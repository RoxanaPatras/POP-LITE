<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>Title</title>
   </titleStmt>
   <publicationStmt>
    <p>Publication Information</p>
   </publicationStmt>
   <sourceDesc>
    <p>Information about the source</p>
   </sourceDesc>
  </fileDesc>
 </teiHeader>
 <text>
  <body>
<p>MOARTEA</p>
<p>BANDITULUI</p>
<p>SIMION LICINSKY</p>
<p>ROMAN CRIMINAL</p>
<p>de</p>
<p>ILIE IGHEL</p>
<p>Publicist</p>
<p>BUCUREȘTI</p>
<p>EDITURA LIBRĂRIEI H. STEINBERG</p> 
<p>Calea Rahovei, 12.</p>
<p>TIPO-LITOGRAFIA DOR. P.CUCU</p>
<p>Bulevardul Elisabeta, 8.</p>
<p>1891.</p>

<p>PREFAȚĂ</p>
<p>Simion Licinsky, îngrozitorul tâlhar, nu mai există.</p>
<p>Câte victime n-a făcut și câți fiori de groază n-a băgat el în vizitatorii și locuitorii Dobrogei!.. Câți, care trebuiau să călătorească, fie din interese, fie pentru plăcere, se lipseau de totul, numai să nu dea cu ochii de acest tâlhar fără seamăn.</p>
<p>Și dacă era atât de temut odinioară, astăzi numai este decât un hoit de carne ce merge spre putreziciune, care mâine, soartă a tuturor din noi, fie cinstit sau hoț, rege sau cerșetor, va fi o mână de țărână, care va ajuta la îngrășatul pământului!..</p>
<p>A tuturor este sfârșitul acesta și toată munca și străduința noastră din viață se sfârșește tot aici: unii binecuvîntați de generațiile ce ne-or urma, alții, căzând sub groaznica blestemare a urmașilor noștri... și unii și alții nu pier: trăiesc pururea. Mai nenorociți sunt însă aceia a căror viață apune odată cu intrarea lor în mormânt. Ei sunt tocmai ca acele insecte numite Efemere, care iau viață dimineața, își îndeplinesc menirea lor dând naștere altora și, odată cu sfințitul soarelui, mor și ele!..</p>
<p>Am zis-o și în volumul I că cine știe ce ar fi ieșit din Simion Licinsky dacă dibăcia lui ar fi fost îndrumată pe o cale sănătoasă. Astăzi, când suntem pe vârful muntelui și putem privi valea în întregime ce se întinde sub picioarele noastre, astăzi când îi cunoaștem toată a lui viață, putem afirma că într-adevăr cele spuse mai sus cu adevăr au fost grăite.</p>
<p>Nu era un tâlhar ordinar acest Simion Licinsky. Era în el ceva neomenesc, cum numai geniile sau nebunii au.</p>
<p>Astăzi a pierit. Amintirea lui însă va rămâne întotdeauna pentru noi, o aducere aminte grozavă și dureroasă. Și întocmai cum mamele odată își speriau copiii zicându-le: «Taci că vin Turcii», tot așa călătorul care se va afunda prin cărările Dobrogei, pline de mlaștini și trestii, se va cutremura de teamă auzind la spatele lui, din întâmplare sau părându-i-se că aude numele lui Simion Licinsky.</p>
<p>București, August 1891.</p>
<p>ILIE IGHEL.</p>

<p>MOARTEA BANDITULUI</p>
<p>SIMION LICINSKY</p>
<p>RĂPIREA ANCĂI</p>
<p>În Tulcea, cam la spatele bisericii Grecești,spre strada Fântânii, ședea un lipovean bătrân, care fusese odinioară pescar iar astazi împreună cu nevasta lui și o slujnică tânără de vreo 17 ani, își ducea viața în liniște.</p>
<p>Casa este mititică, spoită cu galben și chenare violete, ferestrele dau spre drum având geamurile mici, curate și întregi. Curtea e bine orinduită și se vede că e mână de fată vrednică acolo: prea domnește regula și curățenia în toate.</p>
<p>Simion, care tocmai veni intr-una din serile lui Februarie, anul acesta, în Tulcea, se întâlni intr-o cârciumă cu slujnica lipovanului.</p>
<p>Nici el nu-și putu da bine seama, dar se simți înmuiat parcă privind-o: prea îi erau ochii mari și negri, obrajii albi ca laptele și roșii la pomeți ca bujorul, părul părea că-i cu păcură uns, iar cât despre trup, căprioară curată.</p>
<p>Fata, dupp ce târgui niște rachiu ieși afară urmată de Simion.</p>
<p>-Hei, gospodino, ai uitat ceva.</p>
<p>Slujnica rămase în loc privind spre Simion care se apropia de ea.</p>
<p>—Ce-am uitat ?</p>
<p>-La cine stai d-ta?</p>
<p>— La Gheorghe Pelicof.</p>
<p>— Pescaru care șade la spatele bisericii Grecești ?</p>
<p>— Da.</p>
<p>— De multă vreme ești la el ?</p>
<p>— Păi... de peste șase luni..</p>
<p>— Și o duci bine.</p>
<p>— Cu voia lui Dumnezeu.</p>
<p>— De unde ești ?</p>
<p>— Din Zibil.</p>
<p>— Ai părinți?</p>
<p>— N-am.</p>
<p>Simion îi aruncă o privire fulgerătoare, tocmai ca șerpii ce își țintesc victima spre a o ameți.</p>
<p>— Cum ți-e numele, o întrebă el cu vocea îndulcită.</p>
<p>— Anca.</p>
<p>— Ei bine, Anco ieși mai pe seară la poartă. Am să-ți spun multe. Ieși, că e în folosu-ți.</p>
<p>— Nu se poate... și apoi, chiar de aș vrea, mă culc într-o odaie cu bătrânii și... știi d-ta.</p>
<p>— Când or adormi.</p>
<p>— Nici că dorm ei toată noaptea. Se zbat în pat.</p>
<p>— Ține, dacă vrei să vii, praful ăsta.. Toarnă-le în mâncare sau în vin. Nu-i nimic rău. Or să adoarmă și tu o să poți ieși, zise Simion, scoțând din geanta de după gât un pachețel mic pe care-l întinse fetei.</p>
<p>Fata privi lung spre Simion. Nu știa cum, dar privirea lui înflăcărată sub care o ținea, o înmuiase, se făcuse stăpână pe ea. Simțea ceva în sufletu-i care o îndemna să ia praful ce Simion i-l întinsese și să urmeze întocmai sfaturile ce acesta îi dase.</p>
<p>— Bine... Ne vom vedea, răspunse fata luând din mâna lui Simion hârtia și plecă în fugă spre casă.</p>
<p>Simion rămase în mijlocul străzii uitându-se lung după ea până o pierdu din vedere.</p>
<p>— Nu știu cum, își zicea el, fata asta mă stăpânește. Prea este peste măsură de frumoasă... Ce mai țâțe!.. Fie că demult n-am avut femeie!..</p>
<p>Și, după ce-și îndesă bine căciula se duse în colțul plin de întuneric al străzii, scoase din geantă o perucă albă, și-o puse pe cap, își puse și niște mustăți; se schimbă într-o clipă într-un unchiaș de 70 de ani.</p>
<p>Apoi, rezemat de bățu-i gros, Înfășurat într-o zeghe neagră sub care se odihneau cele două revolvere cu șase focuri încărcate veșnic și de patul cărora erau atârnate două alcale de aur de la lanțurile ce jefuise mai înainte, se îndrepta spre cârciuma din capul uliței. Simion lua destulă precauție ca să nu se întoarcă în aceeași cârciumă și chiar nici în același fel de haine ca nu cumva să fie cunoscut.</p>
<p>În cârciumă se așeză într-un colț și bău în liniște, doar privirea-i se rotea pe delături.</p>
<p>Când crezu că a sosit vremea să plece spre Anca, se sculă, plăti ca orice negustor cinstit litra de votcă și, când se văzu afară, o luă repede spre casa lipovanului, scoțându-și peruca și mustățile cele de moșneag, și rămânând iarăși ca înainte, cu o mustață neagră ca pana corbului și niște tulee de barbă, schimbat astfel ca să nu fie cunoscut.</p>
<p>Când se apropie de casă, Anca, înfășurată într-o haină îmblănită, îl aștepta în poarta casei.</p>
<p>— Dorm bătrânii? o întrebă Simion.</p>
<p>— Da, răspunse fata aplecând ochii în jos, rușinată și cuprinsă parcă de remușcare că și-a adormit stăpânii.</p>
<p>Simion se apropie de ea, îi petrecu mâna pe sub subțiori, și fără ca să-i zică ceva, o strânse în brațe târând-o cu el.</p>
<p>Fata se lăsă în voia lui.</p>
<p>Afară sufla vântul rece și ascuțit de Februarie, era cald însă strânsă în brațele voinicului.</p>
<p>Când ea se deșteptă din visarea în care căzuse se pomeni afară din Tulcea, pe drumul ce ducea prin Câșla și Luncavița la Brăila.</p>
<p>Fata se înfioră.</p>
<p>— Unde mă duci, îi șopti ea cu groază.</p>
<p>Simion însă, fără să-i răspundă iși vedea de drum.</p>
<p>Cam pe la kilometrul al 15-lea, înfundată in pădure, era o căsuță.</p>
<p>Simion se apropie, deștepta pe cei dinăuntru și după așteptare de câteva minute îi ieși un lipovean somnoros.</p>
<p>— Pune caii la sanie, Ivanciu, dacă vrei să câștigi o liră.</p>
<p>— Unde mergi?</p>
<p>— La Brăila.</p>
<p>— Eu nu pot, mi-e bolnavă nevasta.</p>
<p>— Dă-mi sania. Mân eu singur.</p>
<p>După un sfert de ceas, Simion mâna sania în care era numai el și Anca care, rezemată de pieptu-i, se lăsa a fi dusă, târâtă, unde... nici ea nu știa.</p>
<p>Tocmai în revărsatul de zori ajunseră în Brăila, după ce trecură Dunărea, ce era încă înghețată.</p>
<p>După ce străbătură strada principală, o luară pe la spatele grădinii publice înfundându-se într-o stradă mică, ocupată mai numai de femei publice.</p>
<p>Ajungând în dreptul unor căsuțe mici se opriră și Simion ajută Ancăi a se da jos din sanie.</p>
<p>— Unde suntem, întrebă fata tremurând și aproape înghețată de răceala dimineții.</p>
<p>— La mine acasă. Să nu vorbești nimic, îi zise el, căci mama doarme. — Și apoi, pășind cu ea în degetele picioarelor, intră în curte, deshămă caii, și se sui sus în fundul șirului de case, unde părea că o odaie îi aștepta.</p>
<p>Obosiți cum erau se culcară.</p>
<p>Când Simion deschise ochii soarele era la amiază, străbătând cu greutate asprimea iernii.</p>
<p>Casa unde Simion adusese pe Anca era locuită de o factoriță bătrână la care Simion , deghizat și schimbat la față, trăgea în totdeauna sub numele de Costi Belcicof. La ea aducea el mare parte din lucrurile furate și prin ea le vindea. Știa însă să se poarte în așa mod că niciodată nu-i dăduse de bănuit cel mai mic lucru.</p>
<p>Simion, dupe ce se uită cu drag la Anca care dormea adânc, se sculă ieșind afară și mergând spre odaia factoriței.</p>
<p>— Bună dimineața, jupâneasă Lino.</p>
<p>— Hei, bine ai venit domnule Costi! Mă miram eu ce zgomot să fie azi noapte... Singur?</p>
<p>— Ba cu o prietenă!</p>
<p>— Prietenă?! zise bătrâna și cam strâmbând din nas murmură încet. Simion, care văzu că nu-i prea place, îi zise glumind:</p>
<p>— Ce te supărași că aduc fete străine? Lasă că tot a d-tale o să rămână la urmă.</p>
<p>— E frumoasă, întrebă repede factorița, înviorată la auzul acestor vorbe.</p>
<p>— Pică!</p>
<p>— Păi atunci suntem împăcați.. Numai de ar vrea.</p>
<p>După ce luă un samovar și de ale ceaiului, Simion trecu în odaia lui, unde Anca dormea încă.</p>
<p>În vreme ce Simion pregătea ceaiul, Anca se deșteptă, aruncă privirea sperioasă împrejur și, părând că-și amintește cum se află aici, că și-a otrăvit poate stăpânii, începu a plânge amar.</p>
<p>— Ce e Anca, zise Simion încercând a o mângâia.</p>
<p>— Dacă or fi murit.</p>
<p>— Nu-ți fie teamă.. Pe vremea asta trebuie să se fi deșteptat și ei ca și noi.. Au dormit un somn bun și nimic altceva.</p>
<p>Apoi încet, încet, se dădu pe lângă ea, începu a o dezmierda și, sub puterea farmecului ce această copilă de o frumusețe uimitoare răspândea, simți tremurături în tot corpul.</p>
<p>De multă vreme Simion nu strânsese trup de femeie.</p>
<p>Anca, neatinsă încă de brațe voinicești, se roșise și amestecându-și emoțiile cn ale lui Simion se lăsa a fi despuiată de cămașa ce-i acoperea trupul și păstrase nevinovăția ei feciorească, a fi strânsă în brațele puternice ale lui Simion, care, aplecat deasupra pieptului ei începuse să-i sugă cu putere țâțele.</p>
<p>Nemișcată, cu ochii închiși, se simțea dusă pe niște valuri îmbătătoare, se simțea furnicată din creștet până-n tălpi, suspine îi întretăiau răsuflarea.</p>
<p>Ce voluptate era în acel timp în odaie!..</p>
<p>Totul dispăruse dinaintea ochilor lor. Numai crivățul care sufla în afară, șuiera printre crăpăturile ferestrelor șoptindu-le și îndemnându-i la dragoste.</p>
<p>Simion se apleca mai mult spre ea, o strângea mai tare în brațe, se amestecau parcă împreună ca să formeze un singur trup, o singură gândire.</p>
<p>Și când, după această luptă de nervi, Simion se îndepărta încetișor și cu dragoste de Anca, își văzu cămașa plină de pete roșii purpurii.</p>
<p>O strânse și mai tare în brațe și adormi din nou alături de ea.</p>
<p>CĂLCAREA DIN ISACCEA</p>
<p>Spre seară Simion zbură tăind aerul, mânând sania, spre Isaccea. După ce trecu prin Lunca-vița, unde bău un pahar cu votcă, ajunse înnoptat în Rachel. Acolo se coborâ, intră în cârciumă cu revolverul în mână și ceru cârciumarului bani.</p>
<p>Fără să zică un cuvânt, cârciumarul scoase din fundul tejghelii o pungă veche de ibrișim și o dete lui Simion.</p>
<p>— Să nu miști jupân negustor... N-ai nevoie să ieși afară. Știi că eu- îs dres, nu se atinge glonțu de mine chiar dacă oi da. Să te ferească Dumnezeu!</p>
<p>Și, cât ai clipi din ochi ieși afară, dispărând cu sanie cu tot.</p>
<p>De la prânz ningea mereu cu fulgi mari și groși, așa că urmele saniei erau acoperite numaidecât.</p>
<p>In Isaccea ajunse cam la miezul nopții. Lăsă sania la marginea orașului dinspre răsărit, iar el, înfășurat bine în manta intră in oraș, care dormea dus.</p>
<p>Zăpada încetase, dar un crivăț ascuțit sufla cu furie.</p>
<p>Străbătu strada ce duce la port și se îndreptă în dosul magaziilor de cereale.</p>
<p>Ajuns înaintea unei case noi și frumoase se opri.</p>
<p>— Să intru acum, se gândea el, sau să o las pe altă dată?... Nu. Trebue să isprăvesc, căci acum când mi-am găsit și pe Anca nu-mi lipsesc decât bani ca să fug din Dobrogea!... Destul am băgat spaima în toți....</p>
<p>Și înomolindu-și bine cizmele în zăpadă, ca să nu facă zgomot umblând, intră în curte.</p>
<p>Casele erau ale unui grec bogat, bătrân, care n-avea decât o slugă, un bețiv slab și pipernicit, pe care Simion l-ar fi trântit cu un pumn.</p>
<p>Ajuns la ferestrele ce dau în curte, scoase iataganul și băgându-l între cercevele, smuci fereastra din locu-i.</p>
<p>Se ridică și sări în odaie.</p>
<p>Nimic, nici un zgomot nu se auzea. Scăpară cu cremenea și văzu că se află într-un salonaș.</p>
<p>După ce se uită cu ochii lui de pisică în toate părțile ca să zărească, doar și doar o vedea vreun scrin unde grecul își ținea paralele, trecu încet în odaia de alături... Ajuns înăuntru auzi sforăiturile puternice ce veneau din fundul odaiei unde era patul... Se apropie încet. Camera era luminată de o candelă ce ardea la icoană... Ajuns în dreptul patului dete la o parte revolverele ce erau puse la căpătâiul, și, cu o mișcare repede, deșteptă pe grec.</p>
<p>— Nici o vorbă!... Știi cine sunt? zise Simion, care își luase jos barba, rămânând Simion Licinsky de mai înainte.</p>
<p>— Licinsky?! strigă înfricoșat grecul.</p>
<p>— El... Ai parale boierule... Haide, nu te mai codi.</p>
<p>— Cât vrei... Nu prea am multe.</p>
<p>— Scoală-te și haide la casa cu bani.</p>
<p>Grecul se sculă tremurând și, împins de mâna vânjoasă a lui Simion, trecu în odaia de alături.</p>
<p>Scoase cheile unei case de bani și o deschise.</p>
<p>Într-adevăr nu erau acolo decât vreo câteva sute de franci.</p>
<p>— Prost lucru, își zise Simion... Ce-ai făcut paralele boierule?</p>
<p>— Tocmai azi dimineață le-am trimis la Atena...</p>
<p>— Ei, dar pricepuți negustori sunteți dumneavoastră grecii. Faceți parale în Țara Românească și în loc să le cheltuiți tot aici ca să nu se piardă nimic din avutul țării, le trimiteți în patrie ca să vă îmbogățiți neamurile... Apoi băgă banii în geantă și trecând în odaia de culcare luă cearșaful patului, îl spintecă în două și legă cu el de pat pe grec.</p>
<p>— Să nu miști, nici să strigi, căci e rău...</p>
<p>Ieși ca vântul pe fereastră. Apoi, ca să nu se știe pe unde a apucat-o, începu să fugă mergând cu spatele înainte și făcând cotituri.</p>
<p>Se întorsese la căruță pe care o duse apoi lipovanului de unde o împrumutase.</p>
<p>Când ajunse înapoi în Brăila se simți bolnav. Dar, un om ca Licinsky nu știa să bolească decât atunci când boala l-ar fi cuprins cu putere.</p>
<p>Pe seară ieși prin oraș de târguri de-ale casei, încuind pe Anca în odaie.</p>
<p>Nu știa ce să facă. Ar fi vrut să plece cu Anca din casa factoriți. Erau multe care îl sfătuiau să facă asta. Lăsă că-i era teamă să nu se afle cu vremea că Costi Belcicof nu-i decât Simion Licinsky, dar mai era și gelozia care-l împingea.</p>
<p>El la Anca ținea mai mult decât ținuse la orice femeie. Pe Sara o uitase, căci atâta vreme se scurse de atunci, și prin atâtea trecuse!..</p>
<p>Se hotărâ.</p>
<p>Chiar în seara aceea plecară cu trenu spre Galați. Acolo va trage Ia Antoșca, fostul tovarăș de temniță care ședea la capătul străzii Mavromolu și căruia îi făcuse multe binefaceri de când scăpaseră amândoi.</p>
<p>— Anco ții tu la mine, o întrebă Simion când ajunseră în casa lui Antoșca.</p>
<p>— Tu nu vezi Costi.. Merg după tine fără să cârtesc, fără să te întreb ceva..</p>
<p>Simion simți că femeia aceasta îi poartă fericirea..</p>
<p>— Da, își zise el, de ce n-am acum parale multe.. zău de nu m-aș lăsa de toate și aș începe o viață liniștită. Aș pleca din țară departe și aș trăi cu Anca..</p>
<p>Zilele de iarnă trecură liniștite și fără nicio întâmplare, petrecute cu banii ce Simion luase de la grec.</p>
<p>Antoșca ținea la Simion mult și mai cu seamă că în toată vremea, când Simion venea prin Galați, îi lăsa parale.</p>
<p>Anca era o fire veselă, zburdalnică care însenina sufletul înnourat al lui Simion.</p>
<p>Neștiind lângă cine se află, urând din suflet pe Licinsky, de care, când i se pomenea, îi venea groază, vorbea adesea cu Simion de el blestemându-1 cu îndârjire.</p>
<p>— Ce i-ai face tu Anco de l-ai avea în mână? o întrebă într-o seară Simion.</p>
<p>— Ia-și scoate ochii Costi, și i-aș sfâșia inima bucățică cu bucățică... Să omoare păgânu atâția oameni!..</p>
<p>— Păi bine, nu-i el de vină.. Când a văzut că alții vor să-l omoare a dat și el..</p>
<p>— Ce-i ții parte tâlharului?!</p>
<p>— Și apoi nu vezi, că de la cei săraci nu ia?.. Ba a dat la unii. Zău dacă n-aș vrea să dau cu ochii de el, îi zise Simion râzând.</p>
<p>—Ba să te ferească Dumnezeu, șopti închinându-se Anca și-l cuprinse în brațe.</p>
<p>Simion se cutremură.</p>
<p>Strânsoarea caldă a Ancăi îi făcea rău.. Care va să zică el era blestemat și urgisit atât de grozav de ea.. El, care o iubea atâta, n-avea în sufletul ei decât ură. Eâ nu-l iubea pe el tâlharul ci pe Costi Belcicof, omul cinstit..</p>
<p>Noaptea aceea n-a putut dormi. Gândurile îl frământau îngrozitor.</p>
<p>Tot trecutul lui îi apăru: o melodie jalnică și îngrozitoare. Văzu parcă printr-o perdea victimele sale, auzi blestemele lor îngrozitoare, simți pe frunte sudoarea rece a morții...</p>
<p>Când se deșteptă a doua zi părea îmbătrânit cu zece ani, ochii îi erau duși în fundul capului, obrajii zbârciți și tăbăciți.</p>
<p>Simion se duse în urmă la Antoșca pe care-l găsi bând.</p>
<p>— Antoșca ce mai faci?</p>
<p>— Hei, mai îmi uit și eu necazurile, îi răspunse acesta, apoi, întinzându-i sticla, nu bei Simioane.</p>
<p>— Nu. Sunt supărat.</p>
<p>— Ce? Nu găsești ceva nou ? Bani mai ai; Anca e frumoasă. Ce mai vrei?</p>
<p>— Antoșca trebue să știi că până acuma n-am ținut la nicio femeie ca la Anca.</p>
<p>— Ei și ?</p>
<p>— Ei bine tocmai ea mă disprețuiește.</p>
<p>— Cine ți-a spus?</p>
<p>— Singură ea.</p>
<p>— Nu se poate.</p>
<p>— Nu înțelegi. Ea iubește pe Costi Belcicof și urăște de moarte pe Licinsky tâlharul.</p>
<p>— Ce-ți pasă de asta. Nu-i a ta?... Ce vrei mai mult. Petrece în pace și nu-i spune că ești tu Licinsky. Cine știe ce rău ți-o aduce muierea asta. Eu n-am mai fost la femei din tinerețe. Le urăsc.</p>
<p>Simion tăcu.</p>
<p>Era întristat grozav.</p>
<p>Se așeza apoi lângă Antoșca și zise acestuia:</p>
<p> — Antoșca, eu, când sunt supărat grozav, beau. Altminteri nu-mi mai place votca. Îmi amintește lucruri triste. Antoșca, dă-mi să beau votcă multă. Treci în pivniță și scoate multă... Treci!...</p>
<p>Antoșca coborî cu un ulcior pe care-l aduse plin și-l așeză pe masă.</p>
<p>Simion turnă.</p>
<p>— Noroc Antoșca.</p>
<p>— Noroc și belșug.</p>
<p>— În sănătatea Ancăi.</p>
<p>- Când pleci Simioane?</p>
<p>— Dar ce? Ți s-a urât cu noi?...</p>
<p>— Ba, ferească sfântul. Dar te întreb căci mă mir ca stăpânul codrilor și drumurilor să stea atâta vreme aici. Și apoi și punga o să se golească.</p>
<p>— Om vedea. Ia mai toarnă.</p>
<p>Și Simion bău mult, bău mereu.</p>
<p>Cu cât golea paharele cu atât se însenina, veselia îi venea cu încetul, limba i se dezlega mai mult.</p>
<p>Afară ploua tare și des de părea că se rupseră norii.</p>
<p>După ce goliseră ulciorul împreună, Antoșca care nu putea să țină la beții, adormise grămadă jos pe scânduri. Simion însă era în toiul puterii.</p>
<p>Trecu la Anca pe care o găsi dereticând.</p>
<p>— Unde fuseși Costi, îl întrebă ea.</p>
<p>— La Antoșca alături.</p>
<p>— S-a sculat.</p>
<p>— Ba, doarme iarăși.</p>
<p>— Ce urâtă vreme?... Ce te faci azi? Ieși prin târg ?</p>
<p>— Ce să ieși. Stăm în casă.</p>
<p>— Costi, azi noapte vorbeam de Licinsky, știi tu istoria lui? Zău, ce tare îmi place să ascult istorisindu-se tâlhăriile bandiților.</p>
<p>Simion se înoură puțin, apoi, înveselindu-se deodată, îi zise:</p>
<p>- A lui Simion n-o știu, dar ți-oi spune de ți-e pe plac alte două istorii ale unor tâlhari ai Dobrogei mult mai îngrozitoare.</p>
<p>Apoi, suindu-se în vârful patului și trăgând pe Anca lângă el, după ce o sărută și își potoli poftele, începu să povestească în șir, uitându-se din când în când la Anca, care se cutremură de groază ascultându-1...</p>
<p>MOARTEA SULEIMII</p>
<p>Grecul, după ce se sculă a doua zi, se simți și mai mult robit de Suleima, care dormea încă.</p>
<p>Când fata se deșteptă din somnul produs de băuturile ce acesta îi turnase în bucate și băutură, văzându-se dezbrăcată și alături de ea pe proprietar, începu a răgi ca o fiară întărâtată, a-și rupe frumosul ei păr negru.</p>
<p>Toată ziua plânse și se văită.</p>
<p>Cât mai șezu la moșie, nu voia să mănânce nimica, de-abia o bucată de pâine lua, plângea și cerea să-i dea drumul.</p>
<p>Dar grecul, care se simțea și mai înamorat de ea, n-ar fi făcut aceasta niciodată.</p>
<p>— Cum? Tocmai acum când era a lui ? Nu, ferească Dumnezeu!</p>
<p>După ce sfârși treburile, împreună cu bătrâna care era cu totul a lui și numai ea singură știa toate câte se petrecuseră, plecară la Constantinopol unde ședea iarna.</p>
<p>Așa harnică și cinstită. Deși era de 18 ani, dar prin mintea ei nu străbătuse nici un gând lumesc, îșî trecea viața lângă vatra părintească, ducându-se din când în când la satul din capătul pădurii, ca să târguiască câte ceva.</p>
<p>Ali era mai zvânturat. Deși mai mic cu doi ani ca sora sa dar îi plăcea tutunul, lipsea zile întregi de acasă și amăra cu nesupunere și fapte rele viața tatălui său.</p>
<p>Dar traiul lor totuși li se părea liniștit, nimic n-ul tulbura, nimic nu le lipsea.</p>
<p>Într-una din zile, Suleima se duse la târgul ce se făcea în fiecare vineri la sat, ca să vândă niște linguri.</p>
<p>În zadar așteptară fata întru târziu, nu venea și pace...</p>
<p>Tatăl Suleimii și cu Ali, care rămase acasă, toată noaptea umblară ca nebunii, o căutară în toate părțile, o strigară prin pădure, nimic și iar nimic!...</p>
<p>— Alah! se văita bătrânul, ai milă, unde mi-e copila?!</p>
<p>- Suleima!... striga din puterea plămânilor Ali în mijlocul tăcerii ce domnea în pădure, dar ecoul răspundea:</p>
<p>— Suleima! Suleima!...</p>
<p>De-abia crăpă de ziuă și intrară în târgul satului și întrebară în dreapta și stânga dar nimeni nu le putea da nicio lămurire. Nimeni aproape nu cunoștea pe Suleima.</p>
<p>Bătrânul era desperat.</p>
<p>Ce se făcuse fata lui?</p>
<p>Unde dispăruse ea, care nu zăbovea nicăieri?..</p>
<p>Și iar, împreună cu Ali, căutau și răscoleau pădurea.</p>
<p>Toată ziua au umblat, au căutat prin stulișele cele mai întunecoase, au răscolit tot ce au întâlnit în cale.</p>
<p>— Ali, unde e sora-ta?</p>
<p>— Tată, ce s-o fi făcut Suleima?</p>
<p>Și amândoi, neputându-și da niciun răspuns, se uitau năuci unul la altul și plângând cu hohot se îmbrățișau.</p>
<p>— Alah! Alah!... se văita bătrânul... Tocmai acum la bătrânețe trebuie să am necazuri și durere... Acum să-mi facă ea rușine!</p>
<p>Începuse să bănuiască ceva bătrânul.</p>
<p>— Negreșit, începu să-și zică el, a fugit cu cineva. Altminteri?</p>
<p>Dar tot singur, parcă remușcat de ceea ce rostise, știind purtarea și nevinovăția feciorelnică a fiicei sale Suleima, care crescuse sub ochii săi, zicea:</p>
<p>— Nu, nu!... Dar atunci ?...</p>
<p>Și zilele trecură repede, triste și pline de jale și durere pentru amândoi.</p>
<p>Ce se făcuse Suleima care se dusese la târg ca să vândă niște lucruri?</p>
<p>Gătită cum era părea mult mai frumoasă.</p>
<p>Proprietarul satului era un grec bătrân, care ședea mai mult în Constantinopol și numai în vremea secerișului venea aici la moșia lui.</p>
<p>Din intâmplare era și el în târg când Suleima, frumoasa fată, era cu linguri și alte lucruri de lemn, pe care le vindea.</p>
<p>Grecul se apropie de ea, o întrebă a cui e și apoi, cu niște ochi de hienă setoasă, îi spuse să-i aducă acasă tot ce are că i le va cumpăra.</p>
<p>Suleima, nevinovată cum era, se duse la casa proprietarului care, îndată ce o văzu, îi luă coșu din mână și târând-o după el, o duse într-un salon, unde începu să-i spună vorbe de dragoste.</p>
<p>Dar zadarnice fură silințele lui să o momească, căci cu niciun preț fata nu vrea să se lase pe placu poftelor lui. Plângea amar, cerea să-i dea drumul acasă căci o așteaptă tată-său.</p>
<p>— Nu. Dacă nu vrei cu voie atunci mi-i fi amantă cu de-a sila... De ce nu te gândești că o să ai de toate, bani, haine, tot ce ți-o cere inima.</p>
<p>— Lasă-mă, efendi, lasă-mă, șoptea rugându-se copila.</p>
<p>Dar grecul îndârjit, nu putea să mai dea drumul unei fete așa frumoase.</p>
<p>Oare tigru înfometat se înduplecă de ruga girafelor tinere când le prinde?...</p>
<p>Negreșit că nu.</p>
<p>— Lasă că te vei îndupleca tu îi zise el și, incuind-o în odaie, plecă.</p>
<p>Pe seară tocmai i se aduse bucate bine gătite Suleimii ca să mănânce. Dar zadarnic fură toate vorbele de ispită ce i le spunea o bâtrână ce venise in odaie, fata plângea amar rugându-se să o lase să plece.</p>
<p>— Proastă, ce ești! De ce nu te gândești că stăpânul nostru o să te înavuțească... o să trăiești aici ca o sultană... Acolo în bordeiul vostru erai o desculță, o ticăloasă, aici o să domnești, o să ne poruncești nouă.</p>
<p>— Nu, dați-mi drumul să mă duc la tata.</p>
<p>— Dacă vei fi de treabă aducem și pe tată-tău aici așa că o să sțați împreună.</p>
<p>Dar toate vorbele se pierdeau în vânt, fata era nestrămutată.</p>
<p>Bătrâna puse pe masă tavă mâncare și ieși afară.</p>
<p>Noaptea se lăsa cu încetul.</p>
<p>Suleima se sfâșia de durere.</p>
<p>Simțea o sete nebună și luând apa ce i-o adusese pe tavă, sorbi cu sete.</p>
<p>Nu trecu mult și simți că o lene dulce o cuprinde, un fel de plăcere necunoscută ei străbate prin toate venele, ochii i se moleșeau, îi lăcrimau, pieptul i se bătea sub furia unor patimi ciudate, niște pofte aprinse o înlănțuiau și fără să știe de ce, îi venea să se întindă mereu de părea că și oasele i se dezlipise din locul lor.</p>
<p>Cu cât trece vremea poftele i se măreau, ochii și obrajii ii ardeau mai tare, gândurile și le simțea mai tulburate.</p>
<p>Încercă să se scoale: zadarnic, lenea o cuprinsese de tot, nu mai putea face nicio mișcare...</p>
<p>Nu trecu mult și ușa se deschise încetișor.</p>
<p>În pragu ușii apăru figura searbădă și aprinsă de pofte a proprietarului.</p>
<p>Se apropie în vârful degetelor de pat și văzând pe Suleima care părea adormită, își zise, frecându-si mâinile de veselie :</p>
<p>— În sfârșit și-a făcut efect hașișu pus in mâncare și băutură!... Doarme, doarme dusă.</p>
<p>Apoi, întocmai ca un vampir care se apropie de victimă să-i sugă sângele, se aplecă nesățios asupra-i, începu a-i dezbrăca câte una hainele. În odaie nu lumina decât flacăra unei candele ce își restrângea lumina ei albastră pe trupul de marmură al Suleimei.</p>
<p>Era noapte adâncă afară!... Nimeni nu știa ce se întâmplă în acest moment în odaia proprietarului, niciun ochi, în afară de al grecului setos și pătimaș, nu se zărea, desfătându-se, corpul umed și plin de farmece al Suleimei.</p>
<p>— Ce comoară, își zise el, apropiindu-se din ce in ce de ea!...............</p>
.................................................................
<p>Ali se făcu mai de treabă de când nenorocirea îl izbise.Stătea pe lângă tată-său, care se îmbolnăvise greu, îl îngrijea, muncea tot mereu și-i da ajutoare.</p>
<p>Într-una din zile bătrânului îi fu rău de tot.</p>
<p>— Oh! Ali, zise el, voi muri și n-o să mai văd pe Suleima!... Blestemata ea mi-a scurtat viața!...</p>
<p>— N-o urgisi tată... Poate că nu-i ea de vină!...Și apoi Alah e bun, poartă el de grija tuturor...</p>
<p>— Ași!...</p>
<p>BANDITUL DELLI-ALI</p>
<p>O să-ți povestesc, Anco, viața și tâlhăriile bandiților adevărați, ai acelora care omorau fără să cruțe, care ucideau pentru un frânc chiar. Atunci vei vedea că Simion Licinsky nu este, tocmai un tâlhar așa de groaznic, cum tu îl crezi si-l urăști atâta.</p>
<p>Nu, nu e nimic pe lângă ce au fost alții ca Delli-Ali, Pett-Ibraim, Pârlici și Sterea, a căror viață și fapte ți-oi povesti acuma.</p>
<p>În pădurea Delli-Orman, care este la hotarul Dobrogiei și Bulgariei, stă un turc bătrân, lingurar, om cinstit și harnic împreună cu nevasta și doi copii un băiat și o fată. Pe băiat îl chema Ali iar pe fată Suleima,</p>
<p>Nu cred să fi fost prin partea , locului o frumusețe de femeie mai mare ca Suleima.</p>
<p>Înaltă ca o căprioară, cu ochii aprinși și negrii, părul ei lung de atingea călcâiele, era parcă o minune cerescă lăsată pe pământ ca să ispitească pe oameni. Și nici că era fată așa blândă.</p>
<p>Nimeni nu știa despre răpirea Suleimii.</p>
<p>Tatăl fetei se simțea din ce în ce mai bolnav.. Iarna se apropia și cu venirea ei și sfârșitul lui parcă sosea...</p>
<p>Într-una din zile, când se simți fără puteri, când vedea bine că moartea este la ușă, chemă pe Ali mai aproape și cu glasul sfârșit începu să-i zică:</p>
<p>— Ali, vezi că eu o să mor... Nu mai am de trăit poate nici până la noapte... Simt bine că mă sfârșesc,.. Uite colea... am un nod care mă înneacă... Toată pricina este din pierderea Suleimii... Simt bine că ea trăiește, dar unde?... Trebuie să fi găsit unul care să o fi smintit... Ea nu știa nimic de-ale lumii... Ah! mi-a rupt viața de când a plecat... Ce fericit eram uitându-mă în ochii ei, câte hurii nu găseam între voi, copiii mei!... Alah m-a blestemat rău, fie binecuvântat numele lui... Cine știe cu ce i-am greșit... Tu Ali, te juri pe numele lui Alah, ai să cauți pe blestematul care a răpit pe Suleima... Să-i omori cu mâinile tale cum ei au omorât pe tatăl tău... Mă înțelegi... Ah! mi se întunecă privirea... Mintea mi se tulbură!... Nu mai pot vorbi... Mor!...</p>
<p>Și întinzându-se, bătrânul muri!...</p>
<p>Ali era disperat.</p>
<p>A doua zi îngropă pe bătrănul seu tată într-o groapă ce i-o săpă în mijlocul pădurii.</p>
<p>Era singur acum, fără niciun suflet care să-l ajute, să-l mângâie!...</p>
<p>În sufletul său se înrădăcinase o ură grozavă contra surorii sale care fusese cauza morții tatălui său.</p>
<p>— Ea negreșit trebuie să fi fugit cu cineva mizerabila!... Și ce sfântă se părea!... Parcă nici că privea pe un bărbat în față!... Da, ea a fost pricina morții tatii. Bietu bătrân !. .</p>
<p>Și fără să știe de ce se simțea cuprins de o ură nespusă asupra lumii întregi și o scârbă grozavă!... De ar fi avut putere ar fi lovit dintr-o singură lovitură pe toți...</p>
<p>—Da, zicea el, de ce toată lumea n-are un singur cap pe care să-l retez dintr-o singură lovitură și în care să-mi fie și viața mea!...</p>
<p>Iarna trecu înceată și greoaie.</p>
<p>Multe nopți le petrecea în nedormire. Se simțea trezit de o dată din somn; zguduit parcă de niște mâini nodoroase care îi tăiau răsuflarea și un glas spart și cobitor îi striga:</p>
<p>— Ea, Suleima, este ucigașa tatălui tău!... Ea e criminala, căci din pricina ei a murit bătrânul.</p>
<p>Și în momentele acelea ochii i se umpleau de lacrimi, o mânie oarbă îl cuprindea.</p>
<p>Pe primăvără, nemaiputând sta in locurile acestea care îl îngrozeau, se hotărî a se învoi cu un căpitan de corabie spre a sluji ca marinar.</p>
<p>Într-adevăr, dupe ce căută vreo două zile găsi tocmai un vas Încărcat cu grâu care pleca spre Constantinopol.</p>
<p>După vreo două trei zile de călătorie ajunseră în capitala Turciei, începu parcă să-și uite durerile. Lumea cea nespus de multă, feluritele lucruri și minunății ce întâmpină la fiecare pas îi mai goniră urâtul puțin.</p>
<p>Într-una din zile, pe când curăța vasul, zări în depărtare o luntre mânată de doi arnăuți iar în fund, trântită pe saltea o femeie tânără. Fără a-și da seama de ce se cutremură de o dată.</p>
<p>— Suleima! strigă el!...</p>
<p>Și ca nebun, lăsă mătura din mână, își puse șapca în cap, sări într-o luntre și începu să urmărească în largu mării luntrea.</p>
<p>După mai bine de o jumătate de ceas luntrea apucă la dreapta portului celui nou înfundându-se în părțile Galatei, apoi se opri.</p>
<p>Ali trase și el luntrea la țărm și începu din depărtare a urmări pe cei care se daseră din luntre.</p>
<p>— Suleima, ea, chiar ea este!... Mersul ei legănat și aplecat spre dreapta; părul ei des și lung! A, ăn sfârșit o să-și ispășească păcatul, ticăloasa!...</p>
<p>Cei trei din luntre se opriră în fața unei case mari și elegante.</p>
<p>Sunară clopotul și deschizându-li-se poarta, intrară înăuntru.</p>
<p>Ali, mugind de mânie, se uita lung spre casă.</p>
<p>Cum să facă el ca să-i vorbească, ca să se întâlnească cu ea?... înăuntru îi era cu neputință să pătrundă... Dar atunci ?...</p>
<p>Se întoarse spre vas trist și gânditor.</p>
<p>— Așa dar tot erau adevărate cele ce cugetam eu!... A fugit cu cine știe cine... Dar cu cine să fi fugit ea?</p>
<p>De odată, ca un fulger de lumină, îi străbătu mintea :</p>
<p>— Cu el trebuie, cine altcineva are case așa mari aici... cu proprietarul, ghiauru de grec !...</p>
<p>Se duse la un marinar care știa carte și-l rugă să scrie următoarele ;</p>
<p>« Suleima,</p>
<p>«Sunt aici. Trebuie cu orice preț să vorbim astă-seară... Te aștept în grădina caselor tale la miezul nopții. Fă tot ca să ne vedem.</p>
<p>Ali.»</p>
<p>Apoi, luând scrisoarea și punând-o într-un plic o pecetlui și plecă spre casa în care o văzuuse intrând.</p>
<p>Ajuns la poartă bătu cu putere.</p>
<p>— Acasă este Efendi ? întrebă el pe un arnăut ce ieși înainte.</p>
<p>— Nu. Dar ce vrei ?</p>
<p>— Am o scrisoare  pentru d-lui sau pentru frumoasa Suleima. Dă-i-o chiar acum. Este din Dobrogia...</p>
<p>Arnăutul, când auzi de Dobrogea se liniști din înfuriat ce era și luând scrisoarea plecă cu ea.</p>
<p>La miezul nopții Ali sărise zidul înalt ce înconjura grădina și cu mâna pe un cuțit tăios aștepta în tăcere nerăbdător.</p>
<p>De odată, frunzele sunară, iar crăcile se deteră la o parte.</p>
<p>— Ali, frate!... se auzi cu glas duios de femeie și Suleima se repezi spre Ali, care, îndată ce o prinse în brațe îi înfipse până în plasele cuțitul ce ținea în mână.</p>
<p>— Mori, mizerabilo, ce ți-ai lăsat pe tată-tău pentru un ghiaur!... Mori de mâna aceluia pe care Alah l-a urgisit să-ți fie frate!... Mori, căci ai meritat moartea... Tu ai ucis pe bătrânul meu tată!... .</p>
<p>— Ali, frate, ce ai făcut, strigă Suleima căzând pe iarbă... Sunt nevinovată!... Nu-s eu de vină... Nu...</p>
<p>— Cum, răcni Ali, nu ești tu de vină? Dar atunci ?...</p>
<p>—El, ghiauru, m-a furat de la târg!...Alah mi-e martor!...Dar mai bine ai făcut că m-ai ucis...Prea îmi era viața îngrozitoare!... Așa cel puțin mor de mâna ta frate Ali!...Ali!...cât vă doream!...Câte nopți n-am plâns după voi, după bătrânul meu tată la care țineam atât!...Azi, când ți-am primit scrisoarea, am mulțumit profetului că se îndură de mine. Credeam că voi scăpa de aici și voi fi iarăși a voastră!...Dar acum, când bătrânul meu tată a murit, mai bine e că m-ai ucis frate...Merg la dânsul!...Oh! nu mă blestema, ți-o jur că nu-s vinovată. Nu...Dă-mi mâinile să le ud cu lacrimile mele!...mă înnec!...Ah!...Adio, frate Ali...Mor!...</p>
<p>Și Suleima se sfârsi'în brațele lui Ali, care năuc, cn ochii ieșiți din orbite, privea ca îndobitocit la sora sa pe care o ucisese!...</p>
<p>În capătul grădinii se auzeau glasuri venind spre ei.</p>
<p>Ali se aplecă spre ea, o sărută și plângând zise :</p>
<p>— Iartă-mă, Suleima, fecioară nevinovată!.. Pe Alah și pe viul și unicul său profet ți-o jur că te voi răzbuna !</p>
<p>Și sărutând-o încă o dată sări în grabă zidurile...</p>
<p>Se reîntoarse aproape de dimineață la vas, care tocmai pleca înapoi spre Dobrogea.</p>
<p>Ajuns, merse la groapa tatălui său și plânse amar ceasuri întregi.</p>
<p>— Ah !... am să-mi răzbun eu, toate durerile mele...</p>
<p>Se hotărâse...</p>
<p>Avea să-și înnece în sânge toate suferințele sale.</p>
<p>— Da, sânge mult îmi trebuie ca să mă potolesc!... Sânge nevinovat am vărsat și prin sânge voi șterge păcatul.</p>
<p>Apoi, chiar de a doua zi, se uni cu alți trei turci pe care îi cunoștea de copil și fuseseră prieteni buni, învoindu-se câte patru pe viața lor și pe Alah ca să nu se părăsească unul pe altul, ci să jefuiască împreună pe oricine le-o ieși în cale împărțind frățește cele furate.</p>
<p>Resbunărea lui Ali trebuia să înceapă.</p>
<p>Chiar în primăvara aceea grecu venise în Dobrogea la moșie.</p>
<p>Fără a ști cine omorâse pe Suleima, el o găsise chiar în noaptea aceea rece, fără viață, în mijlocul grădinii.</p>
<p>În Turcia ar fi fost zadarnic să se mai anunțe poliția de așa ceva : era tot una. Poliția era atât de proastă și rău organizată că tot nu făcea nimic.</p>
<p>Ali auzind că proprietarul s-a întors, se hotărî să înceapă cu dânsul.</p>
<p>Chemându-și soții le zise :</p>
<p>— Tovarășilor, gătiți-vă, căci la noapte avem mult de lucru, dar și ceva bun.</p>
<p>— Ce anume ?</p>
<p>— Mergem la grecu, proprietarul.</p>
<p>— Dar bine, arnăuții lui îi uiți?</p>
<p>— N-avem nici o grijă. Am aflat că ei in fiecare noapte se adună cu toții de joacă cărți și beau cafele jos în odaia bucătarului. Noi trebuie să intrăm pe din dos și să mergem în aripa dreaptă unde doarme grecu.</p>
<p>— La câte ceasuri.</p>
<p>— Pân’ pe la 10 trebuie să ne întâlnim în spatele pădurii, lângă cișmeaua Ursului.</p>
<p>După ce se sfătuiră cu toții, Ali, își ascuți bine același cuțit cu care omorâse pe sora sa și luă o mână de ardei roșu pisat mărunt.</p>
<p>Seara pe la 10 ceasuri, mergând încetinel se întâlniră cu toții la spatele caselor.</p>
<p>— Soliman !</p>
<p>— Aici, răspunse un glas și un turc se apropie.</p>
<p>— Bine.</p>
<p>— Murad!</p>
<p>— lată-mă.</p>
<p>— Selim !</p>
<p>— Și eu sunt.</p>
<p>— Atunci, dacă suntem cu toții aici să mergem. Tăcere și iar tăcere. Am aflat adineauri că grecului iar fi venit niște bani din Tulcea. Haidem copii.</p>
<p>Săriră încetinel zidurile. Apoi, luând-o printr-o alee îngustă ajunseră la niște ferestre mici ce dedeau într-o sală întunecoasă. Cu o lovitură de pumn, Ali scoase din țâțâne ferestruia, apoi sări înăuntru și după el și ceilalți.</p>
<p>— Încet. Asta e sala care duce in odaia lui de dormit...Călcați în vârful degetelor.</p>
<p>După un mers de vreo cincizeci de pași ajunseră în dreptul unei uși prin crăpăturile căreia se vedea lumină.</p>
<p>— Aici e ? întrebă unul din ei.</p>
<p>— Aici.</p>
<p>Ali, dintr-o săritură fu în mijlocul odăii.</p>
<p>Proprietarul citea la lumina unei luminări. Auzind ușa deschizându-se se întoarse speriat.</p>
<p>— Să nu strigi, răcni Ali, că nu ți-e bine.</p>
<p>— Ce vrei, strigă grecu tremurând.</p>
<p>— Bani.</p>
<p>— N-am.</p>
<p>— Lasă că-i vei da tu de nevoie, apoi chemând la el pe ceilalți tovarăși ce rămăseseră afară le zise :</p>
<p>— Pe el băeți, legați-l cobză.</p>
<p>— Pe el, îsi ziseră câte trei și într-un minut îl legară cu niște frânghii groase.</p>
<p>— Dai bani ghiaure? îi zise Ali.</p>
<p>— N-am.</p>
<p>— Ține atunci, si scoțând cuțitul îi făcu o crestătură în lungul obrazului. Apoi scoase o mână de ardei pisat și desfăcând buzele crestăturii îi turnă înăuntru.</p>
<p>Grecu se zbătea de durere și începu să țipe.</p>
<p>— Băgați-i o basma-n gură, porunci Ali.</p>
<p>Apoi venind spre grec îl întrebă dacă dă bani.</p>
<p>Grecu făcu din cap că da.</p>
<p>— Dezlegați-1 și lăsați-l să ne arate unde-i ține.</p>
<p>Proprietarul se sculă și trecu, ținut de mâini, în odaia de alături unde deschise un dulap ascuns în zid.</p>
<p>— Na, zise el cu mâhnire, dându-le un săculeț plin cu lirele ce i le trimesese din Tulcea.</p>
<p>— Pe el acum. Am altă socoteală. Legați-l iar copii și duceți-l la locul lui.</p>
<p>Grecu fu dezlegat și cu gura astupată și trântit pe patul din odaia de dormit.</p>
<p>— Cunoști pe Suleima ticălosule, întrebă Ali ?</p>
<p>Ochii grecului se umplură de foc și se cutremură deodată.</p>
<p>— Da, o cunoști, văd eu... Ei bine liftă spurcata, ți-a venit acum veleatul... Eu sunt fratele ei... Ai răpit-o, ai râs de ea, n-ai avut milă de jalea și bocetele ei, ai omorât un bătrân neputincios, care s-a sfârșit de dorul fetei.</p>
<p>Apoi luă cuțitul și zise plin de jale și cu ochii înecați în lacrimi:</p>
<p>— Vezi, ghiaur spurcat, cuțitul ăsta?... Cu el am omorât eu pe Suleima în grădina casei tale din Constantinopol. Am omorît-o neștiind că tu ești vinovatul. Acum tot cu cuțitul ăsta ți-oi tăia zilele.</p>
<p>Apoi îl dezbrăcă de haine și Ali cu sete începu a-i face crestături pe corp și a băga ardeiul pisat în ele.</p>
<p>Grecu se zbătea cumplit!... Nu putea sâ strige dar ochii-i ieșiseră afară, mâinile și Ie strângea de durere de păreau că vor a se rupe. Sângele îi gâlgâia în valuri mari din tot trupul, umplând albeața cearșafului de pete mari roșii.</p>
<p>După ce Ali privi ca la un sfert de ceas la el, desfătându-se cum se zbătea, zise celorlalți:</p>
<p>— Hai acum să mergem... Am sfârșit cu bine ceea ce trebuia: bani avem, răzbunarea am făcut-o. Chiar așa a poruncit Alah!...</p>
<p>Apoi luând cuțitul îl vârî în beregata grecului...</p>
<p>Iesiră afară în tăcere.</p>
<p>Nimic nu mișca, decât frunzele bătute de vânt...</p>
<p>— Dar bine-l mai păzesc arnăuții, zise unul dintre turci.</p>
<p>— Zău așa, răspunseră alții râzând.</p>
<p>Săriră zidul și cu toții merseră la bordeiul lui Selim unde se sfătuiră ce să facă.</p>
<p>— Să ne despărțim și mâine să fim la bordeiul din pădure unde ședeam noi, zise Ali.</p>
<p>— Prea bine.</p>
<p>Apoi împărțiră frățește lirele grecului.</p>
<p>De a doua zi Ali iși constituise banda. Pe lângă aceștia mai se învoi cu alții vreo zece și prădările și omorurile începură să curgă cu droaia.</p>
<p>Mai cu seamă pe greci ii ura foc.</p>
<p>Lumea, speriată de urgia acestui bandit îl boteză Delli-Ali, ceea ce înseamnă Ali-nebunul. Așa erau de fără hotar crimele lui.</p>
<p>Și niciodată nu s-a dat înapoi de la vreo faptă, înaintea unei oștiri întregi chiar n-ar fi fugit.</p>
<p>Era în venele lui sânge drăcesc nu de om. Dar, vezi, cu toate astea, avea și el răul lui : fără sa știi de ce, purta teamă și respect ofițerilor români.</p>
<p>Și tocmai din pricina lor i s-a tras și lui moartea.</p>
<p>Într-una din zilele lui Octombrie, mergea fluierând pe drumul ce duce de la Constanța la Mamaia. Trebuia să se întâlnească acolo cu un tovarăș care îi aducea vești din Tulcea, unde era să facă o călcare nouă.</p>
<p>Pe la jumătatea drumului tocmai începe să dea o ploaie măruntă și deasă de toamnă.</p>
<p>El iși îndesă capul în glugă și mergea mereu.</p>
<p>La cotitura drumului, tocmai lângă fântâna cu trei fagi, se întâlni cu o căruță minată de un om.</p>
<p>— Stai, strigă el, punându-se de-a curmezișul căruței.</p>
<p>Omul ce se afla in căruță scoase capul din glugă și Ali văzu atunci chipiul de căpitan al ofițerului.</p>
<p>— Iertați-mă, domnule căpitan, credeam că e altă marfă... D-ta poți trece înainte. N-avem nimic amândoi.</p>
<p>— Dar cine ești ?</p>
<p>— Eu sunt aici Delli-Ali.</p>
<p>La aceste vorbe ofițerul se cutremură...</p>
<p>El tocmai venea de la Constanța unde fusese să se sfătuiască asupra măsurilor ce sunt de luat ca tâlharul să fie prins... Și acum iată! singur in mâinile tâlharului.</p>
<p>— Ce vrei cu mine Delli-Ali ?.. Bani n-am.</p>
<p>— Nici că ți-ași lua chiar de ai vrea să-mi dai. Am destul ca să-ți dau și d-tale... Unde te duci ?</p>
<p>— Trec prin Mamaia.</p>
<p>— Ha!.. Tocmai bine... Negreșit că ai să tragi la fane morarul din sat?..</p>
<p>— Poate.</p>
<p>— Te rog eu d-le căpitan.</p>
<p>— Atunci trec pe la el. Dar de ce ?</p>
<p>— Să-i spui că Delli-Ali a zis ca să-mi pregătească calul arăbesc, cel negru, care l-a cumpărat acum un an din Odesa.</p>
<p>Am să trec diseară pe acolo să-l iau...</p>
<p>— Bine i-oi spune.</p>
<p>Apoi căpitanul dădu bună ziua lui Ali și plecă mulțumit că a scăpat teafăr din mâna tâlharului.</p>
<p>Ajungând la Mamaia chemă pe lane, și-i spuse vorbele lui Ali. Acesta se sfătui cu ofițerul ce e de făcut ca să omoare tâlharul, cu toate că el nu credea că are să vină... Ofițerul, care era un trăgaci minunat ceru o pușcă și se sui în podul caselor care dau spre drum.</p>
<p>- Când va veni tâlharul să spargeți un clondir ca să știu.</p>
<p>Nu trecu mult și cam spre înserat iată că Delli-Ali ajunge la moară și chemă pe un băiat de acolo.</p>
<p>— Hei băiete.</p>
<p>— Ce e ?..</p>
<p>— Du-te și-mi adu nițel tutun.</p>
<p>Băiatul se uită lung la Delli-Ali și-1 zări din întâmplare cum își desfășura mantaua în care erau înfășurate două iatagane.</p>
<p>Numaidecât intră în casă și trânti un clondir care făcu zgomot.</p>
<p>Căpitanul din podul casei văzuse pe Delli-Ali și, dintr-o singură lovitură îl trânti la pământ.</p>
<p>Când se apropiară de el, tâlharul mai gemea încă...</p>
<p>— Cine m-a împușcat? întrebă Ali... Apoi ca și cum și-ar fi adus aminte, zise:</p>
<p>— Trebuie să fie ofițerul căci prea a fost trăgaci bun.... Sângele îi ieșea pe gură în valuri. . Se zbătu și murind, zise:</p>
<p>— Alah !.. ai văzut că am răzbunat moartea tatei !...</p>
<p>Vestea morții lui Delli-Ali se răspândi in toată Dobrogea. Lumea de prin satele vecine venea nebună să vadă pe tâlharul mort.</p>
<p>Ceilalți tovarăși, rămânând fără căpitan se descurajară, își pierdură tăria și voinicia și certurile începură între ei. În vremea asta era prefect d. Opreanu, un om cu mintea ascuțită...</p>
<p>Luă toate măsurile pentru prinderea bandei și într-una din zile îi găsiră pe toți în bordeiul din pădurea Delli-Osman, beți morți. Îi legă țeapăn și ca pe niște vite îi aduse la Tulcea. Era o bucurie în tot ținutul când se auzi de aceasta. Fură judecați și trimiși la muncă zilnică pe viată...</p>
<p>Iată Anco, care fuse viața și sfârșitu lui Deli-Ali...</p>
<p>PRĂDAREA D-NEI HARALAȘCA</p>
<p>Când Simion isprăvi cu istorisirea, veselia dintr-un început îi trecuse, aceleași gânduri negre de mai înainte îi cuprinseseră sufletul...</p>
<p>Anca, privindu-1 cu drag, îl cuprinse în brațe zicându-i:</p>
<p>— Cât de bine știi să istorisești Costi!.. Parcă ai fi fost cu acel tâlhar, așa cunoști pe de rost lucrurile... Când oi mai fi cu voie bună să-mi spui și istoria lui Sterea despre care am auzit și eu că a fost grozav de rău. Mi-o spui?</p>
<p>— Ți-oi spune-o mâine, zise Simion, apoi ieși afară.</p>
<p>Antoșca era încă culcat pe scânduri, beat mort.</p>
<p>Simion râse văzându-l, apoi, trecu în curte, merse spre fundul caselor și într-o magazie mică se spălă cu niște apă pe cap și din părul negru ce avea se schimbă în galben iarăși Simion Licinsky tâlharul.</p>
<p>Apoi își mai șterse revolverele și iataganul, încărcă carabina.</p>
<p>Se gândi unde să plece?</p>
<p>O luă pe drumul Isaccei ca să meargă pe urmă la viile din Sarica.</p>
<p>Toată ziua merse. Tocmai înnoptat ajunse la un turc care era aproape de mănăstirea Cocoșu și la care găzduise întotdeauna de câte ori trecea prin locurile acelea.</p>
<p>Noaptea dormi la el, iar a doua zi se îndreptă spre via lui Haralașca Nicolaef pe care Simion îl ucisese chiar în vie fiindcă îl denunțase poliției.</p>
<p>Știa ca la vie trebue să se găsească nevasta lui Haralașca.</p>
<p>Intră fără nici o teamă înăuntru și ajunse în Iatacul de dormit, unde o găsi îmbrăcându-se.</p>
<p>— Mă cunoști, îi zise el scurt.</p>
<p>— Licinsky, strigă ea deodată</p>
<p>— Eu... Ceva bani?...</p>
<p>— Și acum îmi mai ceri, după ce mi-ai ucis bărbatul și m-ai lăsat pe drumuri?...</p>
<p>— L-am omorât fără voie, crede-mă... M-am căit amar... Dar, ce stau eu de vorbă... Îți cer parale fiindcă le-am isprăvit pe ale mele. Trebue să ai.</p>
<p>— Am, dar gândește-te că sunt săracă și eu... Apoi am copil.</p>
<p>— Nu-mi mai spune. Nu-mi pasă de vorbe din astea... Scoate. Cât ai?</p>
<p>— Două mii de franci.</p>
<p>— Apoi dă-mi o mie... Să nu zici că nu-s om de treabă.</p>
<p>— Nu pot, fiindcă am de plătit datorii.</p>
<p>— Nici opt sute?</p>
<p>Nevasta lui Haralasca știind cu cine are de-a face nu mai zise nimica ci scoase dintr-un scrin opt hârtii de câte o sută.</p>
<p>Licinsky le luă apoi îi zise cu un glas înțepat:</p>
<p>— Ascultă-mă !... Vrei să trăiești?</p>
<p>— Dar de ce?</p>
<p>— Dacă vrei, să te ferească D-zeu ca să spui cuiva ceva despre asta... M-ai înțeles?...</p>
<p>— Bine.</p>
<p>— Acum am sfârșit amândoi. Nu te mai calc niciodată. Atât a fost. Numai să fii de înțeles și să nu vorbești nimănui despre asta... Altminteri de...</p>
<p>Apoi Licinsky ieși afară îndreptându-se spre Galați.</p>
<p>Ajungând găsi pe Anca neliniștită.</p>
<p>- Unde ai lipsit atâta Costi, îl întrebă ea.</p>
<p>— Ia, cu niște prieteni prin oraș.</p>
<p>— Vai, cât eream de neliniștită... Mi se părea că nu te vei mai reîntoarce!...</p>
<p>— Copilării. De ce teama asta? Tu nu vezi cât îmi ești de dragă?</p>
<p>— Ba da.</p>
<p>— Atunci?</p>
<p>— Da, nici eu nu știu.</p>
<p>Simion sărutând-o întrebă:</p>
<p>— Antoșca aici este ?</p>
<p>— Nu.</p>
<p>— Lipsește de mult ?</p>
<p>— Aproape de când ai plecat și tu.</p>
<p>— A fost cineva pe aci.</p>
<p>— A bătut, pare-mi-se, cineva în ușa din fața dar nici că am privit cine e. Nu mi-ai poruncit tu așa?</p>
<p>— Cine să fi fost ?</p>
<p>— Antoșca n-avea ce bate. El are cheia...</p>
<p>— Anco, ai ceva gata de mâncare ?</p>
<p>— N-am, dar om face.</p>
<p>— Fă puiule, căci am o foame de lup.</p>
<p>Anca dezmierdată de Simion fugi în pivniță unde gătea bucatele.</p>
<p>Simion trecu în odaia lui Antoșca și găsi încă un clodir cu votcă.</p>
<p>Cu privirea posomorâtă și nervos peste fire, luă clondirul și începu a bea neîncetat.</p>
<p>După ce isprăvi toată țuica se duse alături în odaia lor tocmai când Anca aducea de mâncare.</p>
<p>Mâncă repede fără să vorbească ceva.</p>
<p>— Ce ai Costi de te-aî înnorat, întrebă Anca cu sfială.</p>
<p>— Ei, ca tot omul, gânduri!...</p>
<p>— Dar bine, nici când ești lângă mine nu te lasă.</p>
<p>— Ași, mă chinuesc mai greu atunci.</p>
<p>— De ce?</p>
<p>— Da, știu eu.</p>
<p>Anca îl cuprinse în brațe.</p>
<p>La atingerea trupului ei cald și fraged Simion se simți reînviat.</p>
<p>Puteri noi îi veniră și norii ce-i acopereau gândirea se împrăștiară deodată.</p>
<p>O strânse cu putere în brațe de-i trosniră oasele, apoi o luă binișor, o duse pe patul care îi poftea în sânul lui și începu să o sărute netezindu-i cu mâna părul ei lung...</p>
<p>Anca îl trase spre pieptul ei, îl sărută cu furie, îi sugea cu buzele ei roșii și cărnoase ca doue cireși jupuite. Era atât de pătimașă și ispititoare privirea fetei, că niciun sfânt n-ar fi putut sta fără să se ispitescă...</p>
<p>Simion tremurând începu să-i dezvelească pulpele, se lăsă deasupra ei și începând să-i sugă limba și să-i muște buzele, o strângea cu putere și o ridica tot mai sus spre el.</p>
<p>Nici că mai auzeau sau cugetau ei ceva... Și nici că aveau ce să audă; doar plescăitul ploii care începuse să cadă în afară cu furie!...</p>
<p>Când se deșteptară din patima în care căzuseră amândoi, Simion o sărută încă o dată și îi zise râzând :</p>
<p>—Fie că-mi seci toate puterile!...</p>
<p>Anca nu-i răspunse nimic doar îl privi lung si duios.</p>
<p>Apoi urmă o tăcere lungă.</p>
<p>Când se deșteptară din visarea în care căzuseră, Anca luându-i mâinile îi zise:</p>
<p>—Costi, mi-ai făgăduit să-mi istorisești ceva astăzi.</p>
<p>— Așa e, zise Simion deodată ca trezit din gândurile sale. Am să-ți povestesc niște lucruri îngrozitoare care ți-or zbârli părul în cap, și fruntea ți-or umple-o de sudoare.</p>
<p>— Spune, spune Costi!... De mă și îngrozesc istorisirile astea dar îmi plac.</p>
<p>Ei bine, ascultă, zise Licinsky, apoi se așeză cu spatele la perete și începu să istorisească viața și crimele lui Sterea, cel mai înfricoșător tâlhar al Dobrogei care a fost până acum...</p>

<p>BANDITUL STEREA</p>
<p>Nu cred să fi fost un tâlhar așa de neomenos și fără inimă ca acesta, care părea că nici picătură de sânge omenesc n-a avut în vinele lui.</p>
<p>Am citit mai toți tâlharii și haiducii, dar cu mult mai presus este decât un Radu Anghel sau un Bostan.</p>
<p>Se părea că maică-sa l-a făcut nu cu un bărbat ci o fiară sălbatică, lasă că și semăna la față: avea ochii mici și duși în fundul capului, pomeții ieșiți ca la maimuțe, nasul lung și botos, gura rânjită și cu dinții ieșiți în afară, așa că, dacă îl vedeai ți se părea că zărești o maimuță îmbrăcată în haine omenești.</p>
<p>Și mai cu seamă vorba lui era strigătul turbat al fiarei înfometate.</p>
<p>De mic încă Sterea era furios.</p>
<p>Așa, într-una din zile se certă cu un frate al lui mai mic și în furia necazului, îl legă țeapăn cu o funie de un pom și, apoi, îi dădu foc...</p>
<p>Pe la douăzeci de ani, când Dobrogea veni în stăpânirea Românilor, începu el adevărata lui viață tâlhărească, făptuind ziua și noaptea nenumărate jafuri și omoruri, nedându-se înapoi oricărei fapte oricât de ticăloase.</p>
<p>Așa, se povestește că într-o zi de Aprilie, la biserica satului din Luncavița se îngropase fata cea mai frumoasă din sat, care murise biata în vârstă numai de șaptesprezece ani.</p>
<p>Sterea o cunoștea încă de când el era porcar la un țăran din Gârbău.</p>
<p>Când auzi de moartea fetei, acest om fără nicio scânteie de sfințenie în sufletul lui, se cutremură făurind un plan întunecos.</p>
<p>În noaptea ce urmă îngropării, pe când orice suflare dormea, Sterea înfășurat într-o zeghe neagră, sub care ascundea o lopată, înainta încet spre biserica satului.</p>
<p>Cu ochii lui de pisică, șireți și cercetori, se uita în toate părțile doar și doar să nu fie cineva care să-l zărească, care să-i urmărească pașii și să-i strice planurile întunecoase.</p>
<p>Se apropia de mormântul fetei.</p>
<p>Nimica nu se mișca prin împrejurime, doară vântul amorțit și jalnic care bătea, mișca cracile salcâmilor care se băteau de pereții bisericii scoțând un sunet trist și spart.</p>
<p>Sterea se apropie de mormânt, scoase lopata și cu o furie nebună începu să sape.</p>
<p>Nimeni, nimeni nu era care să împedice începutul blestemat al păgânului, care vrea să pângărească ceea ce moartea sfințise!</p>
<p>Sterea săpa înainte.</p>
<p>Pământul ieșea din groapă afară, căzând în lături.</p>
<p>Vântul sufla trist și jalnic, luna era ascunsă între nori, în depărtare se auzeau câinii urlând a pustiu...</p>
<p>Sterea săpa mereu.</p>
<p>Deodată lopata sună puternic.</p>
<p>Se lovise de capacul sicriului.</p>
<p>— În sfârșit, își zise mizerabilul, ștergându-și fruntea de sudoare.</p>
<p>Apoi, cu o furie și mai mare, dădu pământul la o parte după capac până ce făcu loc ca să poată băga mâinile lui tremurătoare.</p>
<p>Ridică capacul.</p>
<p>Luna ieși din nori și trimise o rază care se lungi până în fundul gropi pe fața galbenă și suptă de sânge a moartei.</p>
<p>Sterea se cutremură, ești speriat din groapă, se uită fricos în lături, părându-i-se că toți morții au înviat să ceară socoteală blestematului acestuia care vine să le tulbure liniștea de veci!...</p>
<p>Dar nu șezu mult astfel, își șterse sudoarea de pe frunte și, în urmă, ca reînviat, își zise:</p>
<p>— Prost ce sunt!... Cine să mă vadă?!...</p>
<p>Și se coborî iar în groapă.</p>
<p>Scoase cu sete fata din coșciug.</p>
<p>Era grea și înlemnită, dar furia îi dădu puteri noi și îndoite.</p>
<p>O așeză pe mormanul de pământ ce scosese din groapă...</p>
<p>Vântul sufla jalnic și bătea crăcile salcâmilor de pereții bisericii, producând un sunet trist și înfiorător...</p>
<p>Nimic nu mișca...</p>
<p>Din depărtare se auzea ca un glas trist lătratul câinilor care se pierdea din ce în ce...</p>
<p>Sterea dezvelise de tot moarta.</p>
<p>Picioarele ei înghețate și albe ca marmura păreau niște forme ieșite din dalta celui mai maestru sculptor... .</p>
<p>Sterea se cutremură.</p>
<p>Nimeni nu era care să-i împiedice mâinile, să-l oprească de la înfăptuirea ticăloșiei.</p>
<p>Dar ce-i pasă lui!...</p>
<p>Ochii îi erau ieșiți, buzele umede de plăcere, nările nasului umflate.</p>
<p>Vântul sufla mereu, cânta parcă cea mai jalnică melodie!...</p>
<p>Dar deodată încetă și vântul de a mai bate, nici câinii nu mai lătrară și chiar luna intră în niște nori negri, învălind totul în întuneric și tăcere..................</p>
<p>A doua zi se găsi groapa stricată, pământul scos pe afară!...</p>
<p>Toți bănuiră grozăvia întâmplată. Toți blestemară pe făptuitor, dar nimeni nu-i știa numele.</p>
<p>Și nopții, care învăluise în cutele ei negre pe fiara ce sfârșise aceasta, ei chiar îi era groază și scârbă a-i spune numele!...</p>
<p>Sterea din noaptea aceea începu viața lui mizerabilă. Se însoți cu vreo șapte turci și greci și împreună jefuiau tot ce întâlniră în cale, sfărâmând ca o furtună orice...</p>
<p>În Cerna era un lipovean bogat care ședea la marginea satului.</p>
<p>Omul era însurat de curând și trăia bine cu nevastă-sa, care era tocmai însărcinată.</p>
<p>Într-o noapte când le era somnul mai dulce, se pomenesc pe la miezul nopții cu o bătaie la ușa tindei, care se repetă iarăși.</p>
<p>Lipovanul se dădu jos din pat și ieși afară să vadă cine este. Dar n-apucă să iasă bine din odaie, căci deoddată, fu apucat de gât și strâns cu putere de Sterea.</p>
<p>— Să nu strigi că te omor, îi ziseră tâlharii.</p>
<p>Apoi trecură în odaia în care dormea și nevasta lipoveanulul, care, îndată ce-i văzu scoase un țipăt îngrozitor.</p>
<p>— Taci muiere că te răpui, răcni amenințând-o cu iataganul Sterea.</p>
<p>Dar femeia nu se potoli defel, și, căzând într-un fel de boală, țipa mereu.</p>
<p>— Așa, vrei să deștepți lumea?... Ține dacă e așa zise înfuriat Sterea, și dintr-o singură învârtitură de iatagan, îi reteză capul.</p>
<p>Lipovanul căzu leșinat de groază.</p>
<p>Sterea se apropie de el și începu a-1 împunge cu iataganul...</p>
<p>— Scoală-te negustorule, doar că nu ești muiere.. Numai ele fac fleacuri de astea.</p>
<p>Lipoveanul se deșteptă din pricina durerilor...</p>
<p>— Unde ții tu banii, întreabă Sterea răstit.</p>
<p>— Nu vă dau nimic.</p>
<p>— Nu. Păi stai de-i așa. Apoi ca și cum ar fi cugetat la vreun plan drăcesc se gândi puțin.Deodată se însenină.</p>
<p>— Băieți, un iatagan ascuțit!...</p>
<p>I se dete un iatagan care scânteia la flacăra lumânării. Sterea îl luă și învârtindu-l întrebă pe lipovean:</p>
<p>— Dai bani?...</p>
<p>— Nu.</p>
<p>— Dai bani ?</p>
<p>— Omorâți-mă, nu vă dau nimic.</p>
<p>- Stai dacă-i așa, zise Sterea și repezindu-se la tânăra nevastă a lipoveanului, care murise deja, îi spintecă pântecele. Apoi cu mâinile lui spurcate îi scoase pruncul dinăuntru și luându-1 îi reteză capul.</p>
<p>Lipoveanul leșină iar.</p>
<p>— Dați-mi cleștele, copii.</p>
<p>I se aduce niște clești mari și lați la vârf.</p>
<p>Sterea luându-i începu să smulgă una câte una unghiile lipoveanului. Acesta gemea ca o fiară lovită...</p>
<p>— Bre, dar a dracului mai e lifta asta!...</p>
<p>Apoi, necăjit de atâta muncă, cu mâinile pline de sânge, întrebă încă o dată:</p>
<p>— Îmi dai banii.</p>
<p>— Nu. Nu, zise lipoveanul în agonia morții...</p>
<p>— Luați, băieți, ce-oți crede mai bun, strigă Sterea, apoi dați foc...</p>
<p>Ceilalți tâlhari începură a răscoli prin toate unghiurile, nicăieri nu găseau însă bani...</p>
<p>După ce răsturnară totul și își umplură pungile cu ce putuse fiecare, Sterea porunci să se pună focul.</p>
<p>Într-o clipă limbile de foc îmbrățișară toată odaia... Lipoveanul se deșteptă atins de flacără, simți arsurile îngrozitoare ale focului ce-l cuprindea, ca o lumină îi trecu prin minte, se târî cum putu lângă nevastă-sa, o îmbrățișa cu putere și deodată simți că puterile îl părăsesc, visuri dulci îl cuprindeau în vreme ce flacăra mistuitoare se apropia de el.</p>
<p>A doua zi lipoveanul, prefăcut cenușă cu iubita lui nevastă cu care murise în brațe, sta sub dărâmâturile caselor.</p>
<p>Tocmai târziu, când banda lui Sterea fu prinsă s-a aflat cine a făcut crimele acestea mârșave...</p>
<p>Tâlhăriile sale fără contenire spăimântară grozav pe oameni. Simion Licinsky n-a făptuit nimic pe lângă crimele lui Sterea. În fiecare zi trebuia să auzi de un nou omor, de o nouă tâlhărie făcută ziua în amiază mare.</p>
<p>Dobrogea trecuse deja sub stăpânirea românească, care, la reclamațiile fără încetare ale locuitorilor, începu să ia măsuri mai serioase.</p>
<p>Dar erau degeaba toate poterile ce se făcură, căci nu găsiră mijlocul să-l prindă.</p>
<p>În vreme ce era sub administrator la plasa Măcin, Gheorghe Minculescu, căutările mijloacelor de a se prinde tâlharul începură mai cu furoare.</p>
<p>Într-una din zile administratorul chemă pe secretarul său și îi zise:</p>
<p>— Ce ne facem cu tâlharul?... Din București îmi vine mereu dojene că nu l-am prins încă!.. Ce e de făcut?...</p>
<p>— Nu știu domnule șef, îi răspunse acesta. Eu fac cât pot... vedeți prea bine.</p>
<p>— Am cugetat la ceva. Trebuie să găsim un trădător, altminteri nu merge. Femeie n-are, căci am stărui pe lângă ea, deci să găsim un bărbat curajos.</p>
<p>— Într-adevăr e nimerit planul. Cunosc eu pe un grec Timoftei care a fost odată contrabandist și care cred că o să primească.</p>
<p>Zis și făcut.</p>
<p>Timoftei se învoi și plecă numai decât prin pădurile și crângurile dese pe unde spera să găsească pe Sterea.</p>
<p>Cunoștea el bine locurile acelea, căci, în tinerețe, fusese și el stăpânul crângurilor.</p>
<p>Nu merse multe zile că, într-una din diminețe, iată că se întâlnește piept la piept cu mai mulți din banda lui Sterea.</p>
<p>— Bună vremea la toți, zise el.</p>
<p>Tâlharii îi răspunseră scurt privindu-1 cu ochii cercetători.</p>
<p>— Dar ce vânturi te-au împins prin mijlocul desișului acesta, îl întrebară ei.</p>
<p>— Iată dorul de a vâna. Eu sunt vânător și cu asta mă și îndeletnicesc. Dar dumneavoastră ce sunteți?</p>
<p>— Noi?... Ce să fim. Negustori de lucruri de lemn. Am venit să vedem pădurea ca să alegem ce ne trebuie pentru meseria noastră.</p>
<p>— Păi n-avea grijă că ați brodit-o. Tot una și una sunt copacii.</p>
<p>Apoi din vorbă în vorbă. Timoftei se împrietenii cu ei, îi întrebă de unde sunt, dacă au copii și multe de felul acestora.</p>
<p>În urmă începu să istorisească din viața lui, că a fost și el odată om sărac și nenorocos.</p>
<p>- Am văzut că nu-mi merge cu sărăcia, copiii și nevasta îmi mureau de foame. Ba, într-una din zile proprietarul moșiei mă amenință că îmi va lua pământul. Atunci mă hotărâi să fur. Îmi făcu-i o ceată, și începurăm a prăda în dreapta și în stânga. Dar oamenii aceia nu erau nici voinici, nici hotărâți. În urma mai multor spargeri se lăsară a fi prinși ca niște copii. Ba, mă băgară și pe mine din prostia lor în pușcărie. După ce m-am eliberat m-am apucat de vânătoare. Dar ce credeți că-mi merge? Ferească sfântu... Dar ce-o să fac. Fiecare face ce poate și cum poate... Ei, ei!... Că nu găsesc și eu vreo opt, zece oameni hotărâți, să vedeți ce mai bogății am avea.</p>
<p>— Cum așa? întrebară deodată hoții.</p>
<p>— Ei bine... Știu eu într-un loc bani... Dar, apoi, ce vă pasă d-voastră?... Nu sunteți lemnari?..</p>
<p>— De, așa suntem, dar n-ar strica și parale..</p>
<p>— Mă minunez de Sterea, tâlharu, cum de n-a aflat, zise iarăși Timoftei.</p>
<p>Sterea care îl măsurase cu privirea strigă deodată:</p>
<p>— Ia ascultă prietene, ce ne mai jucăm... Eu sunt Sterea despre care vorbești acum.</p>
<p>Timoftei făcu că se sperie, apoi adăugă cu glas jumătate:</p>
<p>— Bine că te aflai creștinul lui Dumnezeu, acum văd și eu că s-au îndurat sfinții de mine și că voi face avere... Este vorba de o comoară întreagă...</p>
<p>— Cum asa? întrebă Sterea.</p>
<p>— Ascultă. Eu sunt din satu Grecii. Acolo știi cârciumar e Nicola care are strânse mulțimi de parale. Știu bine asta, ba le-am zărit chiar eu într-o zi când schimba o bumașcă unui boier. Numai poli imperiali. Dar, de!... Poți singur să îi iei?... Șade în toată vremea cu pistoalele încărcate așa că nu-i chip să se apropie picior de om de dânșii. Altceva e când sunt doi sau mai multi. Atunci pot face un plan mai bun și pot să-l îndeplinească... Dar așa?! Pentru asta-ți vorbesc și te sfătui Sterea să mergem împreună căci va da norocul peste d-ta și peste toți ai tăi dacă vom pune mâna pe paralele grecului.</p>
<p>— Dar dacă minți, ce să-ți fac?</p>
<p>— Sa mă jupoi de viu...</p>
<p>— Și în ce sat zici că șade cârciumarul.</p>
<p>— În Greci.</p>
<p>— E însurat?</p>
<p>— Nu.</p>
<p>— Copii are?</p>
<p>— N-are pe nimeni cu el decât o cățea.</p>
<p>— La cât închide noaptea cârciuma?</p>
<p>— Păi, pe la miezul nopții negreșit doarme tun.</p>
<p>— Bine, zise Sterea. Vai de tine însă dacă vrei să-ți râzi de noi.</p>
<p>Lui Sterea nici că-i trecea prin cap că vrea să-l trădeze... După aceea se retrase cu cetașii lui într-un colț ca să se sfătuiască.</p>
<p>— Ce ziceți voi măi de asta?</p>
<p>— Nici vorbă că e minunată.</p>
<p>— Păi, când s-o facem?</p>
<p>— Mâine noapte, zise unul.</p>
<p>— Nu se poate. Mâine avem o călcare la Luncavița.</p>
<p>— Așa e, răspunseră toți.</p>
<p>— Poimâine seară, băieți.</p>
<p>— Poimâne, adăugară toți în cor.</p>
<p>Apoi se întoarseră la Timoftei care nu mai putea de bucurie.</p>
<p>— Ascultă!... Poimâine seară o să mergem. Am putea să te ținem aici, dar fiindcă avem de făcut altceva, du-te, și poimâine la miezul nopții să fii aici.</p>
<p>Timoftei plecă spre Măcin unde găsi pe administratorul Murgulescu și subadministrator Minculescu cărora le istorisi totul.</p>
<p>Numaidecât se aranjară lucrurile cum se puteau mai bine ca tâlharii să fie prinși.</p>
<p>Primarul din Turcoaia împreună cu comisarul Stegărescu erau comandanții unei poteri numeroase compusă din o mulțime de agenți și călărași. În noaptea când trebuiau să calce tâlharii casa, se aranjase potera în sat, mai cu seamă împrejurimele bordeiului erau presărate. În cârciumă erau vreo zece poterași.</p>
<p>Pe la miezul nopții, Timoftei se găsea în mijlocul pădurii. Vremea trecea mereu și tâlharii nu mai veneau.</p>
<p>- Ce-o fi asta, se gândi Timoftei.</p>
<p>La inceput nu dete seamă întârzierii lor, în urmă însă se sperie și cugetă că poate tâlharii au râs de el.</p>
<p>Ce mă fac?... Se gândi el... Administratorul o să creadă că l-am păcălit și o să mă închidă.</p>
<p>Noaptea trecea mereu iar tâlharii nici gând n-aveau de întors!</p>
<p>Timoftei turba de necaz.</p>
<p>Se sculă în sus de pe trunchiul pe care stase și plecă spre sat. Când se apropie auzi zgomot mare, văzu lumini de descărcături de pușcă însoțite de bubuituri.</p>
<p>Nu pregetă nicio clipă și se sui într-un pom unde putea să stea ascuns bine.</p>
<p>Ce se întâmplase în vremea aceasta?...</p>
<p>Tâlharii se gândiră că Timoftei vrea să le intindă o cursă poate în pădure când or fi laolaltă cu toții.</p>
<p>Pentru asta se hotărâră ca nici să se mai întoarcă în pădure, ci să meargă de-a dreptul la cârciumar ca să-l jefuiască.</p>
<p>Potera însă care era prin împrejurimi, așteptă ca tâlharii să se adune mai toți și în urmă să înceapă atacul.</p>
<p>Într-adevăr, unul câte unul tâlharii se apropiară de cârciumă. Nu apucară însă să înceapă operația de spargere, când se simțiră înconjurați din toate părțile.</p>
<p>Văzând că nu e niciun chip de scăpare, începură a da focuri și a lupta piept la piept cu potera.</p>
<p>Tocmai în momentul acela sosi și Timoftei care așteptă cocoțat ca o pupăză în vârful pomului ca să se sfârșească lupta când se scoborî și el, amestecându-se printre poterași.</p>
<p>Tâlharii fură mai toți prinși sau uciși. Sterea căzuse mort în luptă, scăpându-se Dobrogea astfel de el. Primarul din Turcoaia fu greu rănit, iar mai mulți poterași căzură morți.</p>
<p>Ăsta fu sfârșitul lui Sterea care în vreme de mai mulți ani ajunsese spaima Dobrogei.</p>
<p>UCIDEREA LUI NICHIFOROF</p>
<p>După ce Simion încetă cu istorisirea, se sculă în sus, plictisit parcă de el însuși. Fără să se uite în ochii Ancăi își luă ziua bună de la ea  spunând că se duce până în târg și plecă.</p>
<p>Îl cuprinsese parcă un dor de ducă.</p>
<p>Primăvara era în toiul ei, frunzele verzi îmbrăcaseră pomii, păsările cântau chemându-1 în codrul verde, soarele era vesel și zburdalnic.</p>
<p>Viața aceasta monotonă, de petrecere și ședere, nu era pe placul lui, el care toată viața și-a dus-o în muncă, în mers de ici până colea.</p>
<p>Și apoi un om nervos ca Licinsky era cu neputință să ducă multă vreme jugul aceluiași fel de trai, i se părea monoton, greoi și, deci, trebuia cu orice preț să caute a găsi ceva nou care să-i îndulcească amărâtele sale zile.</p>
<p>Tot mergând așa înainte, cu ochii spre pământ și gânditor se pomeni că a ieșit din Galați și se găsi îndreptat pe drumul ce duce la Cocoș.</p>
<p>— Hei, și Dumnezeu vrea să mai merg prin codru, își zise el, și cu pasul grăbit a pornit până în dreptul satului Rachel, unde fură lotca unui pescar ce era trasă la mal și suindu-se în ea începu să mâne cu putere spre Isaccea.</p>
<p>Cerul era senin ca gândul pruncului, o boare dulce adia care se amesteca cu cântul pasărilor, ce ședeau în sălciile de pe malul Dunării, producând un tot muzical și duios.</p>
<p>Ajungând la Isaccea băgă lotca într-un stuf de papură ce era la margine, și, ocolind de departe orașul, o luă încetinel spre Cocoș.</p>
<p>Simion mergea înainte mereu.</p>
<p>Când ajunse în dreptul mănăstirii se simți cuprins de reamintiri.. Câte zile nu petrecuse și acolo sus, crezând că va găsi liniștea sufletului său!...</p>
<p>Trecu înainte luând-o spre Telița.</p>
<p>Noaptea o trecu într-o vie.</p>
<p>A doua zi, fără să știe încotro merge, o luă înainte.</p>
<p>N-apucă să meargă nici doi kilometri că vedea venind în goana calului o drușcă rusească.</p>
<p>Fără să vrea aproape, ci dintr-un instinct, dintr-o obișnuință, deodată Simion își cercetă carabina, ce o purta pe dedesubtul hainei, și apoi se opri în dreptul unui fag, tocmai unde drumul făcea o cotitură.</p>
<p>— Stai, strigă el cu glasul detunător, omului ce mâna calul.</p>
<p>Era tot același stai puternic care îngrozise atâtea suflete până acum.</p>
<p>Căruța se opri ca prin farmec.</p>
<p>Simion cu carabina întinsă îl întrebă:</p>
<p>— Cum te cheamă?</p>
<p>— Paul Nichiforof, zise omul.</p>
<p>— De unde vii ?</p>
<p>— Din Uglina.</p>
<p>— Știi cine sunt?</p>
<p>— Simion Licinsky.</p>
<p>— Tocmai. Ceva bani?...</p>
<p>— N-am, zise omul.</p>
<p>— Minți.</p>
<p>— Caută-mă.</p>
<p>— Dă-te jos.</p>
<p>După ce omul se dete jos, Simion se apropie de el și cu o căutătură din cap până în creștet îl cercetă.</p>
<p>— Dezbracă-te, îi porunci el.</p>
<p>— Nu mă dezbrac.</p>
<p>— Dezbracă-te că te dezbrac eu apoi.</p>
<p>— N-am bani, nu înțelegi, zise omul nevrând a se dezbrăca.</p>
<p>Simion se apropie de el și începu a-l pipăi, pe când se apleca în jos ca să-l caute la picioare doar o avea vreun chimir ascuns, acesta scoase un revolver ce-l ținea în mâneca hainei și, fără ca Simion să bage de seamă, trase.</p>
<p>Dar, sau frica cu care el trase în acel moment, sau că era scris ca tâlharul să nu moară încă, glonțul în loc să meargă să sfărâme țeasta în care se urziseră atâtea planuri negre, o luă in jos și zdreli puternic osul umărului.</p>
<p>— Așa, răcni Simion îndârjit?!...</p>
<p>Era un muget de fiară sălbatică în acest «Așa.» Și codrii păreau că se cutremuraseră la auzul acestei vorbe...</p>
<p>Apoi, dintr-o singură lovitură de carabină, îl trânti jos...</p>
<p>Îl căută în urmă bine și la piciorul drept găsi un chimiraș de piele roșie cu șase sute de franci.</p>
<p>Simion băgă banii în buzunarul pantalonilor, luă un ceas de la brâul lui Nichiforof și-i trase un inel de smarald din degetul mâinii drepte.</p>
<p>Apoi, trase mortul la marginea drumului, iar căruța cu calul o duse înspre pădure.</p>
<p>— De, își zise Simion rânjind, cine e de vină? Cine l-a pus să nu fie om de treabă.</p>
<p>Se retrase în pădure luând drumul înapoi. Rana ce i-o făcuse Nichiforof mai sângera încă. El se dezbrăcă de haină, luă o frunză de gorun și o lipi deasupra.</p>
<p>A doua zi era în Galați.</p>
<p>Anca îi ieși înainte tremurând și neliniștită.</p>
<p>- Dar bine Costi, îi zise ea, ce te-ai făcut atâta vreme? De ce mă părăsești mereu lipsind zile întregi?</p>
<p>— Treburile, Anco, treburile. Am fost afară la sat pentru lucru.</p>
<p>Apoi găsi să spună o minciună potrivită în privința rănii ce o avea în umăr, istorisind că un țăran vrea să ucidă un câine turbat și că, din întâmplare, el trecea pe acolo, și glonțul i-a intrat tocmai în umăr.</p>
<p>După ce se spălă și se premeni, mânca cu lăcomie.</p>
<p>Antoșca nu venise de vreo câteva zile acasă.</p>
<p>Într-una din seri, la o săptămânâ după aceea, se pomeniră cu o bătaie la ușă.</p>
<p>-Cine e? întrebă răstit Simion.</p>
<p>— Eu, eu.. Antoșca se auzi glasul răgușit al acestuia. Deschideți căci am ceva nou...</p>
<p>Simion îi deschise ușa.</p>
<p>— Bună seara la turturel.</p>
<p>— Bună.</p>
<p>— Dar ce așa devreme vă culcați?... Dar fierbântați mai sunteți...</p>
<p>— Nu d-aia, dar eram obosit, zise Licinsky.</p>
<p>— Ți-aduc ceva Costi, zise tare Antoșca.</p>
<p>— Ce?</p>
<p>— Ghici ?</p>
<p>— Hei,de unde dracu vrei să știu eu, spune.</p>
<p>— Istoria lui «Simion Licinsky». Apoi băgă mâna în buzunarul hainei și scoase o carte groasă, adică volumul întâi apărut din romanul acesta.</p>
<p>Simion luă cartea, o răsfoi și ca un tremur de plăcere îi trecu prin vine.</p>
<p>— De unde o ai Antoșca ?</p>
<p>— Se vinde aici în Galați.</p>
<p>— Cât ai dat pe ea?</p>
<p>— Ia, un franc. -</p>
<p>— Ai citit-o Antoșca?</p>
<p>— Am răsfoit-o.</p>
<p>— E frumoasă?</p>
<p>— Mie mi-a plăcut mult.</p>
<p>— N-ai aflat cine a scris-o?</p>
<p>— E scris deasupra, de Ilie Ighel. Am cercetat cine e omul ăsta, dar n-am aflat nimic întâi. Mi s-a spus doar că e din București. În urmă venind vorba la cafeneaua lui Bibic despre romanul acesta, un vameș, care cunoscuse pe scriitorul cărții, spunea că e un om tânăr și că i s-a plătit cartea asta.</p>
<p>— Ei, zise Licinsky, cine știe câta nevoi nu l-a împins și pe el că să o scrie... Altminteri nu și-ar fi stricat el condeiul  ca să-l înmoaie în venin și picură spre a zugrăvi chipul fioros al unui tâlhar...!Lasă-ne nouă cartea Antoșca.</p>
<p>— Bine v-o las... Noapte bună.</p>
<p>— Somn ușor, zise Anca.</p>
<p>Simion luă cartea și la lumina lămpii începu să citească pagină cu pagină.</p>
<p>Când ajunse la arderea tatălui său ochii i se umplură de lacrimi și, fără să mai poată citi înainte, plânse ca un copil,..</p>
<p>— Dar ce ai Costi, te-a înduioșat așa cartea asta de plângi ca o femeie.</p>
<p>Simion nu răspunse, apoi continuă.</p>
<p>La fiecare amintire din trecut se oprea din citit, căci își simțea răsuflarea tăiată.</p>
<p>— De ce te oprești, citește înainte zicea Anca căreia i se născuse curiozitatea de a ști toate faptele.</p>
<p>Când Simion ajunsese cu cititul la moartea Sarii nu se putu stăpânii, sări jos din pat și ca un nebun începu să strige:</p>
<p>— Sara, biata Sara!...</p>
<p>Anca se speriase.</p>
<p>Crezu la început că a înnebunit.</p>
<p>— Dar bine Costi ce-s astea?... Nu te mai pricep de fel!... Ori nu ți-e bine.</p>
<p>Simion era cuprins de grozăvia amintirilor.</p>
<p>— Anco, Anco, zise el într-un moment de nestăpânire, știi cine sunt eu?...</p>
<p>— Cine? strigă Anca speriată de bănuială?...</p>
<p>— Simion Licinsky!</p>
<p>Anca țipă îngrozitor. Apoi își băgă capul între perne... De la o vreme bănuise ea parcă nu-s lucruri curate cu Costi, prea se purta el ciudat și lipsea mereu de acasă!</p>
<p>Simion, ca și cum s-ar fi căit că i-a spus adevărul, zise apoi cu hotărâre:</p>
<p>— Da, ei bine, eu sunt... De ce să tac?...Dacă până astăzi nu ți-am spus-o, a fost că n-am voit să-ți tulbur sufletul. Îți spuneam dintr-un început ca să nu fie nicio piedică între noi, dar am văzut groaza ce aveai tu de mine... Acum la ce să tac?!.. Am scrâșnit destul trebuind să tin numai în mine acestea toate... Mai bine să știi și tu. Sunt Simion Licinsky, tâlharul îngrozitor, pentru toți ceilalți pe carie îi urăsc, iar pentru tine sunt omul cel mai supus, blajin și care te iubește, Anco... Ce-ți pasă de altele!...</p>
<p>— Nu, îndepărtează-te de mine, fugi!... Mâinile tale sunt pline de sângele lui Ion Olteanu din Nicolițel, care mi-era logodnic!... Tu l-ai ucis tâlhărește... Fugi să nu te mai văd... Piei căci mi-e scârbă de tine, răcni ea cu groază...</p>
<p>Simion ieși afară încuind ușa dupe el și merse de deșteptă pe Antoșca.</p>
<p>După ce acesta se sculă, Simion îi ceru să bea, apoi îi zise :</p>
<p>— Antoșca știi ce am făcut ?.,. Am spus Ancăi că-s Licinsky!</p>
<p>— Rău ai făcut, rău și copilărește. Și ce-a zis ea?</p>
<p>— A început să mă blesteme. Sergentu Olteanu era logodnicul ei.Dar cine știa asta !..</p>
<p>— Unde-i ea acuma ? ।</p>
<p>—În casă.</p>
<p>— Să bagi de seamă că se poate întâmpla ceva.</p>
<p>— Ce anume ?</p>
<p>— Să nu te denunțe.</p>
<p>— O să o țin tot în casă până s-o domoli.</p>
<p>Dupe ce mai vorbiră vreun ceas stinseră lampa și se culcară.</p>
<p>VINDEREA LUI LICINSKY</p>
<p>A doua zi Antoșca ieși în târg.</p>
<p>Tot târgul era în fierbere.</p>
<p>Venise știrea despre noua crimă a lui Licinsky și că poliția, speriată de atâtea cruzime, a stăruit pe lângă guvern ca să se dea zece mii de lei aceluia ce va da viu sau mort pe Licinsky în mâinile poliției.</p>
<p>La auzul de zece mii de lei, Antoșca se cutremură!...</p>
<p>Avusese el bani, dar niciodată o asa sumă de mare nu-i trecuse prin mână!</p>
<p>Un fior de plăcere îl scutură din creștet pînă în tălpi.</p>
<p>Dacă ar trăda pe Licinsky și ar pune mâna astfel pe cei 10.000 lei? Dacă și-ar face astfel soarta fericită?... Dar, el care știa cine e Licinsky, cugetă că trebuie să fie cu mare băgare de seamă ca nu cumva să dea de bănuit ceva, căci atunci va fi vai de el.</p>
<p>După ce mai târgui ceva trecu prin mijlocul orașului unde îi veni pofta de o cafea.</p>
<p>Intră într-o cafenea si ceru băiatului o cafea.</p>
<p>Lumea din înăuntru discuta cu foc chestia premiului pus pe capu lui Licinsky.</p>
<p>Unii erau pentru, alții contra. .</p>
<p>La o masă în apropiere de Antoșca, discuția era mai aprinsă.</p>
<p>— Nu zicea un bătrân, nu trebuia sa se pună preț pe capul lui... Ajungem ca să încurajăm omorul și trădarea... Trebuiau să se lase lucrurile așa până o să-l prindă puterea singură... Nu e așa D-lor?.. întrebă el întorcându-se roată la cei dimprejurul mesei.</p>
<p>— Ascultă-mă, boier Gheorghe, răspunse un tânăr. Dă-mi voie să vorbesc și eu. Societatea noastră este întocmai ca și corpul omenesc. Precum mâinile, picioarele, ochii, sunt părțile corpului și fiecare în parte lucrează pentru binele și ajutorarea corpului, așa și în omenire oamenii iau parte, întocmai ca și membrele corpului, la dezvoltarea trupului celui mare: societatea. Vezi d-ta, în corp avem părți fără de care poate exista trupul. Așa, o mână poți tăia fără ca corpul să piară... Nu tot așa cu capul, cu inima, cu stomacul. Îndată ce ai scos ochii cuiva, el rămâne orb toată viața dar o duce înainte, ia să vedem, tot așa o să fie dacă îi tai pântecele și stomacul?...Negreșit că nu.Ei bine, tot așa în omenire. Sunt oameni de tot felul : unii ca mâinile și picioarele ajută la funcționarea regulată a societății, dar chiar de ar pieri tot mai există societatea aceștia, sunt oamenii care muncesc cinstit spre a-și câștiga pâinea; alții, aceștia foarte rari, care sunt ca inimă, aceștia sunt geniile și talentele care trebuiesc îngrijite cu duioșie, cum își îngrijește omul luminile ochilor... Sunt în corp însă părți pe care le lepezi fără ca să-ți producă niciun rău, ba din contră îți fac bine, te ușurează; tot așa și în societate sunt mulți care trebuiesc prigoniți și lepădați ca ceva netrebuincios : aceștia sunt burtă-verzii care nu muncesc, care nu știu ce se cheamă durere și care, în loc să ajute pe cei ce vor să se lumineze, cheltuiesc avutul lor pe zădărnicii... Ia spune-mi boier Gheorghe, fiindcă te văd că dai din cap admițând toate câte le spusei, ia spune-mi ce ar trebui să facă un om dacă mâna i s-ar cangrena?... Să lase să se întindă cangrena peste tot corpul și atunci, negreșit, să moară? său să taie mai bine partea bolnavă scăpând restul de pierire?... Nu e așa că, dacă e cu minte și are dor de trai va face astfel?... Ei bine, fiindcă te învoiești cu părerea asta; spune-mi ce trebuie să se facă membrului din societate Licinsky care este cangrenat cu totul ?... Să-l lase în pace ca să ucidă mereu după placu-i? Nu...Trebuia să se ia toate măsurile ca să-l prindă, să-l înlăture... că va fi ucis foarte bine..! Destul sunt ocnele pline. La ce ar mai mânca și el o pâine fără să faca ceva, în'vreme ce alții cinstiți mor de foame... După mine pedeapsa cu moarte e bună acolo unde e bine aplicată... Trebuie să se deschidă bine ochii cine se condamnă, să nu se greșească ca un doctor prost care ar tăia un membru al corpului, care ar fi putut fi scăpat... Când însă nicio îndoială nu rămâne, atunci : cuțitul să-și facă datoria !... Așa boierule, așa!...</p>
<p>Antoșca sorbi toate vorbele acestea.</p>
<p>După ce-și plăti cafeaua ieși afară. Tot drumul cugetul îi era sub înrâurirea gândului de a da sau nu pe Licinsky. Se îndreptă spre poliție cu  gând ca să-l declare îndată, dar repede își zise:</p>
<p>— Stai, graba strică treaba... Să mai las vreo câteva zile la mijloc... Să nu bănuiască ceva autoritățile și în urmă, în loc să iau cei zece mii de franci să nu mă aleg cu vreo zece ani de închisoare... Licinsky nu prea iese prin oraș... N-o să afle el nimic. Trebuie să fac tot  posibilul ca să-l dau pe mâna poliției.</p>
<p>Ajungând acasă găsi pe Licinsky dormind în odaie. După ce îl deșteptă mâncară împreună.</p>
<p>Simion trecu la Anca care ședea în colțul patului cu capul prins în mâini. .</p>
<p>— Fugi, nu te apropia de mine, îi strigă ea</p>
<p>— Dar bine Anco, ce ți-am făcut eu, nu vezi că n-am fost de vină că am omorăt pe Olteanu?.. Cine știa că-i logodnicul tău, și apoi voia el să mă ucidă, n-aveam ce-i face...</p>
<p>— Fugi, satano, fugi, strigă ea cu furie...</p>
<p>— Antoșca, strigă Licinsky, treci de mai stai tu cu ea, eu mă duc pe afară...</p>
<p>Antoșca intră în odaie, închizând ușa după el... Când se află cu Anca singur, un fulger de bucurie îi trecu prin gând... Dacă va spune Ancăi totul, planul lui de a ucide pe Licinsky, ea, care îl ura atâta i-ar da o mâna de ajutor și astfel îi va fi mai lesne...</p>
<p>Dupeă ce-i mai spuse multe începu să-i vorbească rău de Licinsky, că și el nu-l iubește, ba că-l urăște...</p>
<p>— Anco, îi zise Antoșca, vrei să te faci bogată ? ■</p>
<p>— Eu ? Cum așa ?</p>
<p>— Urăști tu într-adevăr pe Licinsky ?</p>
<p>— Mai e vorbă... .</p>
<p>— Ei bine Anco, guvernul a pus preț pe capul lui, haide să-l prindem și vei fi părtașă la bani.</p>
<p>— Cum să facem?</p>
<p>— O să mă gândesc eu și ți-oi spune... Până atunci prefă-te mai blândă și vorbește-i mai cu drag... Bine că-mi adusă-i aminte: nu uita să întrebi pe Simion când te-oi afla cu el ce e nuca geamănă despre care ai auzit că o are el...O poartă ca un talisman la gât...Să nu fie ceva făcut cu care să nu-l putem prinde...Nu uita...</p>
<p>După ce maî vorbiră multe, iată și pe Simion că se întoarce. Fusese până afară.</p>
<p>— Ei Antoșca, ce mai zice puica... Ai mai îmblânzit-o ?... Ce se aude?...</p>
<p>— Bine Simioane, și tu prea i-ai spus așa de odată... Trebuia să iei lucrul mai cu binișorul... O împăcai poate.</p>
<p>Antoșca ieși pe urmă afară fluierând.</p>
<p>Simion se apropie de Anca, care, încetul cu încetul, începu să se îmbuneze și să se împace în cele din urmă cu Licinsky...</p>
<p>După ce trecură ziua în glume, Licinsky istorisindu-i din faptele glumețe ce i se întâmplase în viață, pe seară Anca îl întrebă :</p>
<p>— Simioane dragă, spune-mi ceva.</p>
<p>— Ce Anco ?</p>
<p>— Îmi spui...</p>
<p>— Tocmim ursul în pădure... Ce vrei?</p>
<p>-Am auzit de nuca geamănă, ce e aia?</p>
<p>- Asta nu ți-o spun. Voi muierile sunteți cu vorba pe vârful limbii, o spuneți și cui nu trebuie. Era un om puternic Samson, care dacă zguduia o casă, apoi cădea prafu după ea... Ei bine, puterea omului aceluia ședea în părul lui. Într-o zi îl apucă copilăria și spuse amantei lui, pe care o chema Dalilla, secretul ăsta... Muierea numaidecât l-a vândut și așa a pierit bietul Samson.</p>
<p>— Și ce, mă bănuieștî ?...</p>
<p>— De știu eu... Dar. fie... Nuca asta mi-i paza cea bună... O am de la un călugăr din mănăstirea Cocoșu. El o adusese din sfântul munte Athos... O port ca talisman și cred că mi-e paza mea cea bună.</p>
<p>Anca se mulțumi cu respunsul și, după ce mai vorbiră multe și mărunte, adormi.</p>
<p>— A doua zi Simion plecă până afară iar Antoșca, care atâta aștepta ca să-l vadă plecând, intra la Anca și dându-i un praf alburiu îi spuse:</p>
<p>— La masă, când va bea, pune-il în vin. Să nu te vadă. Va adormi și vom merge Ia poliție ca să-l denunțăm și să punem mâna pe cei zece mii lei apoi!... Ha! Ha!...</p>
<p>Pe când începuse el să vorbească, Simion se reîntorsese și fără să știe de ce, auzind zgomot în odaia Ancăi, aplecă capul la gaura ușii și privi, tocmai când Antoșca dădea praful.</p>
<p>În urmă Simion auzi tot ce s-a vorbit în odaie.</p>
<p>Un fiori îl străbătu și, pentru moment, se gândi ca să-i împuște pe amândoi, dar tot singur își zise :</p>
<p>— Nu, descărcarea armei face zgomot și poate să adune oameni. Lasă că am eu ac de cojocul lor!... Așa, chiar Antoșca? Să mă vinzi pentru mii de lei? Tu, care ai avut atâta bine din parte-mi! Ha! Ha!...</p>

<p>Apoi se făcu că vine de afară repede în odaie.</p>
<p>Intrând înăuntru se părea vesel, ba, ca niciodată începu să cânte. Anca se bucura văzându-l astfel, știind că va putea să-l înduplece mai lesne ca să facă chef.</p>
<p>— Știți ce m-am gândit copii, le spuse el.</p>
<p>— Ce?</p>
<p>— Ghiciți.</p>
<p>— Dumnezeu să-ți ghicească gândurile.</p>
<p>— Să facem o plimbare pe Dunăre cu barca... Am tare gust să mergem câte trei!.. Să vânăm ceva și pe urmă să ne întoarcem și să-i tragem un chef țeapăn până la ziuă. Ce ziceți ?...</p>
<p>Anca se uita spre Antoșca care făcu semn din cap ca se învoiește.</p>
<p>— Eu vreau, Simioane dragă, răspunse Anca. Să vedem ce zice și Antosca...</p>
<p>—Eu, ce-oți vrea voi, vreau și eu.</p>
<p>— Păi atunci să mergem.</p>
<p>Simion ieși în grajd unde păstra armele, se găti bine, își luă tot ce credea că-i va trebui, apoi, reîntorcându-se, le spuse:</p>
<p>— Putem pleca, eu îs gata.</p>
<p>Anca, Antoșca și Simion apucară drumul care duce spre Dunăre.</p>
<p>Merseră vorbind și râzând, ajunseră la mal unde Antoșca ceru luntrea unui pescar, care le-a dat-o cu toată bunăvoința.</p>
<p>Intrară în luntre. Și Antoșca luă lopețile iar Simion ținea cârma.</p>
<p>Cerul era senin ca o mare de safir străveziu, ici și colo câte un nor semănându-șî lâna scărmănată fugea alungat de vânturi, un zefir ușor și îmbălsămat adia.</p>
<p>-— Ce frumoasă-i vremea, zise Anca.</p>
<p>— Da frumoasă, răspunse Simion crunt... Așa e că vă place viața întrebă el, râzând...</p>
<p>— Mai e vorbă. Cui nu-i place? răspunse Antoșca care era preocupat cugetând la cei zece mii de lei ce-i va lua odată cu predarea lui Licinsky.</p>
<p>— Ții tu mult la viață, Anco? întrebă Simion.</p>
<p>— Ce vorbe!... Parcă tu nu ții.</p>
<p>—Ce ai zice de-ai muri mâine?</p>
<p>— Mi-ar părea rău.</p>
<p>— Dar eu dacă aș muri ce-ai face?... Ai râde și te-ai bucura nu-i așa?... Ha!...</p>
<p>— Dar bine Simioane, ce tot ne vorbești de moarte, zise Antoșca, care se cutremură gândind că Simion va fi aflat ceva despre planul lor... Dar tot singur își zise : nu, n-are de unde să afle!... Nu se poate!... Cine știe ce gust i-a venit să vorbească tocmai acum de moarte... Cine știe...</p>
<p>Nu merseră mult și tocmai pe aproape de malul Dunării, într-o scobitură unde Dunărea e mai joasă, Simion, care ținea cârma, întoarse dintr-odată cu putere barca astfel încât cei dinăuntru ișî pierdură echilibrul și se rostogoliră în valurile Dunării.</p>
<p>— Voiați să mă vindeți, să luați zece mii de lei pe capu-mi, ei bine mergeți și-i luați în fundul apei.</p>
<p>Cei doi, neștiind să înoate și fiind aruncați pe neașteptate în mijlocul apei, se învârtiră câtva timp și apoi, deodată, nu se mai văzură... Apa îi înghiți în pântecele ei...</p>
<p>Licinsky înotă cu putere spre țărmul Dobrogei unde ajunse udat până la piele, dar teafăr... Ajuns, se duse într-un stuf unde-și scoase hainele și le întinse să se usuce, apoi scoase iarba de pușcă, care se cam udase, și o puse la soare.</p>
<p>— Fie, ce va să zică și norocu omului!... Bine că m-am scăpat de ticăloșii aceștia!... Voiau să me vândă. Acum și-au luat răsplata!... Tocmai Antoșca căruia i-am înlesnit fuga din temniță?... Zău n-aș fi crezut... De acum trebuie să te ții, Simioane. Stăpânirea a pus preț pe capul meu, deci să fiu cu mintea în patru!...</p>
<p>Spre seară, după ce-și usca bine hainele, merse spre pădurile din Sarica, unde cunoștea un loc bun de șezut, fără ca cuiva să-i fi trecut prin minte că el se află acolo.</p>
<p>Odată așezat acolo Simion își începu iar viața de mai înainte, insă nu cu așa mare furie. Avea încă destui bani din cei opt sute de franci ce luase de la nevasta lui Haralașca, pe care nu-i cheltuise Încă.</p>
<p>Dunărea și Balta îi erau drumurile pe care se întorcea acasă după ce făcea o hoție neînsemnată, furând bărci după malurile Dunării.</p>
<p>În Tulcea, în vremea aceasta de două luni cât a mai stat în pădurea Sarica, n-a fost de cât de vreo trei ori, și atunci cu mare teamă și schimbat la față.</p>
<p>Într-una din zilele lui iulie, cam pe la sfârșitul lunii, pe șoseaua ce duce la Măcin, se întâlni cu trei care mocănești încărcate cu o mulțime de lucruri. Simion le opri pe toate și cercetând pe cei ce erau cu ele de ceva bani, nu găsi mai nimic. Luă insă câte ceva din fiecare căruță ce-i plăcuse mai mult și dete drumul oamenilor, care nici că gândeau să facă ceva...</p>
<p>După ce luă lucrurile se duse și se sui în barcă pornind-o spre Brăila. Ajunse la Piatra-Fetei, cam la jumătatea șoselei ce duce intre Ghecet-Măcin, după ce mâncase bine și băuse la cârciuma din Ghecet.</p>
<p>Apoi, apropiindu-se de oraș, se duse într-un stuf de pe malul Dunării și ascunse armele, nerămânându-i decât cele două revolvere, pe care le purta pururea cu el încărcate.</p>
<p>În Brăila stătu noaptea la niște femei publice unde vându și lucrurile pe care spuse că le luase dintr-o prăvălie, unde era slugă.</p>

<p>Apoi, în miezul nopții, înfierbântat de vin și aproape beat, se întoarse înapoi spre Sarica.</p>
<p>Pe drum, nu știa ce fel, se simți cu un junghi puternic în coșul pieptului care se mărea din ce în ce, și o tuse seacă.</p>
<p>Ajuns acolo în pădure merse spre culcușu lui unde se lăsă jos dormind toată ziua următoare.</p>
<p>Simțea că puterile îi scădeau, junghiul că se mărește mereu.</p>
<p>Totuși se sculă mai pe seară simțindu-se mai ușurat și, luându-și puștile, plecă spre marginea pădurii zărind din depărtare un om venind spre el.</p>
<p>Când Simion îl văzu întinse amândouă puștile și cu glasul lui puternic strigă:</p>
<p>— Stai!... Ce cauți aici?</p>
<p>— Nimic, domnule Simioane, răspunse omul care îl recunoscuse. Vreau să vorbesc cu d-ta.</p>
<p>— Cine ești ?...</p>
<p>— Sunt pădurarul. N-am niciun gând rău. Să mă trăsnească Dumnezeu!..</p>
<p>— Nu cumva ți-a venit gust să iei cei zece mii de franci ce s-au pus preț pe capul meu?...</p>
<p>— Nici că gândesc să mănânc pâine după sângele altuia.</p>
<p>— Atunci ține,bea, zise Licinsky, întinzându-i plosca cu rachiu ce avea de după gât.</p>
<p>Pădurarul bău vîrtos tot vorbind și glumind cu Simion.</p>
<p>— Dar bine, d-le Simioane, zise pădurarul, cum faci d-ta de tragi așa de bine cu puștile amândouă deodată.</p>
<p>—Dar de ce întrebi?</p>
<p>— Păi, vreau să știu și eu, că tare zău mă minunez de asta.</p>
<p>— Uite așa, strigă Simion și deodată pădurarul se pomeni cu vreo douăzeci de gloanțe că începură să-i fluiere pe la urechi.</p>
<p>Atunci, cuprins de frica morții, căci crezuse bietul pădurar că vrea să-l ucidă, căzu la pământ strigând:</p>
<p>— Lasă-mă, d-le Simioane, nu mai glumi zău!</p>
<p>Licinsky, râzând cu hohote, strigă :</p>
<p>— Ho, pădurar fricos ce ești, nu-ți fie teamă, nu vreau să te omor... N-ai cerut tu să vezi meșteșugii cum dau eu cu arma?</p>
<p>Apoi dându-i pușca in mână îi zise:</p>
<p>— Ia să te vedem cum știi să slobozi tu pușca.</p>
<p>Pădurarul, după ce descărcă arma, se despărți de Simion în bună pace.</p>
<p>Dar zilele treceau și Licinsky, care devenise spaima Dobrogiei, se apropia cu pași repezi de ziua de 16 August, când, în sfârșit, a putut fi ucis acest tâlhar primejdios și fără seamăn !..</p>

<p>Ivan Ribacof</p>
<p>De când cu răceală ce o căpătase Simion, fugind în noaptea aceea din Brăila, se simți mai rău și începu să mai înceteze cu prădările.</p>
<p>Bani mai avea vreo 500 de franci din cei 800 luați de la Haralașca.</p>
<p>De ceva vreme el începu să viziteze pe un prieten al său, tot polonez, Ivan Ribacof, vărul d-lui Theodor Mihailof-Chioru, a cărei vie este așezată în dealul Sarica peste drum de via d-lui Theodoroff.</p>
<p>Bordeiul viei este așezat pe o colină de deal, de unde se vede ușor șoseaua la kilometrul 19, o pantă mare, de unde se distinge ușor trăsurile ce scoboară șoseaua.</p>
<p>În 3 minute cel mult, negreșit mergând mai repede, banditul putea ajunge la șosea la kilometrul 21—22 înaintea trăsurii ce s-ar fi văzut coborând drumul. La spatele bordeiului este o altă vie din care ajungi pădurea, vârful dealului și de aci drumul la Telița, valea perjelor spre Nicolițal, valea plopilor spre Medankioi, adică avea ușor drumul Tulcei, calea Isaccei și valea Măcinului.</p>
<p>Locul ales de găzduit era cât se poate de potrivit pentru Simion.</p>
<p>Bordeiul este săpat în pământ, are un antreu, o cameră mică la stânga, o cameră mai mare la dreapta; pereți! deasupra nivelului solului sunt de piatră, lipiți cu lut; învelișul este de tinichea.</p>
<p>De jur împrejur sunt plantați o mulțime de arbori stufoși care ascund intrarea bordeiului, ferindu-l de razele soarelui.</p>
<p>Într-una din seri, pe când Simion se afla la Ivan Ribacoff, bând împreună, Ivan, care fusese în dimineața aceea la târg, îi zise :</p>
<p>— Simioane, vrei să pui mâna pe o bogăție strașnică ?...</p>
<p>— Eu? Cum dracu nu!.. Dar ce-i ?</p>
<p>— Știi că peste ceva vreme este sărbătoare la mănăstirea Gilik și o să vie să slujească Episcopul?</p>
<p>— Ei și?</p>
<p>— N’ar fi bine să...</p>
<p>— Ce să? Să mergem să mă sfințesc și eu? Foarte îți mulțumim de asta.</p>
<p>Nu, știi că Episcopul are o cruce de briliante care face câteva miișoare de leuți...O poartă totdeauna dub anteriu...Ce zici, Simioane?</p>
<p>— Ești prost, mă, Ivane... Cum te gândești tu că-i așa lesne să furi, când Episcopul o se fie cu zeci de gardiști care o să aibă în vedere că și eu sunt pe aici?.. Lasă-l să treacă în pace. Și apoi îs cam bolnav... Na, ține, te du să mai târguești ceva.</p>
<p>Și Simion îi întinse o hârtie de o sută.</p>
<p>De la o vreme Ribacoff trăia foarte bine. Licinsky îi dădea mereu la bani așa că toți cei din Sarica se mirau cum Ivan juca mereu aurol (un joc de cărți) și cheltuia nebunește pe chefuri la cârciumarul din Telița. Deși prieteni buni și chiar ținea la Simion, totuși de la o vreme Ribacoff începu să cugete și el la cei 10.000 de lei promiși în guvern... Într-o noapte, pe când Licinsky se afla găzduit de el n-a putut dormi, cugetând mereu ca să-l vândă și luând paralele să plece din țară, simțea că înnebunea de bucurie gândind la cei zece mii de lei, o sumă așa de mare!... Dimineața, sculându-se, merse spre Telița, după ce închise pe Simion pe dinafară în bordei, ca să caute pe notar... Era hotărât, vrea să denunțe pe Simion, să ia premiul...</p>
<p>Ajungând în Telița întrebă de notar, dar acesta lipsea, nu era acasă.</p>
<p>— Hei, își zise Ribacoff, tot nu pot să-l mai trădez !.. Și apoi ia să mă gândesc bine! Dacă nu l-or prinde, atunci e vai de pielea mea! El o să știe cine l-a vândut și o să-mi jupoaie pielea de viu!</p>
<p>Se întoarse acasă ca orice om cinstit și își văzu de ale casei.</p>
<p>A doua zi era tocmai joi.</p>
<p>Episcopul Dunării de jos, care fusese la hramul mănăstirii din Celik, se reîntorcea escortat de gardiști de oraș. P. S. S. plecă din Celik pe la orele 2 după amiază și o luă spre Tulcea, unde ajunse la orele 6 seara, după ce trecu prin Cataloiu. Apoi plecă din Tulcea a doua zi la 16 August la orele 2 și se îndreptă către Chilia, unde avea de gând să stea vreo două zile. Nu apucă încă să stea mult, când se pomenește cu o telegramă din Tulcea că Licinsky este foarte rău rănit, iar un soldat e mort.</p>
<p>Această veste îl uimește și numaidecât înștiințează pe primarul din Tulcea că P. S. S. va veni la înmormântarea soldatului mort să-i slujească pogrebania.</p>
<p>Simion, deci, care știa că Episcopul va fi însoțit de o mulțime de gardiști și norod, nici că a gândit să-l atace, ci a stat zilele din urmă în bordeiul lui Ribacoff, bând mereu la votcă.</p>
<p>Ribacof, a doua zi, joi, se simți iarăși cuprins de frigurile banilor. În mintea sa se născu iarăși dorul de a vinde pe Simion, și, fără să mai stea pe cumpene merse iarăși la Telița ca să găsească pe notar.</p>
<p>Dar, se vede, era ceva făcut ca viața lui Simion, să se mai lungească cu o zi, căci iarăși Ribacof nu găsi pe notar...</p>
<p>— Mare noroc are Licinsky, își zise el! Mi-e teamă să mai vin pe aici, să mai cercetez! Dacă o să audă Simion ?...</p>
<p>Și, zicându-și astfel, se reîntoarse acasă.</p>
<p>Simion, care rămăsese înnăuntru, dormea dus când Ribacof se reîntorcea.</p>
<p>Toată noaptea o trecură amândoi bând și vorbind câte și mai câte. Simion, ca niciodată era mai chefliu și mai vesel. Istorisea din viața lui câte și mai câte râzând amândoi și ciocnind mereu.</p>
<p>Noaptea trecu în pace.</p>
<p>16 august, ziua demnă de ținut minte, zi în care Dobrogea răsuflă cu putere, se apropia.</p>
<p>Mai sunt câteva ceasuri și Simion Licinsky va fi prins, el, înspăimântătorul tâlhar, care fusese groaza locuitorilor atât amar de vreme, va zace lovit de glonț, legat și ferecat, neputându-se mișca, iar în urmă își va da obștescul sfârșit...</p>
<p>SOLDATUL GHEORGHE OBSERVASE</p>
<p>În comuna Străoanca, plasa Zăbrăuțului, județul Putna se născuse soldatul Chervase Gheorghe din regimentul I de linie, ultima victimă a lui Simion Licinsky și care a căzut mort pentru devotamentul său făcându-și datoria.</p>
<p>Satul Străoanca este unul din satele cele mai frumoase ale județului Putna.</p>
<p>Așezat nu departe de munți, are pământuri grase și bune, locuitorii sunt mai toți bogați, având fiecare locul lui.</p>
<p>Chervase era cam de vreo douăzeci de ani când, într-una din duminici la hora satului i se aprinse inima după fata cea mai frumoasă a satului, Ileana.</p>
<p>Și avea flăcău după ce să i se scurgă ochii: Ileana era o frumusețe și jumătate; trup înalt, ochii mari și galeși, negrii și plini de foc, și fața și buzele roșii ca cireasa, iar mersul ei părea că-i de căprioară.</p>
<p>Și pentru toate farmecele astea cei din sat o și botezară Ileana Cosânzeana.</p>
<p>D-apoi harnică cine era ca dânsa?... O vedeai că se scula cu două ceasuri înainte de a se vedea zorile, și unde intra în ogradă și chema găinele, le dădea să mănânce, îngrijea de pui, îi lua unul câte unul, îi giugiulea, îi purica, trecea apoi la cotețul rațelor, le dădu drumul, apoi lua boii, șase bouleni cât toată ziua de mari, îi adăpa, punea fân în ieslele cailor, dădea sare să lingă vacilor, lua periile și începea să țesale caii... și toate astea le făcea cât ai clipi din ochi și singură, singurică...</p>
<p>Apoi o vedeai că mi se ducea în spatele casei, unde își aranjase pentru gătit, și lua apă de cea mai rece, mi se spăla cu săpunul pe care-1 cumpărase din Focșani, își ungea părul cu unt de migdale cu mirosul trandafirului, se pieptăna, își făcea două cozi groase ca mâna voinicului, le lăsa pe spate legându-le cu câte două cordele roșii ca bujorul, se gătea așa fel, că de ai fi văzut-o n-ai fi crezut că ea este Ileana care adineauri țesălase caii și dăduse vacilor să lingă sare.</p>
<p>Gheorghe Chervase din ziua aceea era amorezat strașnic de Ileana.</p>
<p>N-o slăbea din ochi, îi ținea calea mereu, își căuta de lucru pe la pământul lor.</p>
<p>Pricepuse și fata, pricepuseră și părinții fetei și toți se învoiră la dragostea asta, căci Ghervase era flăcăul satului cel mai de treabă: rareori îi călcase piciorul prin cârciumi și nici alte rele nu se auziseră despre dânsul.</p>
<p>Într-una din seri, el împreună cu părinții fetei, ședeau de vorbă pe prispa casei, istorisind câte și mai câte, snoave de care spune românul când vede că-i merg bine lucrurile și că-i sporește munca.</p>
<p>Din vorbă în vorbă ajunseră la însurătoare.</p>
<p>— Când ai de gând să te însori Gheorghe, îl întreba tatăl Ilenei.</p>
<p>— De, știu și eu!.. Cel de sus știe mai bine.</p>
<p>— Păi, trebuie să faci întâi armata băiete și în urmă să-ți fie gândul la însurat.</p>
<p>— Crede-mă, moș Petre, că mă îngrozesc cugetând să o fac; am auzit că-s prea multe greutăți pentru bieții soldați.</p>
<p>— De, fiule, cam ai dreptate!... Zău îmi vine și mie a crede că astăzi armata a ajuns o batjocură și că numai este ceea ce era odată... pe vremurile noastre.</p>
<p>Pe atunci a fi militar, a-ți apăra țărișoara și moșia ta era o cinste și nu știu dacă în toată țara șe găsea un suflet care să se dea înapoi de la cinstea asta. Fiecare simțea că-i bate în piept inima de bucurie gândindu-se că-și apără țara, că își varsă deopotrivă cu toți sângele pentru moșia lui, pentru părinții lor. Pe vremea aceea Domnul era ca și soldatul, și el intra în foc, punea mâna pe armă și se lupta piept la piept ca cel din urmă. Astăzi s-a schimbat treaba lucrurilor. Ofițerii stau de o parte unde nici miros de iarbă nu vine, se uită cu ochianele și dau la porunci nenumărate în vreme ce soldații pier cu sutele în luptă. Cei mari își păzesc bine pielea dumnealor cea scumpă!... Și pentru asta vezi că numai există dragoste între militari, că nu mai este atâta frăție și iubire între soldat și ofițer.</p>
<p>Bietul soldat este muncit mai rău ca o vită. Te ia de la coarnele plugului și în loc să mânuești arma te dă ca slugă pe la ofițeri ca să speli ca muerile tingirile, să fii dădacă la copii; să te ocărască câte o smintită de ofițereasă!... Asta ți-e viața!... Și apoi numai de ar fi atâta?! Ai o leafă ca vai de om, și ți-o oprește și pe aceea ofițerii și sergenții. Ba, dacă o ceri, îți dau și bătaie!...</p>
<p>Hei, fiule, sunt multe de zis!.. Nu te uiți că de la o vreme toți care intră în armată și-i dă pe la oraș nu se mai întorc la satele lor?... Ce se întimplă cu ei?... Cât stau în armată se obișnuiesc cu traiul ticălos și trândav, se dădeau cu viața și petrecerile murdare ale orașelor și când este să se elibereze le vine greu să se mai întoarcă la coarnele plugurilor, să-și vadă de casă și masă, de moșioara lui, ci își vinde mai pe nimic totul și se duce la oraș unde intră slugă pe la casele ciocoiești!...</p>
<p>Și pentru asta suferă țarina, pentru asta suntem săraci și mergem înapoi ca racul!... Nu te uiți la sate ce au ajuns fetele?... Mai toate s-au boerit, le e rușine parcă să mai poarte frumoasa iie țărănească, care le face mult mai mândre ca rochile de oraș!...</p>
<p>Spune-mi, n-am drept?...</p>
<p>— Ba chiar drept ai grăit... Și eu am gândit ca d-ta... Ce o să fac însă? Trebuie să las pustiului și pământ și tot, să dea sărăcia în toate... Legea-i lege...</p>
<p>După ce mai vorbiră multe se despărțiră.</p>
<p>— Fie că bun mi se pare băiatul ăsta, zise moș Petre nevastei sale.</p>
<p>— Și mie-mi pare o inimă bună... Ileana se topește de dragul lui.</p>
<p>— Ce, ar vrea să-l ia?</p>
<p>— Mai e vorbă!...</p>
<p>— Dar armata?</p>
<p>— O face-o în urmă.</p>
<p>— Unde-i Ileana?...</p>
<p>— La moară.</p>
<p>— O fi iubind-o el?</p>
<p>— Se topește după ea.</p>
<p>— De unde știi?</p>
<p>— Chiar i-a spus el Ilenuței mai ieri seară.</p>
<p>— Da!...</p>
<p>— Ce, nu-ți place nunta asta?</p>
<p>— Nu zic nu.</p>
<p>— Dar atunci?</p>
<p>— Vezi, îi pârdalnica de armată la mijloc...</p>
<p>— Nu face nimic, îi logodim acum.</p>
<p>— Și?</p>
<p>— S-or lua după ce-o sfârși armata.</p>
<p>— Prea e vreme multă.</p>
<p>— Și ce crezi?</p>
<p>— Or să se uite.</p>
<p>— Ei?</p>
<p>— Și ținem biata fată logodită degeaba.</p>
<p>— Zău dacă nu judeci mai rău ca o muiere: ce-are a face. Gheorghe e un băiat tare de treabă...</p>
<p>— Văd și eu.</p>
<p>— Nu-l știi și pe tată-său ce om cumsecade era?... Dar mă-sa, ce femeie cinstită!...</p>
<p>— Așa e.</p>
<p>— Deci, ce să mai așteptăm. Copiii se iubesc.</p>
<p>— Adică zici să-i logodim.</p>
<p>— Mai e vorbă.</p>
<p>— Să întrebăm și pe Ileana.</p>
<p>— E ca și-ntrebată.</p>
<p>— De ce nu-mi spuseși atunci mai dinainte toate astea? Trebuia să ne înțelegem și cu Gheorghe, tot fusese adineauri aici.</p>
<p>— Lasă, l-om întâlni noi.</p>
<p>— Bine.</p>
<p>Și așa fel vorbiră părinții fetei până ce ajunseră acasă.</p>
<p>Chiar în seara aceea preotu logodea pe Gheorghe Chervase cu Ileana, fata cea mai frumoasă din sat.</p>
<p>Zilele trecură în pace și fericire.</p>
<p>Însă vremea pentru miliție se apropia cu pași repezi.</p>
<p>Chervase își părăsi cu jale logodnica ca să meargă în Focșani unde trase sorții și de unde porni în regimentul I de linie ca să cadă în urmă mort pentru o cauză sfântă.</p>
<p>El este acela care a ucis pe Licinsky și care a căzut mort de mâna Banditului!...</p>
<p>Pentru mine el este mai erou decât altul care ar fi luat o redută! El a scăpat omenirea de un rău nemărginit, a murit nu pentru a mări veniturile regilor, și a pune decorații pe piepturile searbăde ale ofițerilor, ci pentru a readuce liniștea în sufletele Dobrogenilor...</p>
<p>Consacru aceste rânduri în memoria acestui brav soldat. Fie ca amintirea lui Gheorghe Chervase, din satul Străoanca, plasa Zăbrăuți, județul Putna, să rămână pururea!...</p>
<p>PRINDEREA LUI LICINSKY</p>
<p>în dimineața zilei de 16 august 1891, Simion deșteptă pe Ribacof, care dormea încă și-l rugă să-i facă de mâncare.</p>
<p>Ribacof, dupe ce se spălă, făcu focul și puse de mămăligă, apoi spuse lui Simion că se duce să mai adune surcele.</p>
<p>Când ieși, după ce închise pe Simion pe din afară, se întâlni cu moș Calenic, un vier vecin, care veni să-i ceară în împrumut niște pirostii.</p>
<p>— Bine, moșule, ți le dau... Stai puțin aici.</p>
<p>Apoi Ribacof se duse prin vie unde șezu mult...</p>
<p>— Dar bine, Ivane, nu vrei să-mi dai ce ți-am cerut?... Spune-mi!</p>
<p>— Ba ți le dau îndată. Mai așteaptă nițel.</p>
<p>— De ce?</p>
<p>— Nu înțelegi? Am un musafir și trebue să-i fac mâncare. Adun încă surcele...</p>
<p>— Musafir? Pe cine?
<p>— Ce să afli și d-ta; ia, un prieten.</p>
<p>— Nu o fi Simion?</p>
<p>— A fi.</p>
<p>— Ba, ia spune drept.</p>
<p>— Taci, taci, el este.</p>
<p>— Aoleu.... Ia haide, să vedem ce face. Ași vrea să-1 văd și eu.</p>
<p>Apoi amândoi tot vorbind încet se apropiară de fereastra bordeiului.</p>
<p>Licinsky auzind că vorbește cineva pe afară întrebă cine este.</p>
<p>— Ia eu, cu un prieten.</p>
<p>— Bine că-mi spuseși, zise Licinsky și începu iar să bea.</p>
<p>În acest timp Ribacof, iese din casă cu vecinul său, care deodată îi și propune, că de ce nu s-ar înțelege ca să omoare ei pe Licinky, și să profite ei de premiul pus pe capu lui Licinsky.</p>
<p>O discuție se încinge între dânșiî, Ribacof spunând că e cu neputință, căci la amândoi cum sunt de bătrâni, le ajunge câte un pumn de la Licinsky ca să-i culce la pământ. În urmă se termină prin a se primi ideea lui Ribacof ca vecinul său, până ce el va prepara de mâncare lui Licinsky, să anunțe pe notarul din Telița ca să vină cu patrulele de soldați să prindă pe Licinsky, care se găsește găzduit la via lui Teodor (Chioru) Mihailof.</p>
<p>Notarul, înțeles cu cârciumarul Ivanciu Ghiorghieff fuge la Cilic să caute ajutoare. Aici găsesc patru sergenți de oraș. Erau agenți de poliție din Tulcea trimiși la Cilic pentru siguranța P. S. S. Episcopul Dunării de Jos.</p>
<p>Notarul îi vestește de ceea ce știau. Mai iau de aici trei soldați și cu toții, cu soldații de la Telița, alți doi, se pornesc spre via lui Teodor Mihailoff. Pe drum se unește cu ei lucrătorul din via călugărițelor, Iordache Gătej, moș Calinic, vierul celălalt și Simion Găitan, fost în armată. În total în poteră erau notarul de la Telița, Bonciu, cârciumarul Ivanciu Ghiorghieff, soldații din întâiul regiment de linie Chervase George, Vasile Munteanu, Nic. Duraci, George Manafeoti și Toader Chiric; sergenți de oraș, erau Ion Olteanu, Nic. Constantin, Iamandi Tănase, Costea Ion, lucrătorul Iordache Gătej, din Bacău, vierul Calinic, și Simion Găitan. În total, la începutul acțiunii erau în foc 12 persoane,căci scad pe soldatul Toader Chiric, căruia i-a venit rău și pe un caporal care era bolnav de la Telița.</p>
<p>Intrând în vie, îi întâmpină vierul Ivan Ribacoff, care le arată cheia și le zise că 
Simion este închis pe din afară,dar în același moment pornind poterea la deal spre 
bordei, vierul răcnește cât poate de trei on cuvântul "caraul".</p>
<p>Vestea așadar pe bandit, după ce tot el îl închisese în casă.</p>
<p>Pe de o parte vindea pe Simion închis în casă, pe de altă parte îl vestea cu glas tare să se ferească dacă cumva nu o fi prins Simion, să nu pățească ceva.</p>
<p>Un sergent îi pune mâna la gură și îi trage doi trei ghionți, făcându-l să tacă.</p>
<p>Cam pe la ora 8 înconjură casa, și din ce în ce se apropia de dânsa.</p>
<p>În față erau sergenții Oltenu, soldatul viteaz Chervase și cu vierul Gaitan. Toții silesc ușa tindei și se așează la ușa odăii unde se găsea Licinsky. Sergenții înconjurară casa, armați fiind unii cu revolvere alții cu ce apucaseră.</p>
<p>În dosul casei erau doi soldați, în fața celor două geamuri doi sergenți de poliție și lordache Gutej, care luase arma soldatului Toader Chiric. Pe casă la coș, așezat era Ivanciu Ghiorgheff. Simion deșteptat din piroteala boalii lui, zguduit în încrederea sa către vierul Ivan Ribacoff, fie prin strigătul de caraulă, fie prin strigătele poterei, prima mișcare a lui a fost să se repeadă la fereastră, să ia loc între peretele celor 2 ferestre din camera mare. De aici trase pe fereastră primele lovituri de revolver, dinspre usă. Când a tras soldatul Chervase, văzându-se descoperit, s-a pitulat jos, a tras în fața lui un boloboc desfundat pe care l-a așezat singur in fața ușii, în fața peretelui dintre cele două ferestre. În această poziție, banditul s-a apărat cu furie; somat să se predea, a tras două focuri de revolver.</p>
<p>Soldatul Chervase se repede la ușă, smulge ușa din afară, intră în antreu și se postează în fața ușii camerei din dreapta.</p>
<p>Unii din soldați, îi zic lui Chervase George (mortul) să se retragă din dreptul ușii, el refuză zicând că el vrea să tragă cel dintâi când va încerca să iasă Licinsky.</p>
<p>Licinsky, auzind că e cineva în tindă, vrea să deschidă ușa să vadă, zărind pe soldatul Chervase se repede să pună mâna pe pușcă, în acest timp, deși ușa se închisese de Licinsky, Chervase George sloboade pușca al cărui glonț lovește pe Licinsky în spate.</p>
<p>Se văd urmele loviturilor prin scândura de la ușă. Simion răspunde tot prin ușă cu două focuri de pușcă. Unul lovește pe nenorocitul Chervase în piept. Glonțul atinse inima.</p>
<p>Chervase George cade jos, zicând: «Eu sunt liberat, rog pe comandant să aibă grijă de acasă și de doi boi, să nu mi se vândă.»</p>
<p>Atunci vierul Simion Găitan, care se afla cu un ciomag lângă Chervase Gheorghe, văzând că el moare, îi ia pușca din mână și începe să tragă în odaie prin niste găuri ale ușii. În acest timp se mai dădeau focuri de sergenți pe fereastră când, după zece minute, se observă că Licinsky nu mai răspunde, și atunci cei din tinda cheamă pe ceilalți să intre cu toții înăuntru căci Licinsky trebuie să fie rănit de nu mai răspunde. Soldații cu Gaitan și sergenții se încurajează și cu cuvântul de «ura» pătrund în odaie, unde găsesc pe Licinsky pitit sub pat.</p>
<p>Cu toții se reped pe Licinsky îl trag afară de picioare și îl leagă bine, frecându-l.</p>
<p>El însă le spuse cu glas jumătățit:</p>
<p>— Degeaba mă legați!... Nu mai pot fugi.</p>
<p>Lupta a ținut cinci, șase minute și s-au schimbat peste 40 de focuri de ambele părți.</p>
<p>Pe pereții camerei erau urme de peste 15 gloanțe.</p>
<p>Pe jos erau puștile lui descărcate. Cea scurtă nu avea cartușe. Cea mare avea cartușele deșerte în camera celor două țevi. Revolverele, două la număr, le avea cu el sub pat, unul era deșert de toate cartușele, celălalt mai avea două cartușe. Tot pe jos, alături, era geanta lui mare de piele neagră; geanta avea curele negre de atârnat după gât. În această geantă mare erau trei gentulețe (tobe mici), tot de piele neagră, în care avea cartușe de revolver înfășurate în hârtie subțire unul câte unul. Poate erau 100 de cartușe. În geanta mare mai păstra cartușele deșerte de pușcă, calibrul 12, iarbă, dopuri, capse pentru cartușe și mașina de fabricat cartușe. Pe pat era tesacul (un fel de iatagan) a cărui lamă era înflorită, tocul iataganului era de piele neagră. De cureaua tocului acestuia atârna învelitoarea unuia din revolvere, pe ale cărui borduri era cusut un lanț de aur. Tot lanț de aur avea cusut la bordurile genții mari.</p>
<p>Atât puștile cât și revolverele (calibrul 12 cu câte 6 focuri) străluceau de curățenie. La patul revolverelor (la amândouă) erau atârnate câte 2 alcale de aur de la lanțurile jefuite. Cartușiera pentru cartușe de pușcă, era în felul cartușierelor de vânătoare, de piele neagră, cu borduri încoronate ca să acopere cartușele de ploaie.</p>
<p>Pânza, pe care erau așezate cartușele, unul lângă altul fiecare în locul rezervat, era în culorile naționale: roșu, galben și albastru. Cartușiera era plină cu cartușe; lipseau patru.</p>
<p>În buzunarul, pantalonilor erau 330 de lei; în degetul inelar de la mâna dreaptă purta o verighetă. În buzunar mai avea două pachete de medicamente cu inscripția farmacistului Negresecu din Brăila.</p>
<p>Puștile erau sistem foc central, calibrul 12, de oțel bun; una mare, declară că a cumpărat-o de la Brăila; una mică, era pușca de vânătoare a nenorocitului Papadat, ale cărei țevi le scurtase ca să o poarte comod în pădure și fără să se observe să o poată avea sub manta.</p>
<p>Simion era îmbrăcat cu pantaloni închiși, avea un ilic de lână, de culoare vânătă; în cap o pălărie roșiatică. În odaie s-a găsit abaoa lui de culoare cafenie și o pereche de ghete, al căror carâmb era tăiat, prefăcându-le într-un fel de pantofi.</p>
<p>MOARTEA LUI LICINSKY</p>
<p>Simion este foarte greu rănit.</p>
<p>Glonțul pătrunsese adânc de sus în jos, pe când Simion se afla pitulat pe vine. Nu mai era nădejde de scăpare, căci atinsese rinichiul, după ce a trecut prin mușchiul de lângă șira spinării.</p>
<p>Cearta începe între soldați și gardiști îndată ce el, teroarea Dobrogei, a fost legat și ferecat. Nu se înțelegeau care din ei a muncit mai mult la prinderea lui.</p>
<p>Gardiștii încarcă pe Simion pe umeri ca să-1 ducă cine știe unde; soldații se opun cu baionetele la armă.</p>
<p>D. Djambațoff, care se afla acolo, îi sfătuește să lase pe bandit la loc până la sosirea procurorului. Se aduce apă, banditul e dezbrăcat și spălat.</p>
<p>Sosește căpitanul Simici care restabilește ordinea.</p>
<p>Lumea curge ca ploaia.</p>
<p>Sosește ajutorul administrației Cernea împreună cu procurorul și, împreună cu el, inteligentul avocat domnul Silviu Baboianu, ale cărui corespondențe ne-au fost de mult folos.</p>
<p>Camera mare era adăpostul lui Simion; pereții erau ciuruiți de gloanțe, ferestrele sparte, cercevelele rupte, ușa găurită în 7 locuri; două focuri erau dinăuntru afară, trase din pușcă, iar cinci din afară înăuntru, trei focuri de revolvere și două de armă militărească. Cele două focuri erau trase din dreptul ușii din antreu de către nenorocita victimă Chervase George.</p>
<p>Focurile mai înțesate s-au tras pe ferestre.</p>
<p>Doctorul a sfârșit pansamentul; sigur fiind că banditul va muri căci rana este gravă.</p>
<p>Simion gemea și cerea necontenit apă.</p>
<p>Cu toate că este slab și abia gâfâie, totuși ochii-i sunt vii, mari, și privirea lui încruntată.</p>
<p>Procurorul Poenaru începe interogatoriul.</p>
<p>întrebă de toate crimele ce i se pun în sarcină și de care-și amintește.</p>
<p>Simion Licinsky răspunde rar, neagă sau afirmă, după cum a comis sau nu crima.</p>
<p>Răspunsurile lui sunt limpezi, dar grele, și cu toate că este slăbit din cauza bolii și a sângelui pierdut, neagă cu energie fapte ce i s-au pus în sarcină și pe care nu le-ar fi comis.</p>
<p>Cerând mereu apa, gemând din când în când, răspunde din ce în ce mai greu.</p>
<p>Cuvântul banditului deveni aproape neauzibil, se întoarce de pe o coastă pe alta și geme; cere veșnic apă și se plânge că îl doare înăuntru, arătând stomacul; roagă să-l încingă cu o cârpă peste mijloc.</p>
<p>Ochiul îi este viu; privirea pătrunzătoare și cruntă.</p>
<p>Se roagă apoi să i se dezlege legăturile picioarelor, sub cuvânt că îl strâng frânghiile. Procurorul Poenaru dă ordin numai să i se slăbească legăturile.</p>
<p>Ceasul fiind înaintat, doctorul cere a se suspenda instrucția deoarece începuse căldura.</p>
<p>Ca să fie transportat într-una din camerele bordeiului cu toate că gemea, cu toate că se văieta, se pune singur pe picioare, ca și cum și-ar fi încercat forțele să vadă, dacă la caz de nevoie, l-ar ajuta puterile. Deznădejdea i se zugrăvește pe față. Este slab și abia se ține pe picioare. Ochiul i se întunecă mai mult.</p>
<p>În odaia de alături, la capul nenorocitei victime a curajului său, Chervase Gheorghe, citește dascălul bisericii vecine; leaturile lui se închinau din când în când. O lumânare arde la cap.</p>
<p>A doua zi, Sâmbătă 17 August la orele 5 dimineața Simion Licinsky suferă fiisicește grozav; chipul i se înnegrise, trăsăturile feței îi erau încordate; ochiul însă viu, pupila mare te înfiora când se dilata privindu-te. Și privea curios pe om în ochi, când îi adresa o întrebare, de la al cărui răspuns bănuia vreo cursă. Acum se zbătea des, se întorcea mai la fiecare două minute de pe o parte pe alta, cerând apă. Procurorul Poenaru își repetă în parte chestiunile de ieri și la toate răspunde întocmai. Căldura dispăruse; în locu-i membrele îi deveneau din ce în ce mai reci. Se încercă sa se semneze procesul verbal de către Simion. Nu mai avea putere să țină condeiul în mână.</p>
<p>Buzele i se albesc; o spumă albă roșiatică i se ivește din când în când pe colțurile buzelor. O șterge cu mâneca, cerând mereu apă.</p>
<p>Se bate mereu de pe o parte pe alta, geme și se vaită. În bătaia lui se lovește mai rău cu capul de copaie, care-i servea drept pernă. Ultimele lui cuvinte a fost rugăciunea abia înțeleasă, adresată de a i se pune sub cap ceva mai moale.</p>
<p>— Puneți-mi rog.... un țol.... un țol... ceva... sub.... cap....</p>
<p>Procurorul Poenaru dă ordin să i se aștearnă o manta.</p>
<p>Atunci Procurorul ordonă să se aducă în cameră armele care se găsiseră la el, ca să i se ceară explicații.</p>
<p>Banditul se întoarce cu fața către asistenți, un fulger îi clipește din ochii; pupila i se dilată privindu-și comoara: două puști, două revolvere, cartușiera și geanta lui.</p>
<p>Numai poate da nicio explicare. Gâfâie și se vaită slab. Nu-și deslipește ochii de arme și urmărește mereu mâna soldatului, care-i avea armele și le despacheta rând pe rând.</p>
<p>Zadarnice fiind încercările de a avea deslușiri, Procurorul poruncește soldatului să ridice armele.</p>
<p>Ochii banditului fulgerau, încruntând sprâncenele.</p>
<p>Lung se uită după soldat, până ce acesta dispare pe ușă.</p>
<p>Cu un suspin greu, scoțând un geamăt mai mult răcnet, fără să poată face nimic spre apărarea lor, banditul se întoarce cu fața spre perete.</p>
<p>Se zbate.din ce în ce mai rău.</p>
<p>Sunt orele 9 dimineața.</p>
<p>De cinci, șase minute stă liniștit cu fața către perete.</p>
<p>Mâinile îi erau de gheață.</p>
<p>Deodată întinde într-o mișcare bruscă piciorul drept și suspină greu.</p>
<p>Murise!...</p>
<p>După moartea banditului, Sâmbătă la orele 9 dimineața, dl procuror Poenaru a dispus transportarea la Tulcea a ambelor cadavre. Locuitorii comunei Nicolițel, care pregătiseră un coșciug îmbrăcat în materie roșie cu panglici albe, pentru nenorocitul Chervase George, au refuzat să dea o scândură, un cui, cel mai mic lucru pentru banditul Licinsky. Forțările administrației erau zadarnice. Țăranii fugeau, se ascundeau, refuzau cu vorbe energice orice pentru cadavrul banditului. În zori s-a prins o căruță din Nicolițel ca să ducă cadavrul banditului. Pe căruțaș îl chema tot Simion și era același în căruța căruia tâlharul ucise pe sergentul Marin Ion Olteanu. Viile de prin prejur erau pline de căruțe țărănești, care fugeau de la localitate ca să scape de urgia de a transporta cadavrul banditului.</p>
<p>În timpul acesta sosește dl procuror general Gh.D.Zorilă, întovărășit de administratorul C.Grant.</p>
<p>Pe drum șoseaua era plină de țărani care blestemau privind cadavrul tâlharului.</p>
<p>La orele 12 și jumătate din zi cadavrul nenorocitului soldat Chervase se pornește din via lui Feodor Mihailoff. Coșciugul era frumos împodobit. Preotul comunei Telița într-o altă căruță preceda convoiul. La o distanță de 500 metri căruța locuitorului Simion din Nicolițel, ducea către Tulcea cadavrul banditului, înfășurat într-o rogojină, având capul și picioarele ieșite în afară.</p>
<p>Doi sergenți de poliție păzeau cortegiul. Poporul făcea gard viu pe ambele laturi ale șoselii, tot lungul drumului de 23 kilometri.</p>
<p>Se închinau cu religiozitate, scoteau cu respect căciulele la trecerea căruței în care era așezat coșciugul nenorocitului soldat; blestemau urgisit când ajungea căruța cu corpul banditului. Cu mare greu, cu multe ghionturi, sergenții au putut păzi cadavrul banditului.</p>
<p>Ajunși la bariera Tulcei, preotul Teliței își îmbrăcă odăjdiele.</p>
<p>Aici așteptau comandantul garnizoanei, colonelul Livezeanu, înconjurat de tot corpul ofițeresc. Autoritățile civile nici ele nu lipseau. Lumea era îngrămădită. Peste 2.000—3.000 de oameni erau la barieră.</p>
<p>Corpului soldatului Chervase i s-a făcut la barieră onorurile militare de către o companie sub comanda căpitanului Simion Ilie, din compania căruia făcea parte soldatul împușcat.</p>
<p>Cortegiul, care însoțea corpul victimei banditulul Simion, a trecut prin străzile Issaccea, Carol și Babadag până la infirmeria militară unde s-a depus cadavrul în sala mortuară.</p>
<p>Cadavrul tâlharului a fost dus de la barieră drept la spitalul civil așezat în afară orașului.</p>
<p>Duminică dimineața, a doua zi, orașul era în sărbătoare. Din zorul zilei toată lumea era pe străzi discutând, explicând, creând legende și povești,</p>
<p>La orele 1 și un sfert p. m., P. S. S. Episcopul Dunării de Jos, Partenie, era la infirmeria militară înconjurat de tot clerul din oraș și din comunele mai apropiate.</p>
<p>Cortegiul pornește de aici pe strada Babadag având în frunte pe P. S. S. Episcopul spre biserica catedrală sf. Nicolae.</p>
<p>După cortegiu urmau colonelul Livezeanu, ofițierii, autoritățile, muzica militară; detașamente din toate armele sub comanda căpitanului Simici, făceau onorurile militare.</p>
<p>După serviciul divin la catedrală, locotenentul Voisel a rostit un discurs.</p>
<p>Noian de lume a condus rămășițele soldatului până la cimitir.</p>
<p>Coșciugul era împodobit cu mai multe covoare.</p>

<p>Autopsia cadavrului banditului s-a făcut Duminică la orele 9 dimineața. S-a constatat că glonțul a străbătut prin rinichiul drept trecând  prin mușchiul șirei spinării, apoi baza ficatului și s-a oprit în burtă.</p>
<p>Glonțul era cu totul turtit.</p>
<p>Plămânul drept, era foarte atins de oftică. Tot organismul arăta urme de beție.</p>
<p>Creierul banditului a cântărit 1500 grame. Circumvoluțiuniile creierului erau dezvoltate în mod excepțional.</p>
<p>Se știe că cu cât are cineva creierul mai mare și mai întortochiat e mai deștept.</p>
<p>Premiul de zece mii de lei s-a împărțit astfel : lui Ivan Ribacof s-a dat 4.000 de lei, iar cei 6.000 s-au împărțit egal între ceilalți. .</p>
<p>Familiei nenorocitului Gheorghe Chervase se va da, conform legii poliției rurale, o pensie de 50 de franci pe lună.</p>

<p>Un al doilea Licinski</p>
<p>Pe când Licinsky se apropia de moarte, se constituia în județul Covurluiu o bandă de hoți sub conducerea lui Dimitrie Mocanu zis și Căpitanu, compusă din 9 inși, care comiteau furturi îndrăznețe pe drumul mare.</p>
<p>Banda era compusă de G. Mureșanu, N. Stau, Gh. Brânzaru și încă 6 inși.</p>
<p>În seara de 16 August, când tocmai se prinsese Simion, pe când d. Cantacuzino se ducea la moșia sa, Băleni, la hotarul dintre moșia Cuca și Băleni, în pădurea Bălenilor, zisa bandă a năvălit asupra sa, și după ce l-a maltratat într-un mod oribil, i-a luat 12.000 franci și ceasul de aur.</p>
<p>Acest fapt îndrăszeț a alarmat lumea întreagă. Un nou Licinsky apărea în județul Covurluiu : viața și averea călătorilor nu mai era sigură.</p>
<p>Administrația de îndată s-a pus pe lucru în urma ordinelor severe ce au fost date de către prefect pentru urmărirea și prinderea acestei bande de hoți.</p>
<p>Vreo săptămână după aceea trei hoți din această bandă își propun să jefuiască pe un cârciumar din Bărboși. În acest scop se duc la zisul cârciumar spre a rămâne la el în gazdă.</p>
<p>D. comisar al gării Barboși, care era deja în urmărirea bandei, intrând în zisa cârciumă zărește pe hoți. Figurile lor fiind necunoscute, și manierele lor suspecte, i-a luat în cercetare și a constatat că într-adevăr ei sunt hoții pe care îi urmărea. Cu ajutorul sergentului major Lăzărescu și a altor oameni, pune mâna pe ei și după ce-i mai cercetează îi trimite la arestul poliției din Galați unde faptele ce li se impută se verifică și se adeveresc chiar de autorii lor.</p>
<p>Hoții declară comisarului de gară că restul bandei este în pădurea de la Hanu Conachi. D. comisar al gării a plecat imediat cu un detașament de soldați.</p>
<p>Pe când o parte  din hoți se prindeau la Barboși poliția din Galați, și anume subcomisarii Țimpău și Drăgulescu precum și ofițerul de sergenți Iordachi Trifanescu, pun mâna pe șeful bandei Dimitrie Mocanu și hoții G. Morușanu, N. Stan și Gh. Brânzaru, în crâșma lui Neculai Petrea de pe strada Tecuciu, situată vis-a-vis de casele d-lui I. Soare.</p>
<p>Hoții fiind abil înșelați de către d. comisar Tataru care conducea instrucția, că tovarășii lor au denunțat totul, mărturisesc că erau adevărate toate furturile ce li se imputau.</p>
<p>Pe când hoții se cercetau, Gh. Brânzaru a fugit. D-nii subcomisari Popovici și Țimpau au fost o noapte întreagă în urmărirea sa, dar cercetările lor au fost zadarnice, hoțul fugar n-a putut fi prins.</p>
<p>El venise în oraș să cumpere cartușe și efecte de drum.</p>
<p>S-au găsit la dânșii; 25 jumătăți de napoleon, 60 mărci, 200 franci în bilete ipotecare, 600 cartușe, efecte de drum și ceasul de aur al d-lui Catacuzino. După mărturisirea lor ei aveau de gând, după furtul de la Bărboși, să atace pe dl. Ionică Plesnilă, senator.</p>
<p>*</p>
<p>Acum, când Simion a pierit, când acel veșnic și înspăimântător «stai», care băga fiori de groză, auzindu-l, nu va mai răsuna, de și vei fi cu siguranță că nu-ți va mai ieși înainte Tâlharul, totuși străbătând agale drumurile întortochiate și pline de mlaștini și trestii ale Dobrogei, ție, călătorule întârziat, ți se va părea că dintr-o cotitură a drumului iese tâlharul cu cele două puști întinse spre tine, cu ochii lui mici și strălucitori și că, în mijlocul tremurului de groază ce te-a cuprins și pe care îl simți că te ține fără voia ta, că începe a te cuprinde din picioare până în creștet simțind că ți se zbârlește părul capului de groază, iar picuri de înădușală rece ca mâna morții îți ies pe frunte, auzi ca într-o vijelie, acel puternic; stai, care, întocmai ca și cântul lui Orfeu se părea că oprește riturile din alergatul lor, că deșteaptă pe cei morți din domn și încheagă sângele în inima celui ce-l auzi.</p>
</body>
 </text>
</TEI>