<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Sacrificiu pentru sacrificiu. Roman original: ediție POPLITE </title>
            <author>Roșca, Iuliu I.</author>
            <respStmt>
               <resp>codare POPLITE</resp>
               <name>Teodora Iuriusciuc</name></respStmt>   
            <respStmt>
               <resp>verificare codare POPLITE</resp>
               <name>Roxana Patraș</name></respStmt>   
            <respStmt>
               <resp>corectură manuală</resp>
               <name>Laura Soponaru, Eugen Țimpău, Bianca Dănăilă, Elena Arbore, Larisa Gemănari, Lavinia Cocieriu, Constantin Nuțu</name>
            </respStmt>
            <respStmt>
               <resp>verificare corectură manuală</resp>
               <name>Loredana Cuzmici</name>
            </respStmt>
            <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
         </titleStmt>
         <publicationStmt>
            <publisher>UAIC</publisher>
            <date></date>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="10.5281/zenodo.10781442"></ref>
         </publicationStmt>
         <sourceDesc>
            <bibl>
               <author>Roșca, Iuliu I.</author>
               <title>Sacrificiu pentru sacrificiu. Roman original</title>
               <pubPlace>Otravița</pubPlace>
              <publisher>EDITUBA LIBRĂRIEI I. E. ȚIERANU</publisher>
               <date>1881</date>
               <decoNote type="ilustratii" subtype="no"/>
               <dim unit="char" type="mare"/>
               <extent>
                  <measure unit="word">9713</measure>
                  <measure unit="page" type="under_250"/>
                  <measure unit="foileton" type="under_65"/>
                  <measure type="complete"></measure>
               </extent>
            </bibl>
         </sourceDesc>
      </fileDesc>
      <profileDesc>
         <textClass>
            <keywords scheme='https://opentheso.huma-num.fr/opentheso/api/theso/Typologie'>
               <term type='domaine' ref="https://hdl.handle.net/20.500.11942/crteb7oodgosm">literatura</term>
               <term type='factualite' ref="https://hdl.handle.net/20.500.11942/crt22aacdhvi7">fictiune</term>
               <term type='forme' ref="https://hdl.handle.net/20.500.11942/crtnufdew1lfb">proza</term>
               <term type='genre' ref="https://hdl.handle.net/20.500.11942/crthuyig1pxri">roman</term>
               <term type='agencement' ref="https://hdl.handle.net/20.500.11942/crtbdm5xnc6io">foileton</term>
               <term type='origine' ref="https://hdl.handle.net/20.500.11942/crtxolq1evsr9">opera originala</term>
               <term type='discours' ref="https://hdl.handle.net/20.500.11942/crt4wma17ncnj">narativ</term>
               <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
               <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
            </keywords>
            <keywords>
               <term type="receptare" n="5"/>
               <term type="republicare" n="2"/>
               <term type="finished"></term>
            </keywords>
         </textClass>
      </profileDesc>
      <encodingDesc>
         <projectDesc>
            <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
            <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
            <p>Cuvantul cheie de tip "finished" indica stadiul realizarii operei de catre autor.</p>
            <p>Masura de tip "complete" indica faptul ca am gasit romanul in forma completa.</p>
         </projectDesc>
      </encodingDesc>
   </teiHeader>
 <text>
    <front>
       <div type="liminal">
       <p>Dedicația.</p>
       <p>Cui?</p>
       <p>De-aș fi fost încredințat că cunosc două inimi, tot atât de frumoase ca și ale eroinelor mele, le-aș fi închinat lor cea dintâi a mea încercare în genul acesta; din nenorocire însă numai în cărți se găsesc asemenea inimi, din care foarte rar putem întâlni pe scena lumii, în veacul în care ne trăim existența plină de materialism. Deci, mergeți, voi — cărora v-am încredințat câteva din amintirile mele — în voia vânturilor neînchinate vreunui nume care v-ar fi luat sub a lui ocrotire . . .</p>
       </div>
       
       <div type="liminal">
       <p>SCRISOARE</p>
       <p>D-luI I. E. Tieranu la Oravița, (Banat.)</p>
       <p>Scumpul meu editor!</p>
       <p>Îți făgăduisem un manuscript. Fiindu-mi cerut, mi-am adus aminte că răscolind odinioară cenușa amintirilor mele, găsisem câteva scântei care au dat viață rândurilor ce urmează, rânduri care zăceau, ca și uitate, într-un vraf de hârtii uitate, și astfel iată-le scoase la lumina pe care ți-o datorează dumitale, scumpul meu editor. Ți le trimit rugându-te să primești și de această dată, din depărtare, o salutare frățească din partea mea, împreună cu părerile mele de rău, că n-am avut încă ocazia să ne vedem și să ne cunoaștem în persoană, ci numai prin mijlocirea serviciului postal.</p>
       <p>1880 August, Bucurcscl.</p>
       <p>luliu I. Roșca.</p>
       </div>
    </front>
   <body>
<div type="chapter">
<p>Sacrificiu pentru sacrificiu.</p>
<p>Prolog.</p>
<p>Primăvara se ivise prea de timpuriu și, deși abia în aprilie, viața de oraș devenise aproape nesuferită și locuitorii capitalei se întreceau să emigreze, precum toamna păsările călătoare care fug la apropierea iernii.</p>
<p>Obișnuit să părăsesc în toți anii Bucureștiul pentru câtva timp, tocmai mă gândeam în ce parte mi-aș fi putut îndrepta pașii, când amicul meu Aureliu Mugurelu veni să mă invite ca a doua zi să fiu gata de a-1 însoți la Mugurel, în sânul familiei sale, anunțând, totodată și apropiata lui cununie cu domnișoara Sofia Dumbrăveanu, al cărei logodnic știam că era.</p>
<p>Propunerea lui venea tocmai la timp și, prin urmare, înțelegeți că nu mi-a trecut câtuși de puțin prin minte să n-o primesc, iar a doua zi, în revărsatul zorilor, părăsirăm Bucureștiul.</p>
<p>Toți cei ce au călătorit vreodată în viața lor, îșî închipuiesc plăcerea pe care o gustă cineva aflându-se, în faptul zilei, într-un poștalion, urmând vreun drum mare de munle și străbătând șesuri, codri, dealuri, văi și râuri, însoțit de cântecele de dimineață ale păsărilor, sunetele clopotelor de la gâtul cailor și strigătele surugiului, și urmați de norii de praf pe care caii îi ridică în trapul lor.</p>
<p>După o călătorie lungă, pe ale cărei numeroase plăceri nu voi mai încerca să le descriu, ajunserăm la Mugurel unde mama, tatăl și sora lui Aureliu mă primiră cu cea mai mare mulțumire și cordialitate.</p>
<p>A doua zi m-am grăbit să visitez, însoțit atât de amicul meu Aureliu cât și de domnișoara Maria, sora sa, lunca, pădurea, heleșteul, văile și deaurile Mugureilor căci, deși cunoșteam din București întreaga familie a lui Aureliu, nu cunoșteam moșia decât din nume.</p>
<p>Spre seară pornirăm cu toții ca să dăm o vizită logodnicei amicului meu și familiei ei, proprietari ai unei moșii vecine.</p>
<p>Aici am avut fericita ocazie de a fi primit în sânul unei alte familii, tot atât de bună pe cât și familia Mugurel, compusă din domnul Dumbrăveanu, soția sa și o copilă Sofia, gingașa logodnică a lui Aureliu, care-mi spuse, în convorbire, că avea și o soră, Matilda, ce se afla în străinătate cu o mătușă a sa, doamna Brădescu, și care trebuia să sosescă în curând.</p>
<p>Nu trecuse mult din ziua în care pentru prima oară fusesem la familia Dumbrăveanu, și Matilda, atât de așteptată de sora ei Sofia, sosi însoțită de mătușa ei. De aici înainte începură cavalcadele, excursiile, jocurile și toate felurile de petreceri pe care cineva le poate avea la țară.</p>
<p>Ce zile dulci, zile senine, am petrecut în sinul acestor două familii ce nu făceau decât una! Veșnic amintirea lor va rămâne neștearsă în inima mea.</p>
<p>Dar o întâmplare îngrozitoare era menită să tulbure pentru un moment liniștea acestei vieți câmpenești. Cititorii vor afla-o din capitolele ce urmează și prin care am încercat a reproduce, pe cât mi-a stat în putință, fazele acestei drame ale cărei pregătiri nimeni nu le-a putut observa, fiind toți distrași cu diferitele ocupatiuni și preparative reclamate de nunta Sofiei, și care dramă poate niciodată n-ar fi fost subiectul unei scrieri, fără stăruitorea învoire a eroilor ei.</p>
</div>
 <div type="chaper" n="1">
<p>I.</p>
<p>Adesea sub aparențele cele mai liniștite se ascund dramele cele mai îngrozitoare, precum în petalele pline de farmec ale unei flori parfumate zace ucigătoarea otravă și în fundul cristalinelor fântâne ale unul oaze, călătorul obosit și înșelat care dorește să soarbă o picătură din apa cea răcoritoare, zăreșce crocodilul înspăimântător.</p>
<p>Astfel era la Dumbrăveni, un cătun pitoresc, plin de amor și poezie, care se răsfăța la poalele munților, pe plaiul mănos și sub cerul de azur al României.</p>
<p>Era în Mai, luna florilor, a parfumurilor și a dragostelor. Munții, văile, codrii, și în sfârșit toată natura, răsunau de cântece: munții de cavalele triste, ale păstorilor ce se tânguiau de dor; văile de glasurile argentine ale copilelor îndrăgostite ce încredințau vânturilor tainele lor; codrii de cântecelele păsărilor ce măreau dumnezeirea și în sfârșit toată natura de miile de ținuturi misteriose ce te fac să te oprești în loc căutând în zadar să ghicești de unde își iau nașterea. Chiar și una din numeroasele alei ale grădinii proprietarei răsunau de accentele melodiose, dar jalnice, ale unei voci femeiești.</p>
<p>Era Matilda care cânta:</p>
<p>Toată natura e-n sărbătoare:</p>
<p>Al primăverii timp, a sosit;</p>
<p>Fluturele zboară din floare în floare,</p>
<p>Pasărea cântă necontenit.</p>
<p>Zefiru adie, unda murmură:</p>
<p>Totul e viață, totul e amor; </p>
<p>Blând mielușelul pe deal se încurcă,</p>
<p>Pe când păstorul cântă de dor.</p>
<p>Dar1 eu sunt tristă și în tăcere</p>
<p>Plâng, vai! amare lacrimi vărsând;</p>
<p>Viața îmi pare că e durere </p>
<p>Și plâng, un negru mormânt căutând!</p>
<p>Aci Matilda își curmă cântarea; lacrimile într-adevăr îi inundase obrajii și vocea i se înecase.</p>
<p>Înaintă câțiva pași, își șterse fața și ochii de lacrimi și reîncepu, dar cu o voce mai slabă și mai jalnică, părând a fi cel din urmă suspin al clopotului care îi anunță moartea unei ființe iubite:</p>
<p>Vezi pe câmpie o mică floare.</p>
<p> E fericită: trăieșce o zi,</p>
<p> Când pieri însă totuși sub soare </p>
<p>În frumusețe ea străluci.</p>
<p>Când eu În viața-mi cea zbuciumată</p>
<p>O zi fericită n-am viețuit.</p>
<p>De ce o floare n-am fost creată</p>
<p>Și o zi numai să fi trăit?</p>
<p>Dar sunt menită ca în tăcere</p>
<p>Să plâng, amare lacrimi vărsând.</p>
<p>Viața să-mi pară ca o durere;</p>
<p>Să plâng, un negru mormânt căutând!</p>
<p>Ea plângea cântând și vântul cel ușor al dimineții îî ducea plânsetele pe aripile-i diafane.</p>
<p>Apoi se așeză pe o bancă rustică, sub o salcie care gemea sub greutatea sutimilor de ani ce-o încovoiau, și rămase gănditoare — aici sub acele ramuri pletoase al căror jalnic fâșâit părea a fi ecoul durerilor sale.</p>
<p>Ea, Matilda, într-o mână avea o carte: era Werther de Goethe; în cealaltă ținea o batistă cu care își ștergea lacrimile.</p>
</div>
 <div type="chaper" n="2">
<p>II.</p>
<p>După câteva momente petrecute într-o mută contemplare, Matilda răsfoi cartea ce o ținea în mână.</p>
<p>Nimeri tocmai acolo unde Werther, plin de emoție, citea Charlottei, cu o voce întreruptă, pasajul acesta din Ossian:</p>
<p>„Suflare a primăverii, de ce me deștepți? Tu mă dezmierzi și-mi zici: Râuri cu picături din cer. Dar timpul ofilirii mele e aproape, că-ci aproape e furtuna care o să îmi smulgă frunzele! Mâine va veni călătorul, va veni acela care m-a văzut în frumusețea mea; ochiul său mă va căuta pe câmp de jur împrejur și nu mă va mai găsi”</p>
<p>Citirea acestui pasaj avu același efect asupra Matildei, ca și asupra lui Werlher: un fulger posomorât scânteia printre lacrimile ochilor ei și un nor întunecos acoperi alba ei frunte . . .</p>
<p>Răsfoi din nou cartea și citi:</p>
<p>„S-a hotărât, Charlotte! vreau să mor, și ți-o scriu cu sânge rece, fără să fiu transportat de vreo exagerare romantică, în dimineața zilei în care te voi vedea pentru cea din urmă oară! ... Când vei citi aceasta, tu, cea mai scumpă dintre femei, mormântul rece va fi acoperit înghețatele rămășițe ale nenorocitului care nu știe altă dulceață mai mare pentru cele din urmă momente ale vieții sale, decât să petreacă cu tine ...Ce noapte îngrozitoare! ba nu ... ce noapte binefăcătoare am avut! Ea m-a întărit în hotărârea mea: vreau să mor!”</p>
<p>Aici Matilda își întrerupse citirea rămânând cugetătoare.</p>
<p>— Da! zise apoi dânsa: de ce să mai prelungesc aici pe pământ o luptă desnădăjduită, o luptă până la capătul căreia nu sper că o s-o pot duce?... Întocmai ca naufragiatul care, luptându-se în noapte cu valurile furioase, nu mai zărește nici o stea lucind printre pânzele de nori întunecoși ce acoperă cerul și vede că numai moartea e singura-i scăpare, văd și eu că, numai scăpând de zgomotele vieții, mă voi odihni în pace! așa, deschidă-și acum abisul eternității înfiorătoarea-i gură ca să mă primească.</p>
<p>După ce rosti aceste cuvinte își urmă iarăși citirea:</p>
<p>„Mii de idei, mii de proiecte îngrozitoare se frământau în sufletul meu tulburat, și în cele din urmă, ajunseră la acest singur și ultim gând: Vreau să mor! . . . Mă culcai și azi de dimineață, în toată liniștea deșteptării, găsii încă fixă și neclintită în inima mea această hotărîre:Vreau să mor! ... Nu e disperare, e o încredințare că am ajuns la capăt cu povara mea și că mă sacrific pentru tine. Da, Charlotte! de ce să n-o spun? Trebuie ca unul din noi trei să piară, și acela vreau să fiu eu!”</p>
<p>— Da! Matildo, tu vei fi aceea care va pieri! murmură ea. Trebuie ca tu să fii sacrificată pentru fericirea surorii tale ... Ea î1 iubește! Oh, Werther! durerea ta a găsit un răsunet puternic în inima mea: Amândoi am avut aceeași soartă! . .. Tu mi-ai arătat sfârșitul cel mai putincios, și-ți mulțumesc.</p>
<p>Rămase gânditoare. Ochii-i din întâmplare căzură din nou pe carte citind, ca fără voie, aceste rânduri:</p>
<p>„Să mă omor, pe mine! Fie dar’! . . . Când într-o seară frumoasă de vară te vei sui pe munte, gândește-te atunci la mine; adu-țl aminte de câte ori am străbătut aceasta vale; îndreaptă-ți apoi privirea spre cimitirul în care se află mormântul meu și vezi, la cele din urmă raze ale soarelui apunând, cum vântul clatină în toate părțile iarba cea înaltă care-l acoperă...”</p>
<p>Durerea o zdrobea. Voi să se scoale, dar picioarele-i delicate îi refuzară sprijinul lor și căzu iarăși pe bancă.</p>
<p>Ce contrast surprinzător între jalea ei cea adâncă și veselia cea mare a naturii!</p>
<p>Un om, care se zice că este chipul și asemănarea lui Dumnezeu, și mai mult încă, o femeie, o fecioară, un înger, suferea, și nimeni, nimeni nu lua aminte la aceasta. Fluturii sărutau florile care, în liniște, răspândeau, ca întotdeauna, parfumurile lor îmbătătoare în aerul cel răcoros al dimineții, păsările zburau printre frunzele arborilor: crengile lor fremătau la ușoara suflare a boarei ce încrețiau fața undelor în care cerul își oglindea seninătatea, scânteind de razele unui soare de primăvară și totul își urma cursul regulat atunci când Malilda, ea singură, vărsa lacrimi pe care niciodată n-ar fi trebuit să le verse.</p>
<p>Dar asta este soarta muritorilor! Totul, până chiar și Dumnezeirea, pare că râde de nenorocirile noastre!</p>
</div>
 <div type="chaper" n="3">
<p>III.</p>
<p>Credeam că, în timp ce Matilda va sta absorbită în negrele gândiri ce-o frământau, e bine ca cititorii să facă o cunoștință puțin mai întinsă cu dânsa.</p>
<p>S-au făcut atâtea descrieri și atâtea comparații despre portretele eroinelor de romane, încât foarte cu greu am putea să găsim vreo descriere, vreo comparație care să fie ceva nou. Nihil novi sub sole! De aceia, temându-ne să cădem în ghiarele Z o i 1 i 1 o r care n-așteaptă decât să găsească cea mai mică asemănare cu vreo eroină din cutare și cutare autor, ca să strige pe toate tonurile: plagiat! ne vom mulțumi să fim cât se va putea mai comuni și mai simpli, ținându-ne numai și numai în limit ile adevărului.</p>
<p>Românul are o vorbă care arată desăvârșirea fizică; această vorbă este: frumoasă. Eh, bine!</p>
<p> nu vom spune decât că Matilda era frumoasă, frumoasă în toată puterea cuvântului.</p>
<p>Natura fusese prea darnică în privința ei: frumsețe, spirit, îi dăruise tot; putem zice că era perfecțiunea personificată.</p>
<p>Ea era fiica cea mai mare a soților Dumbrăveanu. După ce își terminase studiile făcute în țară, fu luată de o mătușă a ei, văduvă, care totdeodată îi era și nașă, și dusă în străinătate.</p>
<p>Doamna Brădescu, — așa se numea mătușa Matildei, — o adora ca pe o divinitate, o idolatriza. După cum nu avuseră niciun copil, și soțul, — pe care-l iubea cu acea dragoste binecuvântată cu care fiecare soție este datoare să iubească pe tovarășul vieții sale,— îi murise încă în floarea vârstei, își concentrase tot amorul de soție, pe care îl avusese și de mamă, pe care l-ar fi avut, asupra nepoatei și finei sale.</p>
<p>Aici, în străinătate, Matilda își completă studiile cu un succes strălucit; apoi, împreună cu mătușă sa, după ce vizitară Europa în zig-zag, se întoarse în țară.</p>
<p>Sosind la Dumbrăveni, proprietatea părintească, găsi pe părinții ei ocupându-se cu pregătirile de nuntă ale Sofiei, sora sa.</p>
<p>Abia câteva zile trecură de la venirea ei și veselia ce o caracteriza se schimbă deodată în întristare.</p>
<p>Nimeni nu putea să tălmăcească pricina acestei schimbări atât de rapide, căci nimeni nu știa nimic afară de cer, care știa toate, ea și ... și ... cititorii vor afla mai târziu.</p>
<p>Și cu cât veselia se mărea la Dumbrăveni, cu cât ziua hotărâtă pentru nunta Sofiei se apropia, cu atât Matilda devenea din ce în ce mai tristă.</p>
<p>Câteva momente de veselie veneau câteodată să gonescă norii de durere care-i acopereau fața, dar ele piereau îndată și lunga suferință relua locul scurtei veselii.</p>
<p>Răspunsu-i, la toate întrebările ce i se atingeau de întristarea ei, erau, sau eternul nu știu, sau vreun motiv care-i venea în minte, invocat numai ca să contenescă întrebările și să înlăture curiozitatea.</p>
<p>Și apoi, ca s-o spunem, Matilda se păzea foarte mult de a se arăta suferindă între ochi mai mulți: ea nu-și destăinuia durerea numai singurătății, această nedespărțită soră și singură consolare a întristării, și nu-și încredința plânsul  numai vânturilor.</p>
<p>În orele-i de mâhnire o vedeai rătăcind aici prin bătrânele alei ale grădinii, aici prin vâlcelele ce se întindeau printre dealuri, aici pe colinele măguratice, și-aici prin dumbrăvile tinere, abia înmugurite, ce înconjurau satul. De multe ori rătăcind astfel, se așeza pe malul râulețului care șerpuia misterios printre arbori udând poalele dealurilor și rămânea astfel visătoare, contemplând limpezile-i unde ce se duceau la vale și care i se părea că o compătimesc, prin murmurul lor duios, de durerea ei.</p>
<p>Când inima-i era împovărată peste măsură, atunci izbucnea în plângătoare valuri de armonie adresând Filomelei, această nenorocită soră a Procneei, următoarele accente:</p>
<p>Filomelă blândă, soață de iubire.</p>
<p>Ce în cale-mi tainic de amor suspini,</p>
<p>Într-un cânt de jale, ori de fericire.</p>
<p>Vino, suferința crudă să-mi alini.</p>
<p>Inima-mi duiosă suferă-n tăcere </p>
<p>Sfâșiat' amarnic de-al durerii suspine. </p>
<p>Fără s-aibă în lume nicio mângâiere!</p>
<p>Vino suferința crudă să-mi alini.</p>
<p>Înfocatu-mi suflet iute se va stinge!</p>
<p>Pentru mine vifor sunt zefirii lini.</p>
<p>Dacă plânsu-mi, dragă, inima ți-atinge.</p>
<p>Vino suferința crudă să-mi alini,</p>
<p>Că-ci să-ntrebe nimeni nu s-oprește-n cale.</p>
<p>De ce ochii-mi astăzi nu mai sunt senini</p> 
<p>Și revărs ca valul cântece de jale ...</p>
<p>Vino suferința crudă să-mi alini.</p>
<p>Văzând însă că gingașa păsărică își urma zborul, fără să ia aminte la glasul ei, încheia cu durere:</p>
<p>În zadar sunt însă plânsetele mele!</p>
<p>Ora mea din urmă curând va suna</p>
<p>Și-orice suferință, orice chinuri grele.</p>
<p>În mormântu-mi rece se vor alina!</p>
<p>Matilda era poetă: acestea erau însuși accentele inimii sale.</p>
</div>
 <div type="chaper" n="4">
<p>IV.</p>
<p>De mult timp Matilda se afla cufundată în dureroasele-i gânduri, când o voce răsunătoare, veselă ca ciripitul celei dintâi rândunele care, sosind primăvara din sânul străinătății, își regăsește cuibul părăsit, s-auzi cântând:</p>
<p>Mult dorita primăvară</p>
<p>Se reîntoarce-n scumpa-mi țară;</p>
<p>Câmpii, codrii, mândre flori,</p> 
<p>Firea întreagă, reînvie</p>
<p> La strălucitoarea rază</p>
<p>A cerului fără nori.</p>
<p>Auzirea acestor accente argentiniene o smulse din absorbirea ei; își șterse lacrimele care-i brăzdaseră fața și, chemându-și toate puterile în ajutor, se sculă.</p>
<p>Tocmai la timp, căci stăpâna vocii care se auzea spărgând aerul cu armonioasele-i vibrații, se arătă la cotitura aleii ce conducea la banca Matildei.</p>
<p>Aceasta era o fetiță veselă și gingașă ca primăvara, care, cum văzu pe Matilda, se repezi spre dânsa și, îmbrățișând-o îi zise:</p>
<p>— Bună dimineața, draga surioară. Te-ai sculat mai-nainte de toți, chiar și înaintea zorilor: Se vede că ești zîna lor.</p>
<p>Matilda, drept răspuns la acest compliment măgulitor, își puse buzele pe fruntea tinerei, albă ca fulgul lebedei ce se leagănă pe unde, și imprimă pe dânsa o sărutare de soră.</p>
<p>— Dar ce ai tu? o întrebă copila observând urmele durerii întipărite pe fața Matildei, cu toată silința ce și-o putea da ca să le-ascundă de privirele surorii sale. De ce ești așa de tristă, de-mi semeni cu doamna cea bătrână? Și-apoi când? Tocmai astăzi: ziua nunții mele, a surioarei tale Sofia. Spune-mi! Ce ai?</p>
<p>— Nimic! răspunse Matilda.</p>
<p>— Nu, nu, nu se poate! Ai ceva și nu vrei să-mi spui.</p>
<p>— Nimic, îți repet, răspunse iarăși Matilda. Stând la umbră, umezeala, aerul dimineții mi-au făcut rău.</p>
<p>— Atunci de ce stai aici? Haide.</p>
<p>Și apucând pe Matilda de mână, zglobia copiliță porni înainte târând-o după dânsa.</p>
<p>Ieșiră la un luminiș întins smălțat de flori. Razele sorelui, nemaiîmpiedicate aici de vreun obstacol, inundau luminișul cu mii de valuri de lumină, prefăcând în strălucitoare diamante picăturile de rouă, aceste lacrimi tainice ale nopții, ce tremurau pe firicelele de iarbă și de flori de teamă ca să nu le soarbă privirea cea arzătoare a sorelui.</p>
<p>— Ah! ce flori drăgălașe! exclamă Sofia. Vezi, ieri nu erau încă înflorite așa de mândru: au înflorit de ziua nunții mele. Haide să facem câte un buchet.</p>
<p>Și Sofia, lăsând pe Matilda de mână, începu să-și formeze buchetul. ,</p>
<p>— Înger de copilă, — murmură Matilda privind-o, — fie ca în toată viața ta să fii tot atât de veselă și de fericită.</p>
<p>Apoi, după câteva momente, adăugase:</p>
<p>— Și o să fie! .. . Oh, Doamne! n-ar fi oare păcat ca această ființă, atât de nevinovată, să sufere? Nu! nu va suferi! ... Cu viața mea voi sigila fericirea ei ...</p>
<p>— Vezi ce frumos buchet mi-am făcut; ia să văd și pe al tău, — zise Sofia întorcându-se spre sora ei.Dar văzând-o stând nemișcată, adăugase:</p>
<p>— Cum? n-ai cules nimic? Oh! asta mă supără prea mult și, drept pedeapsă, am să te sărut ca să-mi faci un buchet de nuntă.</p>
<p>Și, zicând acestea, se agăță de gâtul Matildei ca o blândă iederă de trunchiul unui stejărel, sărutând-o de mii de ori.</p>
<p>— Da, draga mea Sofia, o să-ți fac un buchet frumos, încântător ca tine, copila mea.</p>
<p>— Să te ajut și eu?</p>
<p>— Nu, nu, tu du-te și te gătește de nuntă; îl voi face singură cum îmi va plăcea, și, sfârșindu-l, voi veni eu ca să ți-l aduc.</p>
<p>Sofia plecă.</p>
<p>Malilda, aruncându-și privirea împrejur pe flori, își puse ochii pe un răzor de miosotis (nu mă uita), și-și îndreptă pașii înspre partea aceea; ajungând la răzor, începu să culeagă pe cele mai frumoase flori și să-și formeze buchetul.</p>
<p>Veselia naturii și razele cele vii ale soarelui de mai, care sfâșiaseră valurile de negură ale dimineții, influențară poate să-i împrăștie oarecum mâhnirea, căci părându-i-se că uită un moment durerea ce o domina cu puțin mai înainte, zâmbetul i se ivi pe buze și, culegând mereu floricele și înșirându-le în buchet, le descânta îngânând cu vocea ei cea dulce, pe o arie improvizată:</p>
<p>Miosotisul mândru-și ia zborul </p>
<p>Din sinul zânei florilor, vrând </p>
<p>Ca s-amintească iarăși amorul </p>
<p>Celor ce-l uită așa curând.</p>
<p>Junii, pe care-i încinge dorul.</p>
<p>Înspre câmpie pașii Îndreptând.</p>
<p>De-ajung acolo unde izvorul </p>
<p>Murmură tainic iarba scăldând.</p>
<p>Și-l văd și unde, cum s-oglindește,</p>
<p>S-opresc în cale, adânc oftează</p>
<p>Și-i spun tot dorul ce l-ar purta;</p>
<p>Căci cu blândețe el cuvintează</p>
<p>Celor ce amoru-i înflăcărează:</p>
<p>Ah! mă iubește, nu mă uita!</p>
<p>După ce formă două buchete numai din miosotis, din aceste grațioase flori ce par a fi născute din lacrimile îndrăgostiților în nopțile senine de primăvară, se îndreptă spre casă.</p>
<p>Ajunsă aci, intră în camera ei, așeză buchetele în apă, în niște buchetiere de porțelan, și ieși pentru a se duce în camera Sofiei.</p>
</div>
 <div type="chaper" n="5">
<p>V.</p>
<p>Cine ar putea să descrie răpitorul tablou ce aici se înfățișă ochilor Matildei? Sora ei, zburdalnica Sofia, se afla înaintea unei mărețe oglinzi de Veneția; mama și mătușa ei, ajutate de o fată din casă, se grăbeau care mai de care să facă tinerei mirese o toaletă care să nu rămână mai prejos de gingășia ei. Aci Sofia, nerăbdătoare, își ridica răpitoarele-i mănușițe rosalbe ferindu-le în undele părului ce-i acopereau acum umerii căzându-i până la picioare, întocmai ca beteala care puțin mai în urmă era să onduleze în valuri de aur pe umerii-i albi ca spuma valurilor, și împiedicând astfel pe cei ce voiau s-o gătescă: aici, dojenită de mama ei cu o seriozitate prefăcută, se lăsa indolentă în voia mâinilor ce-i împleteau cosițele. Numai dumneavoastră, doamnelor, care ați trecut prin această fază, cea mai fericită din viața unei femei, puteți să cuprindeți cu gândul un asemenea tablou ca acela ce se afla dinaintea ochilor Matildei. Numai dumneavoastră puteți să vă închipuiți nerăbdarea, veselia și miile de palpitații ce făcu să se zbată cu putere pieptul tinerei logodnice în ziua nunții.</p>
<p>Această priveliște, plină de animație, oprise pe Matilda în loc. Ea privi cu admirație, cu o plăcere nedescrisă, scena ce se înfățișa privirii sale. Și cât de scump n-o costa pe dânsa această plăcere! . . . Numai inima ei ar fi putut-o spune și adânca expresie de durere care îndată înlocui trecătorul simulacru al plăcerii de un moment ce se arătase pe fața ei.</p>
<p>Femeia însă, chiar când credem că e cea mai slabă, adesea e tot cea mai tare. Matilda își porunci să fie veselă și tristețea dispăru sau, mai bine zis, se prefăcu că dispare de pe figura ei.</p>
<p>— Mamă și mătușică, — zise ea apropiindu-se de grupa care se găsea în fața oglinzii, — dumneavoastră, ca mai experte în materie, ar fi bine să vedeți de celelalte orânduieli ale casei lăsându-mâ să vă înlocuiesc, și vă asigur, — adăugase ea cu o nespusă grație-, — că voi fi la înălțimea misiunii ce-mi veți încredința.</p>
<p>— Așa, așa, bine zice surioara mea, — aprobă Sofia. Domnia-ta, dragă mamă, și domnia-ta, iubită mătușică, duceți-vă și vă ocupați cu celelalte pregătiri trebuincioase și lăsați pe drăguța mea surioară să-mi facă toaleta. Ea are întotdeauna gusturi frumoase, ca și dânsa.</p>
<p>— Și la ce-mi folosește frumusețea! ... — murmură Matilda.</p>
<p>Bătrânele trebuiră să cedeze tinerelor: ele se retraseră, și Matilda le luă locul.</p>
<p>Câte bătrâne din societatea în care trăim n-ar trebui să cedeze tinerelor, și cu toate acestea le vedem tot înainte, făcându-se adesea obiectul de batjocură al celor ce le înconjoară? De aceea se vede că perii de argint au pierdut atât de mult din respectul ce li s-ar fi cuvenit . . .</p>
<p>Dar să urmăm.</p>
<p>Trecem peste orice amănunte care n-ar avea niciun interes pentru cititori și n-ar face nimic altceva decât ar umple paginile în zadar.</p>
<p>Și cine ar fi oare curios să știe, de exemplu, cum era gătită Sofia? din ce material îi era rochia? ce fel de croială avea? etc. Credem că e destul să spunem că era gătită în chipul cel mai cuviincios; și cu o simplitate câmpenească, fără nicio pretenție înfumurată, această boală atât de lipicioasă care ne face să ne temem că prea puține din fetele de astăzi au scăpat de ciumoasa ei atingere.</p>
<p>Am zis că Sofia era gătită cât se poate de simplu și tocmai această simplitate o făcea să fie cu mult mai frumoasă, mai atrăgătoare, și mai adorabilă, căci mai întotdeauna tot ce e mai simplu e mai frumos. Ce vreți? când cineva e prea încărcat, șovăiește sub greutatea sarcinii.</p>
<p>În pregătirile nunții ora fixată pentru cununie se apropia. Deja mirele și nașii așteptau în frumoasa bisericuță a mănăstirii Z . . ., unde era convenit a se săvărși căsătoria.</p>
<p>Mănăstirea Z . . . nu era decât de o goană de cal departe de Dumbrăveni; de pe vârful colinei ce se înălța la capătul cătunului, ochiul putea deosebi rusticele-i turnuri de lemn pierdute printre stejarii ce înconjurau mănăstirea.</p>
<p>Toate fiind gata, porunciră a se înhăma caii.</p>
</div>
 <div type="chaper" n="6">
<p>VI.</p>
<p>Pe când fiecare era ocupat cu câte ceva, Matilda se coborî în curte aruncându-și privirile pe mulțimea argaților care alergau încoace și încolo având fiecare câte o poruncă de împlinit.</p>
<p>În ochii ei un foc sinistru se vedea arzând; înfățișarea-i arăta o hotărâre neclintită.</p>
<p>Ea își aținti privirea asupra unuia din argați; acesta era un flăcău chipeș, de o statură înaltă, falnic ca un brad de munte, a cărui cămașă despicată și cu mâneci largi, lăsa să se vadă un piept și niște brațe de atlet: păru-i negru ca și ochii-i plini de vioiciune, îi acopereau umerii cu umbroase plete care fâlfâiau în voia vântului și pe care pocita disciplină militară nu le atinsese încă.</p>
<p>— Sandule, — strigă Matilda.</p>
<p>— Porunciți, coniță, — răspunse Sandu apropiindu-se în grabă de aceea care-l strigase.</p>
<p>— Ascultă-mă, zise Matilda încet; du-te în grădină și așteaptă la pavilionul de pe movilița din fundul aleii celei mari. Ai auzit?</p>
<p>— Am auzit, coniță, răspunse Sandu. Și plecă impresionat adânc de ciudata espresie ce era întipărită pe fața tinerei stăpâne.</p>
<p>Matilda urcă, reintră în camera ei și se așeză dinaintea unei mescioare pe care se aflau toate cele necesare pentru scris. Era emoționată la culme, după cum e tot omul în momentul când e aproape să săvârșescă ceva: o pălire de moarte se întinse pe descompusa-i față, întocmai cum norii cei galbeni-cenușii acoperă, în unele nopți brumoase, fața cea palidă a lunii: buzele-i deveniră serbede; mâinile începură să-i tremure, astfel că-i trebui o mare silință ca să poată apuca un condei și să scrie câteva rânduri. Puțin câte puțin însă voința se părea că învinge emoția. După ce sfârși de scris, îndoi hârtia și o puse într-un plic pe care-l ascunse în sân; apoi rămase gânditoare.</p>
<p>Repede îi fură însă gândurile căci se sculă și ieși din cameră îndreptându-și pașii cu reticență spre camera domnului Dumbrăveanu, tatăl ei; ajunsă aici, își aruncă ochii pe pereți și sigură că nu era văzută de nimeni, și-i ținti pe acela unde se afla panoplia, părând că voia să aleagă ceva; apoi trase repede un scaun, se sui pe el, și luând unul din numeroasele pistoale ce se aflau așezate într-o neregulă pitorească, îl ascunse, cât putu mai iute și mai bine, sub hăinuța pe care și-o aruncase pe umeri, se dădu jos, puse scaunul la locul de unde-l clintise și, cu aceeași precauție și grabă cu care venise, ieși reintrând iarăși în camera sa. După aceea ascunse pistolul sub una din saltelele patului ei, luând unul din cele două buchete de miosotis pe care le formase cu câteva ore mai înainle și se strecură prin ușa de din dos a caselor care ducea în grădină, dispărând în alee.</p>
<p>Sandu urmând porunca ce i se dăduse, aștepta.</p>
<p>Matilda deschise ușa pavilonulul și intră urmată de Sandu.</p>
<p>— Sandule, îi zise ea închizând ușa, am să-ți dau o însărcinare; fi-vei tu atât de bun ca s-o împlinești?</p>
<p>— Auzi vorbă, coniță. Și au mai este de întrebat? — răspunse chipeșul flăcău adresându-i o privire plină de o respectuoasă și naivă imputare.</p>
<p>Și într-adevăr atât Sandu, cât și toți ceilalți argați ai curții ar fi fost în stare să își dea și viața pentru această atât de bună stăpână.</p>
<p>— Îți mulțumesc, bunul meu Sandu, îți mulțumesc! Iată despre ce e vorba:</p>
<p>Și, zicând acestea, scoase plicul din sân.</p>
<p>— Vezi hârtia asta? Ia-o și du-te la mănăstire; acolo fă cum vei ști s-o dai în mâna domnului Aureliu, ginerele, împreună cu acest buchet de flori, zicându-i că e darul ce i-l trimit de nuntă. Poți să faci asta?</p>
<p>— Și ce nu pot face eu, coniță? Numai unul ca Năstase, n-ar putea face. Dar Sandu e Sandu și Năstase, Năstase.</p>
<p>Năstase era un german năuc, rândaș la grajd, obiectul de râs al celorlalți argați.</p>
<p>— Bine! Așadar mă încred în istețimea ta. Numai înțeles-ai tu ce ți-am spus?</p>
<p>— Cum trebuie să or înțeleagă orice om cu mintea întreagă.</p>
<p>Și Sandu punând biletul ce i-l dăduse Matilda în îndoiturile brâului său și luând buchetul, se găti să plece.</p>
<p>— Pe unde o s-apuci? întrebă Matilda.</p>
<p>— Apoi, de-a dreptul prin pădure, ca să ies mai repede.</p>
<p>— Te vei păzi să nu te vadă cineva.</p>
<p>— Nici vorbă.</p>
<p>— Și Sandu plecă repede îndreptându-se spre mănăstirea Z . . .</p>
</div>
 <div type="chaper" n="7">
<p>VII</p>
<p>Matilda, rămânând singură, părăsi și dânsa pavilonul spre a reintra în camera ei unde se așeză din nou la mescioara de scris. Condeiul alunecă pe hârtie întipărind pe dânsa ideile ce mintea și inima ei, amândouă tulburate de gravitatea momentului, îi dictau.</p>
<p>Această scrisoare era destinată pentru Sofia; iaca ce cuprindea:</p>
<p>„Sofio, iubită surioară, primește binecuvântările ce sufletul meu îți dă mai-nainte de a-și lua zborul de pe pământ. Trebuia negreșit o jertfă care să consfințească fericirea ta, și această jertfă, care trebuie să fiu eu, e gata a se îndeplini; când tu vei citi aceste rânduri ea deja va fi săvârșită. Mor însă veselă, știind că mă sacrific pentru fericirea unui înger ca tine. Mângâie pe părinții noștri și pe mătușa mea de pierderea aceleia care, trăind, ar fi fost o nenorocită stavilă pusă în calea fericirii tale. Primește, odată cu cel din urmă al meu adio, și buchetul pe care l-am format astăzi de dimineață pentru tine. Te înconjor, nu plânge! O mireasă nu trebuie să verse lacrimi, în ziua nunții, lacrimi de durere, ci lacrimi de fericire, mai cu seamă când nici eu, mireasa mormântului, nu plâng scriindu-ți.</p>
<p>Încă o dată: Adio! Fii fericită!</p>
<p>Matilda”</p>
<p>După ce fini, luă buchetul de miosotis și-1 așeză lângă scrisoarea pe care o lăsă deschisă. Apoi se duse la pat, scoase pistolul de unde l-ascunsese și, cu destulă pază și grabă, se strecură din nou în grădină, străbătu din nou aleea cea mare, intră în același pavilion unde cu câteva momente mai-nainte tăinuise cu Sandu, și încuia ușa după dânsa, lăsându-se a cădea, ca zdrobită, pe un scaun.</p>
<p>Pavilionul acesta era așezat pe o mică movilă acoperită de o iarbă mătăsoasă de o verdeață minunată; el era construit, din stâlpi de lemn de stejar, ridicați pe o bază octagonală, în care erau prinse locuri și cervele, asemenea de stejar, cu geamuri de diferite culori. Vârfu-i țuguiat, ca al unei glugi de coceni, se pierdea printre brazii cei tineri, îmbrăcișați de iederă, care, înălțându-și măreața frunte cu trufie, iși împreunau ramurile , formându-și astfel o cingătore de verdeață. Înăntru, de jur împrejurul pereților se întindea o laviță imobilă, construită din bucățele de lemn necioplit, prinse una lângă alta; în mijlocul pavilionului se afla o masă înconjurată de șase scaune toate de aceiași construcție pitorească precum era și lavița; pe jos, pardoseala era în parchete. </p>
<p>Am zis mai sus că Matilda se lăsase a cădea pe un scaun; nu trecură câteva momente, însă și ea începu să cerceteze pistolul. După ce scoase dopul de hârtie ce se afla pus în vârful țevei, ridică cocoșul, — care deja era ridicat la pasul întâi,— la pasul al doilea, și examinându-1 cu atenție: arma era încărcată in toată regula, căci unul dintre obiceiurile domnului Dumbrăveanu, tatăl ei, era și acela de a-și avea întotdeauna armele încărcate.</p>
<p>După aceea ridică unealta ucigătoare la înălțimea pieptului. Gata încă a o descărca, mâna îi tremură. Sărmana Matilda! Până aici nu crczuse că momentul cel din urmă e, totodată, și cel mai teribil din viața omului. Până aici ea privea moartea ca singura vindecare a suferințelor ei; acum însă, când o vedea în față, i se păru fioroasă. Așa este in întotdeauna; ne decidem foarte ușor să facem un lucru, fie chiar și să comitem o crimă; când însă e într-adevăr ca să-1 săvârșim, ezităm.</p>
<p>Greierii fierbeau în capul ei; tâmplele-i zvâcneau cu furie.</p>
<p>Cu toate acestea, știa că a trăi era pentru dânsa ceva cu mult mai grozav chiar și decât moartea. Așa deci, decizia ce o luase, era luată, și apoi ideea că poate Sandu va fi ajuns la mănăstire și va fi dat scrisoarea la destinație, o întări din nou în hotărârea ce o slăbiră un moment. Da! Sandu poate va fi dat acelui domn Aureliu scrisoarea ce singură era să ridice mai în urmă un colț din vălul ce acoperea misterul pe care Matilda își pusese toate silințele pentru ca să-l țină tăinuit; scrisorea ce era menită să aducă un deznodământ acestei pasionate drame ce se urzea în sânul liniștei aparente a vieții câmpenești de la Dumbrăveni.</p>
</div>
 <div type="chaper" n="8">
<p>VIII.</p>
<p>După ce Matilda sfârșise de a o găti pe Sofia, aceasta o chemară pe mama și pe mătușa sa ca să-și arunce amândouă cea din urmă privire asupra gătelii sale de mireasă, zicând, cu o nespusă grație, Matildei:</p>
<p>— Acum, dragă surioară, mulțumindu-ți de frumoasa ținută pe care mi-ai făcut-o, te rog ca și tu, la rândul tău, să te duci să te gătești pentru nunta surioarei tale, și fă-te ... și fă-te cât se poate de frumoasă. Știu că nu ai trebuință de adjutorul nimănui, după cum îți place să te gătești întotdeauna singură, cu toate acestea indată voi veni și eu ca să-ți admir găteala.</p>
<p>Și agățându-se de gâtul ei, o sărutase de mii de ori.</p>
<p>Matilda plecase, după cum gândea Sofia, ca să se gătească de nuntă.</p>
<p>Plecase, și întradevăr, ca să se gătească, nu însă de nuntă, ci de moarte.</p>
<p>Așa de cititorii nu vor fi surprinși câtuși de puțin văzând că niminli nu băgase de seamă absența Matildei. Chiar Sofia, aici ocupată să se mai admire pentru cea din urmă oră în oglindă, aici se pune la loc vreun firicel de păr rebel, scăpat din cosiță, aici să se mai șteargă de vreun praf închipuit ce-i se părea că îl vedea pe rochia ei, aici mai alergând să dea și dânsa vreo poruncă servitorilor amețiți de-atâta alergătură în drepta și-n stânga, toate acestea, unite și cu mișcarea sufletească ce-i pricinuia ora solemnă care era aproape să sune, ocupându-i spiritul, fu astfel distrasă încât uita pentru un moment, pe sora sa, Matilda. Ceilalți, absorbiți asemenea, nu se gândiră mai mult decât dânsa, și în toate acest interval de timp ce se părea că o favorisează, Matilda avu destulă vreme pentru ca să-și facă toate pregătirile necesare la îndeplinirea funestei sale hotărâri.</p>
<p>Dar în sfârșit odată absența ei trebuie să fie observată și aceasta nu întârzia mult.</p>
<p>După poruncile primite vizitii înhamaseră caii și traseră la scară.</p>
<p>Ce tablou răpitor! caii, gătiți cu panglice de diferite culori, cu flori și batiste albe ce fâlfâiau in voia vântului, băteau din picioare de nerăbdare scuturându-și neîncetat șirurile de clopoței ce le atârnau la gât, și care scoteau acele sunete de zing-zing atât de drăgălașe. Surugiii înveșmântați în pitoreștile lor costume, costume rămase din bătrâni</p>
<p>și a căror urme au început, din nenorocire, să se șteargă cu totul de când drumurile de fier au înlocuit postalioanele și de când boieria strămoșescă s-a schimbat în baronia străină, surugiii, zicem cu brâul încins în numeroase șiruri de bețe cusute cu lânițe, cu fluturi și cu mărgele, așteptau călare pe seoașii lor, cu o mână scuturând frânele cailor, cu alta plesnind din lungile lor bice cu sfârcuri de mătase, și mișcând din cap cu mândria spre a desface în vânt atât lungile lor plete brune, cât și, numeroasele fâșii de panglici tricolore ce le aveau în pălărie. Argații, acceptând cele din urmă porunci, stăteau înșirați pe lângă postalioane, și țăranii, femei, fete, bărbați, flăcăi și copii, toți gătiți de sărbătoare, priveau înșirați pe la garduri, nunta care era să pornească.</p>
<p>Gata să coboare treptele terasei ce se întindea în fața caselor ca să pună piciorul pe scara trăsurii, Sofia, aruncându-și o ultimă ochire asupra-și, văzu că-i lipseste ceva: buchetul de nuntă, buchetul pe care Matilda rămăsese în grădină să-l facă. Acesta îi aduse aminte că sora ei lipsea.</p>
<p>În același timp, mama și mătușa Malildei văzând că dânsa nu mai venea, trimiseră, îndată pe una din servitoare ca s-o cheme; aceasta însă se întoarse spunând că conița Matilda nu era în casă. Nerăbdarea începu să gâdile inimile tuturor, care porniră s-o caute prin celelalte încăperi.</p>
<p>Intr-acestea, Sofia se duse să ia însași mănunchiul de flori din camera Malildei; văzându-l pe mescioră, se apropia și-1 luă; în același timp însă, ochii alunecară pe hârtia ce se afla lângă dânsul, pe scrisoarea Matildei. Curiozitatea, acestă primă trăsătură de caracter a femeilor și care a pierdut pe strămoașa lor, o făcu să ia hârtia în mână și să citească cele ce erau scrise pe ea. Dar de la cele dintâi rânduri, ochii i se împăienjenaseră, un tremur nervos o apucă, scoase un țipăt și, clătinându-se, căzu pe scaunul ce se afla lângă mescioră.</p>
<p>Țipătul ce fusese auzit: toși se grăbiră să alerge în camera Matildei.</p>
<p>Aici găsiră pe Sofia, aproape leșinată, întinsă pe scaun zdrobită de durere; mănunchiul de miosolis care-i scăpase din mână, zăcea la picioarele ei.</p>
<p>— Sofio, ce ai? ti-e rău? — o întrebară mama și mătușa ei.</p>
<p>Drept răspuns, Sofia-și îndreptă ochii spre biletul ce, ca și buchetul de flori, îi căzuse din mână, arătându-1 cu degetul.</p>
<p>Dar nimeni nu-nțelese mimica ei și D-na Dumbrăvenu, crezând că Sofia-i arată buchetul, s-aplecă, îl luă de jos și-l prezintă.</p>
<p>— Haide! e timpul să plecăm... Ia-ți și buchetul.</p>
<p>— Nu! — abia putu în sfârșit. să pronunțe Sofia cu silnicie.</p>
<p>Și, întinzând din nou mâna spre bilet, adăugase: — Hârtia.</p>
<p>Doamna Brădescu se grăbi s-o ridice de jos.</p>
<p>— Citiți! — mai zise Sofia.</p>
<p>Doamna Dumbrăveanu, curioasă, se apropia de sora ei spre a citi și dânsa acea hârtie care era să îi explice cauza țipătului Sofiei.</p>
<p>Efectul ei fu trăsnitor.</p>
<p>— Iute! Alergați! Căutați-o! pentru Dumnezeu! — fură vorbele ce se putură îngâna.</p>
<p>— Vai! numai de-ar fi timp! — exclamă Sofia.</p>
<p>Slujitorii, care nu putură înțelege nimic din această scenă ca și mută, stăteau mișcați: buimăciți de groaza ce se vedea întipărită pe fețele stăpânilor lor, nu știa, nici unul din ei, ce trebuie să facă.</p>
</div>
 <div type="chaper" n="9">
<p>IX.</p>
<p>în același moment domnul Dumbrăveanu se ivi pe pragul ușii.</p>
<p>Acesta era un bărbat robust, tipul Românului verde, bine făcut, și plin de o inteligență care pătrundea totul.</p>
<p>Mirat de priveliștea care i se-nfățișa ochilor, întrebă care era cauza până a nu i se răspunde însă și ca și cum ar fi vrut, să mărească confuzia, o detonare teribilă se auzi înspre partea grădinii, urmată de zgomotul unor geamuri care se  zdrobiseră.</p>
<p>— S-a omorât ? ah! —- strigă doamna Brădescu repezindu-se, ca un fulger, spre terasa care da în grădină.</p>
<p>— Curând în grădină! săriți! îndeamnă Sofia încercându-se a se scula de pe scaun.</p>
<p>— Pentru Dumnezeu! ce e? ce s-a întâmplat? — întrebă domnul Dumbrăvenu.</p>
<p>— Matilda! Moartă! — i se răspunse.</p>
<p>— Matilda! — exclamă el și ideea unei sinucideri venindu-i în minte, urmă pe doamna Brădescu.</p>
<p>Toți se luară după dânsul.</p>
<p>Zgomotul geamurilor ce se auzise zdrobindu-se și de care fusese urmată detonarea, era cel mai bun conducător pentru domnul Dumbrăveanu, căci îi aduse aminte, lui, care nu-și pierdea cumpătul nici în cele mai grele momente, că nicăieri nu puteau fi geamuri în grădină decât numai la pavilionul de pe movilița din capătul aleei celei mari.</p>
<p>Așadar, își îndreptă pașii înspre partea aceea.</p>
<p>Cu cât se apropia de pavilion, cu atât mirosul prafului de pușcă devenea mai simțitor; ajungând, văzu geamurile sparte și asta-i fu de ajuns ca să pătrundă tolul.</p>
<p>Puse mâna pe clanță și vru să deschidă, dar ușa nu ceda, fiind, după cum știm, închisă de Matilda pe dinăuntru; ochii însă putură vedea prin sticla transparentă a ușii pavilionului un spectacol infiorător.</p>
<p>Atunci forță ușa: broasca se sfărâmă la zguduitura puternică, și el intră.</p>
<p>Matilda zăcea întinsă pe parchetul acoperit de sânge; pistolul era lângă dânsa.</p>
<p>Domnul Dumbrăveanu, pe a cărui nobilă figură o durere de părinte nedescrisă se întinsese ca un val cernut, se aplecă și, ridicând frumosul cap al Matildei, îl așeză pe un scaun; apoi își scoase batista din buzunar, îi desfăcu veșmintele și i-o puse pe rană, vrând să oprescă sângele care nu încetase încă de a curge.</p>
<p>Pe când domnul Dumbrăveanu era astfel ocupat, doamna Brădescu, însoțită de argață și urmată de Sofia care venea susținută de mama sa, intră in pavilion; văzând pe Matilda, îndată țipetele începură să umple aerul și abia cu mare greutate domnul Dumbrăveanu, cumnatul ei, o putu face să se liniștească, asigurându-o că rana nu era deloc gravă.</p>
<p>Cu ajutorul femeilor, rana fiind bine legată, sângele încetă de a mai curge</p>
<p>Pe când Matildei i se dau primele ajutoare, niște pași, venind în fugă, se auziră prin alee; un tânăr, cu capul descoperit, cu un mănunchi de miosotis în mână și cu o scrisoare în cealaltă, alergă spre pavilion.</p>
<p>Văzând mulțimea grămădită în pavilion, se aruncă în mijlocul ei, ca un ieșit din minți, îmbrâncind pe toți înlături din calea sa.</p>
<p>Sofia, văzându-l, rămase înmărmurită: acesta era Aureliu, logodnicul ei.</p>
<p>— El aici? — murmură ea.</p>
<p>Și toți, cunoscându-l, fură cuprinși de aceeași înmărmurire.</p>
<p>Intr-acestea Aureliu, izbutind în sfârșit. a străbate pană la Matilda, o îmbrățișă plângând ca un copil.</p>
<p>— Vai! — gemu el, — am sosit prea târziu!</p>
<p>Și, acoperindu-o de sărutări, o conjura să se deștepte, dându-i cele mai dulci numiri.</p>
<p>Pe când însâ Aureliu se repezise ca s-o îmbrățișeze, buchetul și scrisoarea îi scăpaseră din mână; Sofia, care nu pierdea din vedere nici cea mai mică mișcare a lui, se aplecă și luă scrisoarea de jos:</p>
<p>— Moartă! Dumnezeule! — striga Aureliu. — Moartă! și eu mai trăiesc? Nu! nu! trăind, nu puteam fi uniți; murind, vom fi pentru totdeauna!</p>
<p>Și, arucându-și ochii împrejur, zări pistolul;</p>
<p>se repezi asupra-i și, luându-1 în mână, voi să-l descarce întrânsul; arma însă deja era descărcată de Matilda. Atunci el azvârli cât colo și, disperat, vru să se lovească cu capul de unul din pereții pavilionului ; dar o mână vârtoasă îl opri: era domnul Dumbrăveanu care înțelesese ceea ce voia să facă și i se pusese în cale.</p>
<p>Un glas iubit are o foarte mare influență asupra noastră; astfel glasul lui Aureliu făcu pe Matilda să deschidă ochii; ea vru să vorbescă dar, fiind slăbită de sângele ce-i cursese, nu putu să pronunțe nici un cuvânt.</p>
<p>Intr-acestea, Aureliu se zbătea în brațele de fier ale domnului Dumbrăveanu, strigând:</p>
<p>— Lasă-mă! Matilda e moartă, voi muri și eu!</p>
<p>— Ah! cât o iubesc! — murmură Sofia privindu-l cu o duioșală durere.</p>
<p>Si cu toată tinerețea, el, făcând o silință extremă de a nu șovăi, se apropie de el, îi luă mâna și-i zise cu o voce, care părea profetică, plină de o nobilă întristare:</p>
<p>— N-am stiut că o iubesc atât de mult; acum, când știu totul, îți zic să trăiesti. Trăiesc dar, căci și Matilda va trăi și veți fi fericiți, va fi a ta!</p>
<p>— Matilda va trăi? Ce aud, Dumnezeule! Fii binecuvântată! — strigă el îngenunchind și acoperind de sărutări mâna Sofiei care îl ridică și-1</p>
<p>duse spre Matilda ce privea, fără a putea însă vorbi, aceea ce se petrecea în jurul ei.</p>
<p>Aureliu, văzând-o cum îl privea cu dragoste, se aruncă din nou în brațele ei exclamând:</p>
<p>— Trăiesc!? Oh! ce fericire!</p>
<p>Iar Sofia întinse părinților ei, — care erau încremeniți de ceea ce vedeau petrecându-se dinaintea ochilor lor, — biletul Matildei trimis lui Aureliu, zicându-le:</p>
<p>— Sacrificiu pentru sacrificiu! Ea a voit să-și sacrifice viața pentru fericirea mea, eu îmi sacrific fericirea pentru viața ei.</p>
<p>Oricine ar fi văzut-o în acel moment, ar fi zis: Iaca în adevăr un înger! atât devotamentul de soră revărsase pe figura ei ceva ce aparținea Dumnezeirii.</p>
<p>Toți, cuprinși de o vie admirație, își plecară frunțile-naintea ei.</p>
</div>
 <div type="chaper" n="10">
<p>X.</p>
<p>Cititorii noștri, nedumeriți oare de rapida apariție a noului personaj ivit în scenă, ne vor întreba poate:</p>
<p>— Cine era acest Aureliu și ce relații existau între el și Matilda?</p>
<p>Ca să putem răspunde la această legitimă întrebare, suntem nevoiți a ne întoarce puțin mai în urmă.</p>
<p>Știm că Sandu, însărcinat de Matilda să dea buchetul și scrisoarea în mâna lui Aurelui, plecase în toată graba îndreptându-se spre mănăstirea Z...</p>
<p>Această mănăstire, situată pe un platou pitoresc, prezintă ochilor un tablou încântător. La spatele ei un șir de dealuri, unele deasupra altora, merge tot crescând până când se transformă în munți nemăsurați de piatră care se pierd în depărtare sub o culoare violetă; în fața ei valea, brăzdată de un limpede pârâu, se întinde până la poalele altor dealuri ale căror creste și coaste sunt acoperite de păduri.</p>
<p>Mănăstirea nu e deloc mare: ochiul abia o poate distinge printre arborii ce-o înconjoară și covârșesc înălțimea zidirilor ce-o compun. Un număr restrâns de călugărițe ocupă puținele chilii ce sunt construite în jurul vechii bisericuțe, zidită de când nu se mai ține minte.</p>
<p>O mulțime destul de numeroasă se afla în ziua aceea, strânsă dis-de-dimineață, la mănăstire; flăcăi și fete veniseră cu cârdul de prin satele învecinate gătiți cu tot ce aveau mai frumos și mai de valoare, ca să asiste la nunta Sofiei și să întindă hora îndată ce serviciul divin se va săvârși.</p>
<p>Cei mai mulți doritori, ca să vadă pe miri sosind, se așezaseră pe coastele dealului, sau la umbra vreunui stejar, sau lângă una din fântânile ce se găseau cu îmbelșugare aici, aruncându-și privirile în vale și urmârind cu ochii drumul ce trecea peste râu și se pierdea între dealurile din față.</p>
<p>Deodată sunetele unor clopote, zburând pe aripile unui vânt ușor de primăvară, le izbi auzul; apoi nu trecu mult și un șir de trăsuri ieșiră dintre dealuri, trecură pârâul și urcară la mănăstire.</p>
<p>Toți, alergând din toate părțile, se îngrămădiră la poarta mănăstirii și primiră pe noii sosiți cu vii aclamări de bucurie.</p>
<p>Aceștia erau: ginerele Aureliu Mugurel și sora sa Maria, cu părinții lor, nunii și mai multi invitați, proprietari și arendași de prin vecinătate, toți prieteni atât ai familiei Mugurel, cât și ai familiei Dumbrăvenu; între aceștia se aflau și câțiva tineri călăre, amici ai lui Aureliu.</p>
<p>Veselia strălucea pe fețele tuturor; numai pe fața lui Aureliu se zărea o întristare, o nemulțumire pe care în zadar își punea toată silința pentru ca să o ascundă.</p>
<p>Babele, care întotdeauna n-au altă treabă, observaseră aceasta și-și șopteau una alteia părerile lor.</p>
<p>Fetele și flăcăii se minunau de frumusețea lui; fetele scoțând câte un oftat, privindu-l galeș, pe furiș exprimându-și una alteia câte o dorință; flăcăii măsurându-l de sus până jos cu o naivă gelozie.</p>
<p>Iar bătrânii îl binecuvântau urându-i viață fericită.</p>
<p>În timpul acesta, doamnele și domnii își făceau vizitele pe la stareța mănăstirii și pe la celelalte călugărițe cunoscute; domnișoarele, în mijlocul cărora ochiul privitorului deosebea pe sora lui Aureliu, un înger de copilă, se plimbau pe coastele dealului bând apă din izvoarele cele limpezi cu albele lor mâini, intrând în vorbă cu fetele țăranilor și culegând împreună flori, necontenit însoțite de tinerii cavaleri ce fluturau în jurul lor, iar Aureliu izbutind a se depărta de părinții săi care ședeau de vorbă cu stareța în pridvor, măsura cu pași meditativi curtea interioară a mănăstirii, oprindu-se din când în când ca să citescă inscripția săpată pe piatra vreunuia din mormintele ce înconjurau biserica.</p>
<p>Plimbându-se, ochii i se opriră pe un monument reprezentând un îngeraș care zbura spre cer; se opri în loc și, după ce admiră destul gingașa figură a îngerașului, citi epitaful ce se afla săpat la piciorele lui:</p>
<p>Îngeraș, lăsat-am cerul</p>
<p>Să vin pe acest pământ de dor,</p>
<p>Și-n astă zi, străbătând eterul,</p>
<p>Iar spre cer iau linu-mi zbor.</p>
<p>Citind aceste versuri, câte o lacrimă i se arătă pe geana ochilor, și rămase pe gânduri; o voce însă îi zise:</p>
<p>— Bună ziua, domnule!</p>
<p>Îl sustrase din gândurile care î1 țintuiseră în loc.</p>
<p>Se întoarse: Sandu, plin de sudoare, era la spatele său.</p>
<p>— Ah! tu ești, Sandule? Mulțumescu-ți! Dar de ce ești așa asudat, și gâfâi ca și cum ai fi alergat ca un cal de poștă?</p>
<p>— Ba ca să zici, domnule Aurelio, că tocmai așa e.</p>
<p>— Și ce te-a făcut s-alergi atât?</p>
<p>— Voiam să-ți aduc mai curând acest mănunchi de flori.</p>
<p>Și-i prezentă buchetul care, — Sandu având priceperea de a-i înfășura cotoarele cu frunze ude — își păstrase prima lui frăgezime.</p>
<p>— Îți mulțumesc, Sandule, — zise Aureliu luându-l. — Și numai pentru asta ai venit în fugă?</p>
<p>— Ba nu! Mai am să-ți dau un lucru.</p>
<p>— Și ce anume? — întrebă curios Aureliu.</p>
<p>— O scrisoare.</p>
<p>Și Sandu băgă mâna în îndoiturile brâului, căutând ceva.</p>
<p>— O scrisoare? Și de la cine? — mai întrebă Aureliu, a cărui curiozitate creștea.</p>
<p>— De la conița Matilda.</p>
<p>— De la Matilda? Ah! Unde e? Adu-o, dă-mi-o mai curând!</p>
<p>Și întinzând mâna smulse scrisorea pe care Sandu i-o prezenta zicându-i:</p>
<p>— Iat-o!</p>
<p>Aureliu o desfăcu cu aceeași grabă cu care o smulsese din mâna lui Sandu și citi următoarele rânduri :</p>
<p>"Primește, Aureliu, aceste floricele pe care, astăzi de dimineață, le-am cules pentru tine, ca să-ți le ofer drept darul meu de nuntă. Chiar vestejindu-se, te rog să le păstrezi! Ele îți vor aduce aminte bucuriile ce nu țin decât un moment, speranțele ce pier, amicițiile ce mor! Păstrează-le pentru amorul meu: aceasta e singura rugăciune ,ce-ți adresez de pe marginile mormântului în care nu duc cu mine altă părere de rău de cât aceea că nu te-am putut îmbrățișa pentru cea din urmă oară!</p>
<p>Matilda."</p>
<p>Cu cât citea, fața i se descompunea; în cele din urmă sângele îi inundă inima, pe care apăsă scrisorea Malildei, de aici i se urcă în creieri și, nebun de durere, ne mai știind ce face, alergă spre locul unde erau oprite trăsurile și se aruncă în cea a familiei sale, strigând surugiului:</p>
<p>— La Dumbrăveni! În goana cailor!</p>
<p>Surugiul, deși înmărmurit de purtarea lui Aureliu, se aruncă pe șa, plesni din bici și caii porniră.</p>
<p>Îndată, o confuzie, peste putință de a fi descrisă, urmă plecării sale; într-un moment toți aflaseră despre ciudata sa plecare ce dădea loc la diferite conjecturi.</p>
<p>Părinții și rudele sale, care ședeau de vorbă cu stareța, informându-se despre acesta, se repeziră în curte. Ieșind la poarta mănăstirii, mulțimea le arătară un nor de praf ce se-nălța dincolo de râu: era trăsura lui Aureliu care zbura ca vântul.</p>
<p>Tulburați peste măsură, se deciseră a-l urma. Trăsurile se mișcară și, una după alta, porniră în goana cailor după Aureliu.</p>
<p>Mulțimea, închipuindu-și că ceva neprevăzut trebuie să se fi întâmplat și că nici o nuntă nu se va mai săvârși în ziua aceea, ora convenită fiind trecută de mult, începu a se împrăștia în toate direcțiile. Invitații cei mai curioși, vrând să afle deznodământul acestei netâlmâcite întâmplări, se luară după trăsurile familiei Mugurel; ceilalți se duseră spre casă.</p>
<p>Cât despre Sandu, buimăcit și el cu totul de efectul ce produsese scrisorea adusă de dânsul, reluă gânditor drumul spre Dumbrăveni, frământându-se în zadar cu firea ca să-și dea cu socoteală de ceea ce putea să fie scris pe peticul acela de hârtie.</p>
</div>
      <div type="chapter">
<p>Epilog.</p>
<p>Când două inimi sunt destinate să fie una alteia, nimic nu le poate despărți; și ce putere s-ar opune oare destinului, această divinitate contra decretelor, căreia nici însuși lui Juoe anticii n-au cutezat să-i dea vreo putere?</p>
<p>Astfel erau Matilda și Aureliu.</p>
<p>Mugureii și Dumbrăvenii, fiind două proprietăți vecine, cele două familii, Mugurel și Dumbrăveanu, nu formau decât una, căci la țară prietenia e mai sinceră și mai strâns legată decât în orașe, unde ghețoasa etichetă străină a înlocuit curăția simțămintelor românești, înstrăinându-le inimile.</p>
<p>Astfel, fiind între părinți care, amici din cea mai fragedă copilărie, transmiteau, la rândul lor, această amiciție copiilor, Maria nu era decât sora Matildei și a Sofiei, iar Aureliu, fratele acestor trei copile.</p>
<p>Dar timpul trecea și cu dânsul trecea și prima copilărie și, ca întotdeuna, amiciția începea să facă loc înclinației. În scurt timp, în jocurile lor, Aurelia și Matilda erau nedespărțiți!.</p>
<p>Veni însă timpul când trebuiau să se despartă: timpul studiului, și Aureliu schimbă câmpia pe oraș, iar înclinația dintre el și Matilda, se schimbă în amor.</p>
<p>Acum nu se mai întrevedeau decât în timpul vacanțelor; atunci petrecerile celei dintâi copilării își reluau locul și amorul lor creștea din ce în ce mai mult.</p>
<p>Nu trecu însă mult și Matilda, pe care știm cum domna Brădescu o iubea, părăsi țara spre a-și completa studiile, — pentru care avea o înclinare deosebită, — în străinătate.</p>
<p>De aici înainte, Aureliu nu mai vedea decât pe sora sa și pe Sofia, care, de aceeași etate, păreau a fi surori de sânge precum erau surori de inimă. Terminându-și și studiile, se întoarse în sânul familiei, la Mugurel, unde găsi pe toți, în afară de Matilda, a cărei plecare o știa și a cărei lipsă nu-l mai impresiona acum.</p>
<p>Viața de București, cu zgomotul, cu distracțiile, cu mizeriile ei, schimbă adesea cu totul pe om: Aureliu de astăzi nu mai era cel de altădată și Sofia, care își completase educația într-un pension, nu mai era copiliță, sora lui cea de altădată; acum era pentru dânsul domnișoara Sofia.</p>
<p>Sofia însă, în fond, era aceeași, tot copilița cea zglobie, fără grijă, cu inima deschisă, și schimbarea lui Aureliu o puse pe gânduri; de aici ușoare imputări, scurte convorbiri, dulci întrețineri, al căror rezultat fu că Sofia nu întârzia de a-l iubi pe Aureliu.</p>
<p>Nevinovăția ascunde rău iubirea; părinții nu întârziară să observe aceasta, și pentru că timpul nu era nepotrivit ca speranțele lor să fie realizate, deciseră însoțirea lor.</p>
<p>Aureliu, a cărui inimă își păstrase fondul curăției de simțăminte și mărinimia ce o caracterizau, nu găsi de ce s-ar opune voinței părinților și n-ar face fericirea Sofiei, care o merita din toate punctele de vedere și pe care i se părea și lui c-o iubea; despre Matilda, nici nu-i mai venise în minte: trecutul era mort ca toate trecuturile; focul iubirii lui de odinioră acum zăcea sub cenușa timpului. Astfel doar logodna se săvârși, spre marea bucurie a tuturor, fixându-se și ziua nunții după sărbătorile Paștelui.</p>
<p>Știm însă că Matilda reveni la Dumbrăveni tocmai în timpul acestor pregătiri; revederea ei și a lui Aureliu, care în frageda copilărie se iubeau cu toată nevinovăția vârstei lor, trebuie să fi fost funestă Sofiei: anii potolesc amorul, dar nu-l sting, a zis, cu drept cuvânt, Lord Byron. Cenușa sub care zăcea acoperită iubirea lui Aureliu, dispăru la suflarea îngereștii voci a Matildei, care străbătu până în fundul inimii lui și-i deșteptă toate amintirile trecutului, și focul se reaprinse cu mai multă furie, cum este ori ce foc când suflarea îl atinge.</p>
<p>În zadar Matilda porunci inimii ei, în zadar Aureliu încercă să înăbușe simțământul redeșteptatei iubiri prin cel al datoriei: ei erau născuți unul pentru altul.</p>
<p>Am văzut teribila hotărâre ce o luase Matilda numai pentru că, trăind, se simțea necapabilă de a-și putea ucide inima și nu voia ca fericirea surorii sale să fie tulburată. Ea prevedea că și Aureliu care tot se stăpânea, nu va putea fi mai mult stăpân pe sine și nu voia ca iubirea ce Sofia avea pentru el să fie răsplătită prin trădare, și-și alese remediul ce singur putea, după părerea ei, să o facă pe Sofia fericită: sinucidul, blamabil în sine, dar măreț prin cauza ce-o făcea să se hotărască la asta: sacrificiul vieții ei pentru fericirea surorii sale.</p>
<p>Un devotament mare găsesc întotdeuna imitatori in inimi frumose și dă întotdeauna rezultate fericite; exemplul îl avem în Sofia care știm cum, văzând toată măreția devotamentului Matildei, a renunțat la unirea ei cu Aureliu, și-n fericitul deznodământ al acestei întâmplări, căci nu trecu mult și Matilda fu vindecată de rana ce-și pricinuise: mâna-i de femeie, descărcând arma, tremurase, — țeava pistolului care era îndreptată spre inimă alunecase înlături și glonțul, zburând, trecu pe sub subțioară sfrelindu-i coastele și ieșise afară prin geamurile a căror zdrobire o cauzase. Întremată pe deplin, Matilda și Aureliu primeau binecuvântarea părinților și preotului în aceeași bisericuță a mănăstirii Z... unde era hotărât, cu puțin mai înainte să se săvârșească cununia Sofiei.</p>
<p>Fine.</p>
      </div>
  </body>
 </text>
</TEI>
