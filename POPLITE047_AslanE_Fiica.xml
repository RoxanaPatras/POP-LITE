<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Title</title>
            </titleStmt>
            <publicationStmt>
                <p>Publication Information</p>
            </publicationStmt>
            <sourceDesc>
                <p>Information about the source</p>
            </sourceDesc>
        </fileDesc>
    </teiHeader>
    <text>
        <body>
<p>FIICA</p>		
<p>LUI</p>
<p>RADU-CEL-FRUMOS </p>
<p>—ÎMPREJURĂRI ȘI CHIPURI DIN TRECUT — </p>
<p>BUCUREȘTI </p>
<p>INSTITUTUL DE ARTE GRAFICE EMINESCU</p>
<p>Bulevardul Elisabeta No. 6 </p>
<p>1905 </p>
<p>FIICA LUI RADU-CEL-FRUMOS </p>
<p>ÎMPREJURĂRI ȘI CHIPURI DIN TRECUT - </p>
<p> I </p>
<p> Glas de bucium și glas de clopote </p>
<p> Într-o zi de la sfârșitul lui Octombrie 1474, un drumeț, în ostășească îmbrăcăminte, străbătea călare codrii cei deși nemărginiți care se întindeau in vecinătatea mănăstirii Neamțului și în tot ținutul cu același nume, azi înca atât de păduros. Calărețul urma în pasul telegarului său o strâmtă și anevoioasă cărare. Era în anul acela o toamnă neobișnuită de frumoasă și ramurile bătrânilor stejari își păstrase încă bună parte din podoaba lor de frunze, îngălbenite numai, printre care răzbăteau cu greu razele soarelui ajuns la răscruci. În lipsa oricărei adieri de vant, domnea în acele locuri deplină liniște și tăcere, așa că un om mai puțin deprins cu sălbăticia pădurilor decât drumețul nostru ar fi putut să se simtă îngrijorat. Doar pasul cel măsurat al calului stârnea răsunet când atingea vreun strat de frunze căzute la pământ sau care atunci, în calea lui, se desprindeau și picau de pe copaci. De altfel, mult se deosebea atitudinea vrednicului animal de atitudinea stapânului său. Cel dintâi dădea semne de nerăbdare și neastâmpăr: aici sufla tare din nări, aici se oprea în loc, și nu pornea iar decât după un îndemn din gură ori din mână al oșteanului ; și dacă își relua mersul regulat, pășea când scuturând din cap, când încordându-se, acum ciulind urechile, acum rozându-și zăbalele sau rotindu-și ochii cei vii și mari, in care se răsfrângeau nedumerirea și necazul. Totul vădea că credinciosul tovarăș al călătorului n-avea desprinderea unor asemenea strâmtori, unde crengile, întinse până la mijlocul cărării, sileau pe stăpânul său să se plece și să-și ție coiful cu mâinile ori să și-l ia cu totul de pe cap, iar pe el îl împungeau, îi dau in ochi, îi stăteau stavilă dinainte. Fata drumeâului, dimpotrivă, nu arăta nici osteneală, nici grijă, nici supărare. Parca ceea ce necăjea pe tovarășul său il desfăta pe dânsu. El își plimba privirile prin prejur, în desimea arborilor, pe sus, spre vârful lor, cu nesăturată mulțumire, aspirând lacom aerul plin de puternice miresme. Era negreșit un îndrăgostit de păduri, un om deprins a trăi în mijlocul acestor podoabe ale firii, care acopereau cu așa belșug țările române că, tocmai din zilele lui «Flah, hatmanul Râmlenilor», apărură străinilor ca un ocean de verdeață, iar pentru neamul băștinaș fură zid de apărare și adăpost la zile de urgie. </p>
<p> Pornit din împrejurimele cetății Hârlău călărețul nostru lăsase căile mari și locurile deschise, chiar atunci când, după știrile luate, n-avea mult până la mănăstirea Neamțului, țelul călătoriei sale, și apucase prin codrii ce i se arătau necontenit în cale și-l atrăgeau cu un farmec neînvins. Pătrunsese în sânul lor cu gândul de a se ține de margini spre a nu pierde din vedere drumul;dar odată acolo, căzuse în ispita de a răzbate mai adânc și, cum era străin de acele locuri, pe care le cerceta pentru prima oară, se rătăcise. Silindu-se a ieși la larg, se afundase tot mai rău în desișuri, și tocmai întru târziu își dăduse seama că va avea încă mult de umblat, dacă vreun noroc nu-l va pune iar pe drumul cel bun ori nu-i va scoate inainte vreo ființă omenească. Până una alta, se întunecase și călătorul fusese nevoit a se opri înntr-o poiană și a petrce acolo noaptea pe un culcuș de iarbă uscată, alături de Harapul său. În zori pornise din nou cu aceeași inimă ușoară, deși nu știa încotro merge și era amenințat, după ce nu mâncase mai nimic o zi, să mai ajuneze încă pe atât. Dar asemenea neajunsuri erau lucru prea obișnuit pentru un ostaș de pe acele vremuri ca să le mai ție în seamă. Și astfel, mergea nepăsător, în voia soartei, printre șirurile de arbori uriași. </p>
<p> De altcum, chipul drumețului arăta un om îndeosebi disprețuitor de toate greutățile și a trecut prin toate încercările, pe care nu le cunoscute niciodată și în nicio împrejurare temere sau îndoială, pentru care primejdia nu exista. Privirile lui vădeau o siguranță mândră, o neînfrântă virture, multă energie și, în același timp, blândețe și bunăvoință. Dar ceea ce izbea mai ales în înfățișarea lui, era întipărirea unei depline liniști sufletești, unei feciorești nevinovății. Pe fața-i rumenă, încadrată de plete castanii lungi și buclate, pe fruntea-i fără cută, nicio urmp de acele pe care le lasă în al lor  treacăt patimele cu zbuciumările și suferințele lor. Numai după aceste semne din afară, l-ai fi luat drept un adolescent, iar nu, cum era aevea, drept un bărbat desăvârșit. </p>
<p> În imbrăcăminte arăta aceleași nepotriviri ca și în chipul său. Ea era simplă și neîmpodobită, cum s-ar fi cuvenit unui fecior de boieraș pornit să-și caute norocul prin lume cu sabia în mână; însă armele și fugaciul său destăinuiau pe ostașul de frunte. Paloșu-i, greu de trebuia o putere puțin obișnuită spre a-l mănuit, avea mâner bătut cu pietre scumpe și lucrat cu mesteșug. La brâu purta un junghi de preț. Armăsarul său, nu prea mare dar plin de foc, avea frâu și zăbale suflate cu argint și era de cea mai curată rasă moldovenească. După felul cum îi vorbea și-l dezmierda, cum îl apăra de crengi și căuta să-l cruțe, se vedea că în dânsu își punea toată trufia, că mai mult se îngrijea de dânsu decât de propria-i ființă. Și drept că numai atât îl supărare în drumul acesta anevoios; lipsa ce-o dusese Harapul, oboseala fără rost la care fusese supus. </p>
<p> De o vreme drumețul se oprise și stătea în nedumerire. Ajunsese la o răspântie de unde porneau două cărări, una spre stânga, alta spre dreapta lui. Cea dintâi mai luminoasă, părea umblată; a doua, întunecată, cotită, parcă se și înfunda ceva mai departe într-un desiș. Era ispitit să apuce pe poteca care la prima vedere se arăta mai prielnică. Dar urechea-i fu izbită din partea cealaltă de răsunetul unui lătrat de câine, apoi, când și-o ascuți mai bine, de vuetul unor glasuri și răcnete învălmășite. Drumețul nu mai stătu pe gând și-și porni calul pe cărarea întortocheată. Odată cu înaintarea lui pe această cale - pe a cărei latură arborii deveneau tot mai rari - se încredință că se află aproape de marginea codrului. Curând se și văzu ieșit la larg și la lumină pe un dâmb, de unde coborai într-o frumoasă vale. Iar aici dădu de o priveliște neobișnuită, care-l ținu câtva în loc. </p>
<p> Pe drumul mare și dinaintea unei fântâni de piatră se afla un șir lung de chervane acoperite cu pânze și înțesate cu mărfuri, trase de cai mari și puternici, iar în fața lor un cal mărunțel de munte înhămat la o căruță. Cu spatele la fântână, în stare de apărare și cu pumnii ridicați, înțepenit bine pe picioare, un bărbat cărunt, purtând veșmânt de călugăr, înfrunta o ceată de călători. Aceștia gesticulau, strigau și ei amarnic, dar totuși nu izbuteau să-i înăbușe glasul, de care vuia întreaga vale. Crunta pornire zugrăvită pe fața păroasă a părintelui și în ochii săi aprinși; statul său uriaș și brațele sale lungi - adevărate aripi de moară - îi dădeau o înfățișare de temut. Trebuia să iei seama bine la rasa cea aspră și la potcapul său - ajuns și acela la creștetul capului - ca să vezi în el un slujbaș zmerit și cu puternic al lui Dumnezeu. Din toată gloata potrivnică, cei care îi țineau piept mai de apropae și se întreceau cu dânsu în cuvinte ocărătoare, erau doi oameni mult deosebiți și prin neamul și prin chipul lor. Unul, uscat, cu pielea de culoare închisă, părul creț și negru, cu privirea piezișă și nasul coroiat, purtând straie orientale și având degetele pline de inele sclipitoare, era vădit un Armean, aparținea nordului care sta atunci în fruntea negustorimii moldovenești. Celălalt, plin la trup și cu barba rasă, îmbrăcat cu mantie roșie, haină albastră, poturi verzi și scarpi nergri, iar pe cap purtând șapcă cu codiță dinapoi, era un Franc, un Italian. Număra printre harnicii Genovezi care își întinsese până departe contoarele lor în răsăritul Europei. El avea arme la brâu și apucături țanțoșe ce ar fi prins și pe un oștean, în timp ce tovarășul său părea negustor șădea și-și împrumuta de la dânsu vremelnica voinicie. Ciracii amânduror călătorilor erau și ei bine înarmați și aievea caravana aceasta, care ducea mărfurile Orientului prin târgurile Moldovei, pentru a le trece apoi în Polonia și Germania, semăna mai mult cu un pâlc de oștire.</p>
<p>— Înapoi, strigă călugărul, procleți și latină ce sunteți!.... Socotiți voi să răpuneți pe Paisie de la Neamț?... Cum credeți că v-aș da pas vouă pe locurile sfintei mănăstiri ? </p>
<p>— Omul lui Dumnezeu, zicea puțin mai împăciuitor ;negustorul Armean, de ce în zadar gâlceavă ?... Cine a pus piciorul cel dintâi dinaintea fântânii acesteia? Ș-apoi, deși e pe loc mănăstiresc, n-a fost ea făcută de un bun crestin pentru tot drumețul ?... Ori ești părintele Zarvă, ;cel vestit în mai multe ținuturi? </p>
<p>— Da! cine a sosit întâi aici? intrebă Genovezul răstit și cu ochi răi, pe când oamenii lui și ai Armeanului se apropiau de calugăr și luau o atitudine sfruntătoare. </p>
<p>— Eu! răspunse părintele ; Surelul v-a ajuns și v-a întrecut cu un cap. De aceea vă e și rusine. </p>
<p>— Nu-i adevărat! zise Italianul înfierbântat. </p>
<p>— Nu-i adevărat! îngâna Armeanul dârz, dându-se totuși în dosul tovarășului său. </p>
<p>—Și astfel fiind, dați-l la o parte! </p>
<p> Ciracii năzuiră să împlinească această poruncă a negustorului Genovez și punând mâna pe arme pășiră înainte, căutând să înconjoare pe Paisie. </p>
<p>— Să vă văd creticilor, haraminilor! replică acesta din urmă,, suflecându-si mânicele și scuturând din cap de-i căzu potcapul jos. </p>
<p> Părintele se schimbase strașnic la față. Îi scânteiau ochii, sufla tare din nări, buzele îi tremurau. Semăna a fiară din pustii surprinsă în vizuina ei și gata de luptî cu o ceată de vânători. </p>
<p>Și, cât ai clipi odată, hotărându-se a lua veneticilor apa de la moară, se repezi la el, și deschizând labele lui de urs, înhăță pe amândoi negustorii ce-i stăteau în față, îi învârti roată, îi înșfăcă de după gât. Apoi, ridicându-i în sus, ca pe două păpuși, prinse a le face vânt și a lovi cu picioarele lor în lefegii. Aceștia se opriră zăpăciți și dădură înapoi, pe când părintele Paisie, zis și Zarvă, tot strigă către fiecare din cei izbiți; Na și ție!...na!na!...Hai, papistașilor, veniți încoace la pomană... </p>
<p>Nenorociții negusotri, gâtuiți, cu ochii ieșiți din cap, nu mai puteau nici să strige. Însă, ciracii lor își veniră în fire și se îndemnară a da năvală cu cuțitele asupra călugărului. Ba unii, mai îndrăzneți, puseseră chiar sânețele la ochi. Negreșit, la urma urmelor n-ar fi fost bine de omul lui Dumnezeu, dacă tocmai atunci n-ar fi intervenit ostașul călăreț, care privise o clipă scena de pe dâmb.Coborând între învrăjbiți, le strigă poruncitor să înceteze.</p>
<p>Arâta fu de ajuns pentru a răcori mințile și a potoli mâniile. Lefegiii își puseseră din nou junghiurile în brâu, sânețele pe umăr; iar părintele Paisie dădu drumu negustorilor, care cum scăpară din mâinile lui, se trântiră gâfâind, amețiți, pe lespedea de lângă fântână. Totodată o nevestită și adâncă prefacere se făcuse în atitudinea puternicului călugăr. Leul cel cumplit devenise miel spășit; chipul său arăta smerenie și căință. Parcă nu cuteza să înfrunte privirile boerului, care se pironise asupra-i cu luare aminte. </p>
<p>— Pane, zise către acesta din urmă, unul dintre ciraci, arătând pe negustori care nu puteau înca vorbi, vezi samavolnicia ce s-a făcut acestor cinstite fețe, stăpânii noștri, jupân Kirkor Sanadrug de la Cetatea Albă și dumnealui Conrad de Porto, de al cărui nume ai auzit fără îndoială, căci știut este de la Cafa până dincolo de Leopol. </p>
<p>— Veneam de la Bacău, lămuri alt om al negustorilor. </p>
<p>— Si mergeam liniștiți spre Târgu-Neamțului, adăugase un al treilea. </p>
<p>— Ne-a omorât!!... așâș, ne-a omorât!... glasui Sanadrug, tot înăbușit. — Ăsta-i necuratul în haine de cuvios. </p>
<p>— Sangue de la Madona! îngână Genovezul. </p>
<p>— Pe sfânta cruce, urmă cel dintâi vorbitor, noi am fost mai înainte în dreptul fântânii când părintele ne sosi ca o vijelie și ne zvârli la o parte... </p>
<p> Dar oșteanul nu mai ascultă. El nu încetase a cătă nedumerit la călugăr, cercetând acum rasa, acum trăsurile lui. În sfârșit, tăind vorba jăluitorului, începu deodată cu glas tare : </p>
<p>— Să-mi cred ochilor sau ba?...Frânge-fier să fie?...nu m-o fi înșelând o vedenie?...Ei! n-aș fi crezut să mi se arate vreodată cu chipul ăsts. Ciudată asemănare, de e numai o asemănare! </p>
<p> Călugărul ridicase și el ochii la aceste cuvinte, și după câteva clipe de uimire, își dădu la rândul lui drum graiului : </p>
<p>— Maică prea curată! Ce mi-ai dat să văd? Feciorul panului Sima Dragoș!...Chiar el, zău așa!...Să trăiască!...că voinic și mândru s-a făcut! </p>
<p>— Frânge-fier în rasă!...Frânge-fier cuvios!...Ce s-a întâmplat?...Întorsu-s-a lumea pe dos?...Dar toate sunt cu putință la Dumnezeu! </p>
<p>— Toate! îngână părintele Paisie, netezându-și fruntea și trântindu-și pe cap potcapul, pe care-l ținea încă în mână. </p>
<p> Și nu putu înăbuși un oftat. </p>
<p> În vremea mea, Surelul, îmboldit de sete, pornise de la sine către fântână. Părintele își aminti de dânsu și, luându-l de căpăstru, îl duse la apa limpede ce cădea în jgheab. Și, după ce aruncă o privire disprețuitoare spre negustorii vădit necăjiți de întorsătură ce luase lucrurile, urmă cu vorba, căci tare i se dezlegase limba : </p>
<p>— He!he! după atâta amar de vreme!...Or fi 17 anișori la caslegi...Da,da, din toamna lui 57...tocmai 17 ani...-Nea haram! - Trec anii, trec..Și, uite, nici că te-ai schimbat doar barba asta nu-ți crescuse încă...Ce-mi erai pe atunci?...Dar te-aș fi cunoscut dintr-o mie, căci de pe atunci te arătai voinic călit. </p>
<p>— Dar ce cauți aici, Frânge-fier... voi să zic părinte... </p>
<p>— Paisie... Paisie mă cheamă acuma... Hei!e poveste lungă... lungă... Și încotro ? — Ho! că ți-o fi de ajuns, gloabă!</p>
<p>— La sfânta  mănăstire  și apoi la cetate... Mult mai este până pe-acolo ? </p>
<p>— Nu, uite aici... Drumul ăsta drept, drept înainte... pe urmă cârmești la stânga... și apoi mergi iar ânainte... pe urmă mai treci o limbă de pădure... și ai ajuns. </p>
<p> Surelui se adăpase : Paisic trase căruța la drum și se sui pe capră. Pan Tador Dragoș se întoarse atunci spre negustori : </p>
<p>— Văd că dv. ați căutat ceartă sfinției sale. Asta nu-i frumos!...Dar treacă! Acum cătați-vă de treabă, oameni buni, și rămâneți cu bine. </p>
<p>— Mulțumim d-tale, pane, răspunseră, plouai, atât Armeanul cât și Genovezul, cărora nu le mai venise să rostească un cuvânt. Numai după ce prietenii se depărtară îndestul, prinseră a-i ocărî, vărsându-și focul atât pe călugăr cât și pe boierul cel părtinitor. </p>
<p> Deocamdată aceștia își urmau drumul în tăcere, căci Dragoș nu era vorbăreț de felul lui, iar pe Paisie îl stăpâneau prea multe și deosebite simțiri. De aceea își zâmbea sieși, se frământa pe capră, și dă în neștire câte un bici Surelului, care mergea și fără asta destul de bine. Tot el puse capăt tăcerii. </p>
<p>— Frumos e pe la noi, nu-i așa?... Și belșug de toate, ai să vezi... N-ai mai fost niciodată prin părțile acestea? </p>
<p> Nu... așa s-a întâmplat. </p>
<p> Și vii de departe, pane? </p>
<p>— De la tabăra lui Vodă, de la Hârlău... Dar d-ta de unde cu căruța asta ? </p>
<p>— De la Târgu-Neamțului... Am dus niște marfă mănăstirească... lucrături de ale părinților... </p>
<p>— Negreșit te-ai deprins cu noua d-tale stare... </p>
<p>— Ce să spun? oameni buni, de treabă... dar, de, eu eram făcut pentru altă viață... Prea multă liniște... prea multă pace... Pe mine m-au poreclit părintele Zarvă pentru că nu pot fi așa stâmpărat... Ce să fac ?... câteodată trebuie să-mi ies din sărite... pe urmă îmi pare rau, dar e prea târziu. </p>
<p>— Va să zică ai avut parte tot de porecle... Colo între oșteni Frâng-fier iți zicea... Ei, ia spune tot așa de tare ești ? </p>
<p>— Mai tot așa, zău... Nu cătă că am început a albi... De ar putea să se mai întoarcă vremile cele dinainte, ai vedea iar pe Ilie Tălpan zburând din bătălie în bătălie și dând proașcă în tot soiul de lifte... </p>
<p> A! dar rogu-te, e bine, sănătos, pan Sima?...Din toți căpitanii ce i-am avut, de dânsu-mi aduc aminte mai cu drag...Am și luptat mai mult alături de el... </p>
<p>— Sima Dragoș nu mai este, răspunse Tador cu glas adânc. </p>
<p>— Ce spui ?... Dumnezeu aibă-l în raiul săi!... </p>
<p> Apoi, după un moment de reculegere : </p>
<p>— A murit pârcălabul Sima... Și cum, vai de mine ? </p>
<p>— Cum mor cei din neamul lui Dragoș Viteazul 1) ot Dumbrăveni; pe câmpul de luptă..La noi doar femeile repauzează în pat...La bisericele noastre numai morminte de ale lor se văd...Pe tatăl meu l-au găsit la Lipinți peste un morman de Tătari pe care-i cosise brațul lui oțelit...Miluiască-mă și pe mine bunul Dumnezeu cu așa moarte! </p>
<p> 1) Personaj istoric, ca și Sima. Drăgosteștii au fost un neam puternic și însemnat. </p>
<p> Ochii războinicului se ridicară spre cer la aceste cuvinte. </p>
<p>— Și eu n-am știut nimic, urmă părintele. Dar ce ma știu acum!...He! astfel de bărbați nu se nasc în toate zilele...așa inimoși și așa puternici...Te uitai la el ca la u  brad de cei străvechi...era parcă mai înalt decât minte...</p>
<p>— Nu, dar și mai încălat. </p>
<p>— Și ce pumn. Doamne, ce pumn!...Ți-ar fi omorât un taur cu o lovitură...Îți frângea oasele numai când te atingea așa, în șagă...Numai unul a fost de seama lui în țara asta...N-aș fi crezut că moartea va îndrăzni să se lege de acel voinic...Odihnească în pace că n-avut Moldova oștean mai vânjos, mai semeț. </p>
<p> Aici Paisie opri căruța în loc și, întinzând brațul, zise către boier : </p>
<p>— Pane! </p>
<p>— Ce? </p>
<p>— Dă aici, să vedem... </p>
<p> Dragoș îi îndeplini dorința, zâmbind, și pumnul lui căzu pe brațul călugărului ca ilăul pe nicovală. </p>
<p>— Să trăiești! exclamă Paisie, după ce icni și înghiți în sec. Cu adevărat ești din osul lui Sima biv pârcălab de Soroca! </p>
<p>— Era un om tată-meu! zise Tador cu mândrie. </p>
<p>— Așa cum nu mai sunt astăzi...Nu știu ce-i, dar parcă altfel de lume era pe atunci... </p>
<p> Si după ce mai stătu pe gânduri : </p>
<p>— Hei! vremuri ca acelea nu s-or mai pomeni...Războaie peste războaie...Mai pe tot anul unul câte unul și de multe ori câte două...N-apucă un Domn să se pui în scaun și altul venea de peste hotar...și sări băiete pe arme și bate în Unguri, bate în Leși, bate în Tătari...ba se mai bătea și Moldovan cu Moldovan....Ce să-șți spun? O duceam într-o petrecere...Căci, cu tot tărăboiul ăsta, lumea era veselă, nu ducea lipsă de nimic...Vinul gârlă pretutindeni, femeile care de care mai mândre...Să tot trăiești! Pan Sima și cu mine eram totdeauna în fruntea luptătorilor. Și mult am voinicit atunci impreună...Ultima oară a fost când Ștefan Vodă a răpus pe Petru Aron la Joldești; știi d-ta, erai de față. Scurt timp după aceea m-am și șters din lume.</p>
<p>— De ce și cum ?  Ține-am să te întreb. </p>
<p>— Ți-am spus : poveste jalnică și lungă... Trebuie s-o iau tocmai de la cap. </p>
<p>— De ce nu, părinte ? Vorba lungă scurtează calea. </p>
<p>— Asa-i, fiule. . Deci uite cum a fost pricina : </p>
<p> Legasem strânsă prietenie cu un pui de lele ca și mine, Lipan căușelul, din Boureni. Luasem parte amândoi la aceleași bătălii, ne luptasem alături sub aceleași steaguri, ne aflasem totdeauna în aceeași ceată, în aceeași cruce 1), împărtășeam în sfârșit aceleași primejdii. El mi-a scăpat viața la Tămășeni, eu i-am scăpat-o la Movile. În toate ne potriveam ca două picături de apă. De aceea am hotărât să ne prindem frați până la moarte, frați de suflet. După obicei, ne ducem la biserică, ascultăm sfintele rugăciuni, ne jurăm unul altuia. Apoi facem cuvenita masă, cu bunătate de porc gras. Toate mergeau bine. Dar necuratul n-are de lucru și ne aduce pe un târâie-brâu, un dă-cu-barda-n Dumnezeu. Âinea Spată-lată. El ni se amestecă în vorbă, se pune nepoftit la masă, s-a apucat de deșertat la pahare. Unde beam noi unu, el bea două; unde beam noi două, el trei. Așa că, deodată începe a vorbi multe și nevrute, câte în lună și în stele, și prinde harțag. Eu îl înfrunt, că doar nimeni nu mi-a tors pe limbă, și sfada se iscă între noi. Nici una nici două, vâd pe Spată-lată că se scoală și, ridicând ghioaga ce nu-l slăbea niciodată, mp amenința. Lipan sare să ne despartă și-i dă arma la o parte. Dar mie mi se și făcuse negru-roșu înaintea ochilor, nu mai cunoșteam nimic, nu mai știam care-i Lipan al meu și care-i Țintea al naibii.Căci eu nu sunt om rău, dar la mânie n-am pereche. Apuc și eu junghiul de la brâu, mă reped să-i plătesc lui Spată-lată cu vârf și îndesat și...Aivi nu mă mai întreba, că habar n-am....Numai că a fost ceasul rău, numai că a fost să trag păcate grele...Vorba-i că, dând așa orbiș, lovesc pe bietul Lipan care, pasă-mi-te, dădea să mă ție...O clip și-l văzui lungit la picioarele mele...Junghiul îi intrase în gâtlej...parcă anume, parcă aș fi năzuit așa. Muri el; gogeame-te voinic, ca un pui de găină. Sângele lui țâșni pemine!...Grozăvenie!...De câte ori mi-aduc aminte îmi trece un fior roșu prin inimă și parcă-mi curge toc prin vine. Ce-am simțit eu atunci n-a mai simțit om pământean. </p>
<p>1) Împărțire a oștenilor după o dare ce fiecare o datora căpeteniei sale.
<p> Emoțiunea tăie vorba pentru un moment părintelui Paisie. Apoi urmă așa : </p>
<p> — Țintea rămase și el ca trăsnit și socot că-i ieșise toate fumurile din cap. Ba dădu chiar s-o șteargă la sănătoasa, cât era el de neînspăimat. Dar moartea frățiorului meu mă încruntase peste fire, mă făcusem mai amarnic decât un leu-paraleu. Și fără să-i zic nici du-te încolo, mă și repezii după dânsu, ca fulgerul, și mi-l culcai și pe el, cu același junghi, nu departe de Lipan. Până să ia seama lumea strânsă împreujurul nostru, el nici nu mai sufla. Ei, dar treaba era lată. Rudele lui Țintea săriră pe mine și sărmana maică-mea, spre a le împăca și a mă răscumpăra de la osânda cea grea, dădu deșugubină1). Fu nevoiyă să prefacă mare parte din avutul nostru în ughi ungurești și zloți tătărești, bani buni. Însă, să-mi fi pierdut nu numai tot comandul, dar încă și trupul și sufletul, nu mi-ar fi părut rău de putem învia pe tovarășul meu cel iubit, cel nedespărțit. Atâta groază îmi veni atunci de faptele mele, de acel sânge nevinovat, că m-am legat cu cele mai cumplite jurăminte, pe tot ce-i mai sfânt, să nu mai pun mâna pe armă cât oi mai trăi.</p>
<p> 1) Amenda ce se plătea de cel care făptuise o crimă.</p>
<p>Și m-am afurisit eu însumi - săracul de mine! - să mă bată pământul, apa văzduhul. Dumnezeu și Maica Domnului, de oi mai vărsa picătură de sânge, fie a oricui, fie chiar de neprieten!...Mi-am înlănțuit astfel singur mâinile pe vecii vecilor! .. </p>
<p> Paisie se opri iar, căci mare greutate era pe inima lui, iar Dragos cuvânta : </p>
<p>— Până aici nu văd înca cum ai ajuns la călugărie... Tot supărarea te-a făcut să îmbraci rasa ? </p>
<p>— Stai, cu asta a fost altă pățanie. </p>
<p> Vezi că, îndată după această întâmplare, am căzut la boală, la un fel de lingoare, de multă inimă rea. Și am zăcut, am zăcut două săptămâni de zile, dus pe alte lumi. Într-un cuvânt stam să mă prăpădesc. Mă și grijiră, îmi ținură lumânarea. Parcă o văd lângă mine, în mâna cumătrului Sanger, iar pe maică-mea într-un colt, plângând. Dacă văzu și văzu că mor, ce-i veni în cap? Făgădui Domnului pe sufletul ei că mă voi face călugăr și călugăr voi rămâne toată viața, de voi scăpa cu zile. Și îndată începui a învia, a mă trezi ca dintr-un vis. Atunci mama, rugându-mă fierbinte, arătându-mi ce minune se îndeplinise pentru mine, mă și ademeni să îmbrac rasa. Drept că atât de copleșit eram de pierderea lui Lipan, de neînchipuita nelegiure ce făptuisem, omorând pe un frate de cruce, atâta scârbă de viață îmi venise, încât socoteam într-adevăr că numai călugăria mai putea fi de mine. Chiar multă vreme după aceea, deși om arătam, neom încă eram și nu mă aflam în firea mea deplină. Uite cum am ajuns cuviosul Paisie, cum, în toate felurile, am zis atunci rămas bun și plăcerilor trupești și isprăvilor voinicești...Dar asta a fost fără îndoială voia lui Dumnezeu, căci toate sunt cu voia lui, la care noi, păcătoșii, trebuie să ne închinăm. </p>
<p> Abia își isprăvise părintele povestirea și un sunet prelung, coborând de pe înălțimile din prejur, umplu văzduhul. Drumeții, care mergeau acum pe malul unui pârâu umbrit de copăcei subțiri, se opriră în loc și-l ascultară pătrunși, cu evlavie. Un fior străbătu pe Paisie până în creștetul capului. Glasul său vibră o bărbătească emoțiune; </p>
<p>  — Ia! zise, glas de bucium!</p>
<p> Dragoș dădu din cap în semn afirmativ. O noua strigare se auzi și apoi alta, mai puternică, vestind război apropiat. </p>
<p> Iar Paisie, cătând drept înainte și vorbind mai mult în sinea lui, urmă a zice : </p>
<p>  — Cheamă Ștefan Vodă pe vitejii lui la luptă. Spurcații Agarieni, dușmanii creștinității, vin să robească țara, și țara se strânge să dea piept cu dânșii...Tot omul inimos pornește grabnic, cu voie bună și cu Doamne-ajută, care cu ce apucă, cu ce armă are la îndemână...O! ce frumos va fi când vor zăngăni pavăzile, vor scânteia paloșile, vor vâjâi săgețile și pe cai sirepi se vor avânta oștenii...Și dulcea întoarcere acasă cum va mângâia sufletul celor biruitori!...Cum îți râde atunci căminul pe care nu l-ai văzut multă vreme, ce desfătare atunci în sărutul și lacrimile de bucurie ale mamei tale, ale iubitei tale! </p>
<p> Răsunetul buciumului merse slăbind, până se stinse în depărtare. Părintele stătu de vorbit. Pan Dragoș nici nu luase bine seama la cele ce spusese tovarășul său. Cursul cugetelor i se abătuse în altă parte. Lui îi stă pe suflet o însărcinare pe care i-o dăduse însuși Vodă și pe care o primise numai fiindcă venea de la acela a cărui vrere era sfântă pentru oricine, de dragul cui s-ar fi aruncat în foc tot Moldoveanul. Credința și devotamentul său fusese la mare încercare, căci pe deoparte, pentru a împlini porunca lui Ștefan, trebuia să se lipească de primejdiile plăcute ale unui război în care era de dobândit multă fală sau de murit cu cinste mare; pe de alta, se temea că nu va fi destoinic a răspunde la chemarea ce i se făcuse. - Paisie nu era mai puțin îngândurat. Războinica strigare îi deșteptase și mai mult amintirea acelor vremi de isptrăvi, cu drag de el pomenite, când pornirile lui bătăioase, veșnicul său neastâmpăr găsise prilej de a se îndestula pe deplin. </p>
<p>De fel din ținutul Fălciilor, de lângă codrul Tigheciului, era din acel neam de răzăși de sine stăpânitori, față de care Domnia n-avea decât un drept de dajdie anuală, și se născuse din oameni buni, cu ceva avere. De mic se arătase neînfrânat și semeț, așa că într-o bună dimineață lăsase păscutul oilor părintești și pornise razna, numai cu un cal voinic și o sabie veche la brâu, spre a se arunca în vârtejul bătăliilor de care auzea pomenindu-se în jurul lui. Căci Codrenii, călăreți minunați, își duceau traiul mai mult în războaie, unde nimeni nu-i întrecea în vitejie. Și Paisie o dusese bine, cu noroc și dobândă, în noua lui stare, luptând pentru Ștefan III contra lui Ilie Vodă, apoi pentru Roman-Vodă contra lui Ștefan III, apoi tot cu Roman împotriva lui Ciupor, căpitanul lui Ioan Corvin, apoi pentru Bogdan al II-lea contra lui Alexandru al II-lea, și mai târziu împotriva lui Petru Aron, la bătălia nenorocită de la Răuseni, unde tatăl marelui Ștefan își pierduse capul. Credincios amintirii acestuia, luptă de astă-dată pentru Alexandru II contra lui Aron și apoi pentru Domnișorul litvan Berendei împotriva aceluiași usurpator. În sfârșit, salutând cu avânt ridicarea lui Ștefan IV, pentru răzbunarea părintelui său și redobândirea tronului Mușăteștilor, sluji sub steagurile acestuia la Joldești și la Orbie, și avu bucuria de a-l aclama la Dreptate stăpânitor al Moldovei. Negreșit acele vremi trecuse pe veci pentru dânsu și azi nu mai avea alta de făcut decât să olteze în amintirea lor. Nu doar că nu era bun creștin și nu slujea din toată inima pentru Dumnezeu. Dimpotrivă, nu se afla om mai evlavios, mai pătruns de dragostea Celui de Sus și de frica iadului. Nu pornea el în războaie până nu făcea cruci mari și rugăciuni, iar la întoarcere, după atâtea isprăvi și năzbutii neînchipuite, dădea fuga la biserică și cădea înaintea icoanelor. Și nu uita nicicând să aducă pentru sfântul lăcaș lumânări groase și daruri din partea lui de pradă. Ba se prinsese în mai multe rânduri să zidească odată și odată un schit, un schitișor măcar, pentru iertarea păcatelor. Acum când, cam pe negândite, numai fiindcă așa-i fusese ursit, ajunsese călugăr, își cinstea cu tot dinadinsul rasa și-i era groază să iasă cu o iotă de canoane, era hotărât a fi sfânt și cucernic. Nici că s-ar fi întors la lume; nimic nu-l putea îndupleca să-și calce cuvântul dat oricui, dar încă cuvântul dat lui Dumnezeu. Ș-apoi era și făgăduința solemnă a mamei sale, făgăduință pe sufleție, și nu el i-ar fi răpit partea ei din rai. Decât, pe de altă parte, nu-și putea stăpâni firea și pornirile și a-și lua gândul de la starea lui de altădată; așa că, de câte ori i-o amintea te miri ce, de pildă buciumul în ceasul de față, inima-i zburda. Îi venea dor de ducă, parcă i-ar fi crescut aripi, și i se năzăreau numai tabere, oștiri înșirate, lupte crâncene. Atunci se simțea apăsat, înlănțuit; șoptea în sinea lui ce bine făcea Domnul dacă-și alegea un slujbaș mai vrednic decât dânsu și dacă maică-sa nu se pripea cu făgăduelile ei, nici el cu jurământul său!</p>
<p> Acestea îi erau tocmai cugetele, când deodată auzi clopotele sunând. Ridică ochii în sus și zăru turnuri înalte și cruci strălucind la soare. Ajunseseră fără a-și da seama în dreptul mănăstirii. Vederea acesteia, cum și glasul tânguios al clopotelor, în care deosebea parcă o blândă mustrarem îl chemă la datoria lui de ăstimp. Zbuciumul lăuntric i se liniști; deveni creștin împăcat și smerit. Și trecându-i prin minte purtarea lui cu negustorii, lăsarea-i pradă mâniei, cum și cârtirea împotriva hotărârilor cerești, se căi în sufletul său. </p>
<p> II </p>
<p> Însarcinare grea </p>
<p>Îndată ce ajunsese la fața meterezelor și turnurilor ca de cetate ale mănăstirii Neamțului, și înainte chiar de a trece prin poarta cea mare ferecată cu fier. Dragoș socoti că pătrunsese înăuntrul unui furnicar. Aici, ca și în cele mai multe mănăstiri, te izbeau de la primii pași semnele unei vieți harnice și sârguitoare. În adevăr, aceste locuințe întărite și unde era belșug de toate, slujeau drept adăpost și oamenilor obosiți de trai, răpuși de boală ori de bătrânețe, sau pătrunși de evlavie, de pocăință, și celor care n-aveau chemare pentru arme ci preferau îndeletnicirile minții și cele artistice, la care aiurea cu greu se puteau deda. O mulțime zorită de călugări și de frați se trudeau în curtea din afară cu descărcatul carelor pline de merinde, aduse de pe înseși proprietățile mănăstirești, produse de înseși mâinile acestor frați și călugări, care nu slujeau numai pe Dumnezeu, dar și arau, secereau, săpau la vii și la grădini. Și roadele muncii lor, umplând beciurile, hambarele și podurile mănăstirii, nu numai că îndestulau toate nevoile acesteia, dar mai dădeau și un prisos din care ea trăgea însemnat folos bănesc. Neamțul trimitea la Chilia și Cetatea Albă grâu, secară, miere de pe moșiile sale, la târgurile din lăuntrul țării, făină măcinată la moriile sale, vinurile, pometurile, postavurile lui.Curtea din afară mai era  plină și de slugi boierești și negustorești, care duceau ori aduceau de la grajduri caii stăpânilor de abia sosiți ori gata de pornit, care vegheau asupra chervanelor cu mărfuri.Erau și oameni de țară, risipiți ici colea sau strânși pe lângă căruțele lor. Toți acești drumeți se aflau în partea locului ca oaspeți bine veniți ai sfântului lăcaș, ale cărui încăperi și bucătării erau, după o veche și cinstită datină, la îndemâna oricui călător, fie de orice stare, neam și lege. El era sălaș sigur și în timp de pace și la vreme de război, ca, de altfel, toate zidurile de pe atunci menite monarhilor. Numărul lor s-a ridicat în Moldova, cu vremea, la o sută și mai bine. Și deasupra tuturor avea să răsară această mare și falnică mănăstire a Neamțului, întemeiată în 1392 de trei sfinți părinți și apoi darnic înzestrată de Domni evlavioși. Astfel ea ajunse o Lavră a Țării Moldovenești, cuprinzând sub aripile sale mulțime de alte mănăstiri.  </p>
<p> Pan Dragoș și Paisie se grăbiră a da în grija unor frați, unul calul, celălalt căruța lui. Înaintând spre poarta de sub clopotnița cea mare, trecură printr-un gang acoperit cu zugrăveli de sfinți și diavoli și unde ședeau, pe prispe, monarhi bătrâni, cu lungi barbe albe, cu cârje și mătănii în mâinile lor uscate. Unii încovoiați, cu privirea stinsă, ducând cu amar greul anilor, alții încă vânjoși, biruitori ai vremii vrăjmașe; toți având o înfățișare impunătoare în veștmântul lor de ceremonie, cu care fusese la slujba dumnezeiască. Puține vorbe-și acelea măsurate, rare-ieșeau di gura lor. Trecând de dânșii, tovarășii de drum pătrunseră în curtea din înăuntru, unde aflară mai multă liniște, dar nu mai puține dovezi de sârguința monarhilor. În tinda bisericii Sf. Ioan Gură-de-Aur, zece ucenici în vârstă fragedă îngânau, după un dascăl în rasă și cu nuiaua în mână, silabisea pe slavonește. Cu ochii plecați, cu frica în sân, unii cu lacrimi cu glas, ziceau tare; azcacueru, estudobrueru, ominlestieru..-Paisie, care âinea să facă nume bune mănăstirii sale, arăta pe dascăl lui Dragoș, pe când treceau în dreptul lui, șoptind; Părintele Halohie Guzul, cărturar între cărturari, meșter învățat. Știe toată învățătura adânc și pe de rost; îți spune pe nerăsuflate ceaslovul, octoihul, psaltirea și tot ce poftești. De la vârsta de opt ani e aici, de când Neamțul a dobândit moșia Căprieni și el a fost călugărit ca să ție minte faptul și să-l mărturisească la nevoie, după cum e obiceiul. Pe copii îi învață strașnic; au fost și feciori de boieri care s-au ales cu carte multă de la el.</p>
<p> Călugărul fu întrerupt aici de niște vaiete care se ridicară din ceata ucenicilor lui Halohie Guzul, urmate de bocet răsunător; nuiaua se abătuse vajnic de câteva ori pe spinarea unui copil. Glasul dascălului tuna și ocări înfricoșate porneau de pe buzele lui. Purtarea aceasta îi atrase laudele unui alt părinte care, suit pe o scară și cu poalele în brâu, văruia biserica cu o bidinea, stând totodată de vorbă cu păsările ce-și făcuse cuib sub strașină și care, tulburate acum, îngrijite, zburau pe deasupra capului său. Iar Paisic, pe de altă parte, adăuga-se; </p>
<p> — Ce mai meșteșug de învățat are! Nici cel mai prost nu iese din mânile lui neprocopsit. Și doar bate numai când trebuie ; însă atunci dă bine! </p>
<p> Dragoș aruncă numai o privire spre cuviosul învăâat și își întoarse apoi repede capul de la dânsu. Priveliștea ce o văzuse în tinda bisericii îi amintise ceasurile cele mai rele ale copilăriei lui. Și pe dânsu părinții îl dăduse pe mâna unui dascăl care încercase să-i vâre în cap cu sila cele 47 de buche și alte lucruri nesăbuite, pc care el le uitase cât de curand. De atunci nu putea să vadî pe alții supuși la aceeași caznă fără a se cutremura. </p>
<p>Înainte de a urca scara ce ducea la arhondărie, Paisic avu prilej să mai arate lui Pan Tador încă pe unul dintr-înșii cu a căror frumoase însușiri se fălea mănăstirea. Era un frate tânăr, cam spânatec, așezat la fereastra unei chilii de la rândul de jos, unde sculptă o iconiță; ''Fratele Ioil, zise călugărul, meșter în săpături pe lemn, pe piatră, pe fildeș. Te minunezi ce scoate din mâinile lui. O! avem aici oameni tot unul și unul...Să vezi zugrăvelile lui Teotan și s-auzi cântând pe Pascu!'' </p>
<p> Dar Dragoș din Dumbrăveni n-avea gând să ia aminte la niște nimicuri cu care-și treceau vremea bărbați fără de vlagă, ce nu se rușinau a trăi numai în casă și tihnit ca niște femei.  </p>
<p> Nu-s oameni de mândrie, </p>
<p> Buni de vitejie; </p>
<p> Ci oameni de gloată, </p>
<p> Buni de sapă lată </p>
<p> șoptea în sinea lui. Se mira chiar că Tălpan Frânge-fier îi vorbea de toate acestea, ba incă cu ceva pătrundere, deplângea decăderea fostului războinic. </p>
<p> - Dar tu nu te-ai făcut meșter la nimic ? îl intrebă cam în râs. </p>
<p>  — La nimic, răspunse Paisic pe față, eu sunt numai călugăr prost. Un meșteșug am știut și eu, dar de acela, n-am avut parte!... Aici le slujesc de cărăuș. Vorba-i să nu stau locului și să nu mă prind  pandaliile de urât. </p>
<p> Cand fură în sălile arhondăriei, călugărul întrebă pe Dragoș dacă voiește să cineze și unde. Oșteanul își aduse aminte atunci că ajunase peste măsură și zise : </p>
<p>  — Voi gusta ceva, dar du-mă într-o chilie. </p>
<p>În treacătul lui pe lângă sufragerie, auzise mare răsunet de glasuri învălmășite și, când ușa se deschise pentru a da drum frațior ce aduceau blide încărcate cu bucate, el zărise, la masa cea lungă cât toată odaia, sumedenie de boieri și nemeși Moldoveni, de negustori Franci și Armeni, de călători Poloni. Aceasta-l îndemnase să fugă din sala de mâncare obștească, pentru că era pe atât de sfios în adunări, pe cât de semeț în lupte. </p>
<p> Cele mai bune chilii menite oaspeților fiind luate de alții, Paisie fu nevoit a duce pe fiul lui Sima Dragoș din Dumbrăveni într-o încăpere mică și îngustă, a cărei singură podoabă era desăvârșita ei curățenie. Drumețul se arătă nepăsător la această împrejurare și luă îndată loc pe o smerită laviță. După ce răsuflă puțin, își arătă dorința de a saluta înainte de toate pe starețul losaf care venea cu o solie din partea lui Vodă, ceea ce-l și făcuse să se abată pe la mănăstirea Albă 1). </p>
<p>  — Părintele nostru nu primește înca, zise Paisie. Acum tocmai e vremea când se roagă singur în paraclisu-i deosebit. </p>
<p> Și găsind prilej de a vorbi de starețul său, călugărul începu a-l preamări cu glas pătruns. Era evlavios și puternic ca nici unul altul, adevărat sihastru. Iubitor de aproapele lui, blând la cuvinte. Astfel, mână de fier, pastor neadormit al turmei sale sufletești. De la venirea sa la stăreție, cea mai deplină rânduială domnea în mănăstire și legea era lege, canoanele canoane. Nu îngăduia nicio abatere, nicio greșeală. El, Paisie, îl cunoscuse la Bistrița, unde fusese împreună simpli monarhi. Pe dânsu îl rugase să-l aducă la Neamțu, când văzuse că a ajuns stareț, căci traiul afară din cale greu de la Bistrița i se făcuse nesuferit. </p>
<p> 1) Mănăstirea  Neamțului a avut o mulțime de nume în vechime. </p>
<p>-De unde e și cine e, nu se știe. Cum l-a chemat în lume, nu se știe. A venit într-o zi pe jos, desculț, cu picioarele însângerate, cu un toiag în mână. Zic să fi fost de neam mare, de la Munteni, și om de vitejii. Vorba e că el era ca monarh rugătorul cel mai stăruitor și supus de bună voie la muncile cele mai grele. Adesea l-am auzit strigând spre Domnul pentru păcatele lui și cerând îndurare cu lacrimi fierbinți. De ce-o fi fost vinovat? Cine s-o spună? Acuma însă lumea îl are de sfânt și sfânt este cu adevărat...Și ce ziditor de slove, Doamne!  </p>
<p>În vreme ce povestea despre prea cinstitul egumen Iosaf, călugărul rânduise toate cele trebuincioase pentru cină, căci ținuse să slujească el însuși pe pan Dragoș. Acesta, care-l ascultase cam distrat, nu luase seama nici la mișcările și pregătirile lui ca de cine știe ce masă; gândurile sale erau vădit aiurea. În sfârșit, Paisie se opri dinaintea lui și-l întrebă solemn ce dorește să mănânce, însirându-i bucatele ce se făcuse în ziua aceea la mănăstire. Erau toate lucruri alese, gustoase, de care Paisie pomenea cu o poftă neîngăduită unui cuvios, dar firească la un om supus unui trai prea cumpătat, la o veșnică înfrânare și postire. </p>
<p> Care-i fu însă mirarea, când boierul, încrețind din sprâncene, îi zise scurt : </p>
<p>  — Adu-mi o bucată de brânză și pâine de secară.. </p>
<p> Totuși fostul oștean nu se urni din loc, ci se apropie de pan Dragoș, făcând ochi mari și plesnind din limbă: </p>
<p>  — Știi, zise, că pivnițele Neamțului sunt poate cele mai bogate din țară. Vinuri bune și vechi ca aici doar numai la Vodă să fie. Avem și din vița pe care a adus-o Măria Sa de la Unguri, când a fost prin Ardeal de s-a răfuit cu Mateiaș craiul. Să-ți dai un an de viață pentru un păhăruț. </p>
<p>  — Adu-mi apă de la izvorul vostru cel mai limpede, glăsui Tador, apăsat. </p>
<p> Astă-dată părintele Zarvă era să strige de uimire. Disprețul arătat pentru neasemănatul vin i se părea neînchipuit, aproape  o nelegiuire.. Parcă viteazul ăsta era mai călugăr în suflet decât mulți călugări. </p>
<p> Deși frugalul prânz, la care Paisie mai adăugase și renumite miere de Căprieni-era așa bine venit. Dumbrăveanul nu-i prea făcu cinste, într-atât serioase preocupări îi stăpâneau mintea. În sfârșit, după ce-și goli paharul de apă, îl trânti pe masă și întrerupând pe Paisie, care nu contenise nicicum de a înșira multe și mărunte, izbucni; </p>
<p>  — Afurisit neamul femeiesc în vecii vecilor fie! </p>
<p> Părintele Zarvă rămase o clipă mut față de această pornire neașteptată; apoi se uită mai lung la boier și zise;</p>
<p>  —O grijă mare te muncește, pane, văd acum. De aceea și mierea ți s-a părut amară. Ei! supărările sunt pe oameni! </p>
<p>  —Nu-ți închipui ce a dat peste mine, Frânge-fier..părinte Paisie! Socoate că sunt nevoit a lipsi de la război, de la un război atât de frumos, atât de măreț, cu Tador Dragoș, feciorul lui Sima din Dumbrăveni. Cu ce bucurie plecasem de acasă! Aveam să ne măsurăm cu toată puterea Osmanliilor, cu acești dușmani cumpliți, dar nespus de viteji; și ce mai mare plăcere decât să înfrunți un potrivnic vrednic de tine! Apoi mă săturasem de Unguri, de Leși, de Tătari; Agarienii ăștia erau ceva mai nou pentru mine. Făgăduisem chiar lui Dumnezău să nu mă întorc la vatra mea până n-oi lua cu sabia măcar un cap de pașă..Dar iată că soarta vitregă a hotărât astfel; voi sta cu mâinile în sân și nu voi vedea câmpul de luptă! </p>
<p> — Drept că mai mare nenorocire nu se poate!... Dar cum se face? ce fel ai ajuns aici? ce-ai pățit ? </p>
<p>  — Oh! oh ! toate din pricina unei muieri! </p>
<p>  — Poftim!... Ai apucat a-i făgădui ceva ? Ți-a prins inima vreo una... </p>
<p> Tador îi taie vorba răstit: </p>
<p>  — Ce spui ? ce-ți trece prin gând ?... Se vede că nu mă cunoști... </p>
<p> Paisie sopti îngăimat : </p>
<p>  — Socoteam... de!.. nu puteam ști... la vârsta d-tale... </p>
<p>  — Nu, străină e de mine femeia de care-i vorba cum străine mi-au fost și-mi vor fi toate semenele ei... Ba nu, greșesc... pentru celelalte am numai dispreț ; pe asta, fără s-o cunosc înca, o urăsc... </p>
<p>  — Ar fi cu banat să întreb cum o cheamă și cine este ? </p>
<p>  — O știi, cred, mai bine decât mine si ai auzit mai mult de numele ei... O cheamă Voichița... Domnița de la Munteni. </p>
<p>  — Cum ai zis ?... Voichița ?... </p>
<p>  — Voichița Radului Vodă... cea prinsa de Măria Sa la luarea cetății Dâmbovița </p>
<p>  — Ce mi-a fost dat să aud ?... Fata hainului, păgânului Domn al Munteniei !... Acum știu că ea plange în cetatea Neamțului păcatele tatălui său. </p>
<p>  — Chiar așa... La dânsa m-a trimis Ștefan-Vodă. Mi-a dat pârcălăbia de Neamâ ca să păzesc cetatea și să supraveghez pe Domniță... Pase-mi-te se fac mereu uneltiri pentru a o răpi din mâinile sale, a o scoate din Moldova. </p>
<p>  — Da, se spune de un tânăr boier Muntean cu care ar fi fost logodită... și care de dragul și de dorul ei urzește lucruri îndrăznețe și nebunești... Toată  lumea vorbește de aceasta. </p>
<p> —Înțelegi, să mi se dea mie așa treabă, așa însărcinare!</p>
<p> Paisie dădu din cap. </p>
<p> — Greu, greu, fără îndoială! </p>
<p>- Eu care habar n-am de firea muierească...care nu sunt desprins cu vicleniile și întortochierile lor..care nu știu măcar cum li se vorbește, nici în bine nici în rău!...Ce m-oi face? mă întreb!...Împrejurarea aceasta mă apasă mai mult chiar decât nevoința de a sta departe de război!..Mi-e teamă să nu rămân de rușine și să nu dau greș înaintea Domnului meu. Și nici nu pricep ce vrea, ce gândește, ce-a vrut să înțeleagă cu poruncile lui; ''S-o ții în frâu, mi-a zis, dar să cauți a nu-i face împotrivire; să n-o superi, dar să nu-i îngăduiești nimic primejdios; să fii neînduplecat când va trebui, dar totdeauna blând; să nu uiți că e prinsa mea, dar s-o ții drept Doamna ta!''. </p>
<p>  — Greu, greu !glăsui iarăși părintele Zarvă. </p>
<p>  — Parcă văd că de grijă n-o sa am pace o clipă, n-o să pot închide ochii nici zi nici noapte... Și totuși ceva-mi spune că la urma urmei voi fi înșelat, căci auzit-am că făpturile aceste prihănite ar inșela și pe Vicleanul cel mare, pe tatăl înșelăciunii. </p>
<p>  — Așa-i!... Tot iadul la un loc n-are atâta șiretenie cât una din ele. </p>
<p>  — Vezi ?... Tu, Paisie, le cunoști, tu ai dus altfel de viață... Îți poți da seama de ce mă așteaptă... </p>
<p>  — Da, da, eu le știu, mi-am maâcat amarul cu ele... Am cunoscut de toate felurile, de toate chipurile, de toate neamurile... Măturisesc că slujba ce ți s-a dat e anevoioasă... e cumplită! </p>
<p>  — Mai bine mă trimitea să mă războiesc singur împotriva tatărimei intregi... să lupt cu o turmă de zimbrii turbați... cu toată Gheena... Dar așa a vrut Ștefan ; îi împlinesc voia... Pentru nimeni altul n-aș fi făcut una ca asta... nici pentru tata, de se întorcea din groapă! </p>
<p>  — Cuvânt domnesc, cuvânt sfânt, adăugase Paisie. </p>
<p>  — Și mă întreb de ce atâta grijă de a n-o scăpa din mână? reluă Dragoș...Părintele ei e mort...La ce să se mai teamă din partea-i? ce rău îi poate face, ce folos îi poate aduce? </p>
<p>  — De! dacă ai cunoaște-o, de-ai fi văzut-o măcar, nu te-ai mira că cel care a dobândit așa comoară vrea, dupăa ce și-a pus-o la adăpost, s-o păzească cât mai bine, știind-o prea mult râvnită... </p>
<p> -Ce vrei să spui?...</p>
<p> — Lucru firesc..Ștefan-Vodă a fost și el fermecat, căci vrednic, falnic, mare este, dar tot om e. Și roaba aceea i-a robit lui inima.</p>
<p> Pan Tador se uită nedumerit la Paisie. Deslușirea atât de firească a călugărului i se părea nesăbuită și-l atingea în simțămintele lui față de Ștefan, în stima adâncă ce avea pentru dânsu. </p>
<p>  — Bârfești, cuviosule, nu-ți fie cu supărare, zise. Un viteaz călit ca dânsu nu poate cădea pradă unor slăbiciuni înjositoare. </p>
<p>  — Ba da, da, răspunse Paisie convins, așa umblă vorba, așa se aude de mult, și eu nu mă dau în lături de a o crede. Nu știi puterea farmecului Domniței! Am avut prilej s-o văd atunci când, în treacătul ei spre cetate, unde Ștefan o trimisese pornind la război, a venit de s-a închinat la această sfântă mănăstire. N-a mai luminat soarele așa mândreță. Nu i-ai găsi perechea s-o cauți și prin stele. A vrut Dumnezeu să arate ce făptură slăvită poate făuri dintr-un lut!...Ochii ei ca murele, obrajii săi ca trandafirii și crinii...Vorba ei dezmiardă ca adierea de primăvară...E ușoară la umblat ca pana...Nu,nu, cuvântul n-ajunge ca s-o zugrăvească; trebuie s-o vezi ca să crezi că este și nu-i poveste...De aceea i-a și mers vestea peste multe hotare.</p>
<p>  — Nu ți s-a părut cumva, părințele ? intrebă Dragoș nerăbdător. </p>
<p>— Deloc, deloc, urma Paisie, tot mai înflăcărat; nu mi-e dragă fata lui Radu lepădatul-de-lege, potrivnicul lui SȘtefan, prietenul spurcaților Agarieni; dar ce e drept, e drept, la ce văd ochii nu poți spune ba. Adevărat că e din osul aceluia care a fost poreclit cel frumos. Îți vine să te închini la dânsa ca la o icoană și privind-o simți că-ți zboară mințile! </p>
<p> Pârcălabul avu un zâmbet ironic, de îndoială. </p>
<p>- O! pane, pane! nu râde, glăsui Paisie; firea ne este nemernică, din tină suntem toți făcuți și păcatul ne paște, săracii de noi. De aceea zi și d-ta ca oricine; Doamne ferește de ispită; căci ispita mare poate fi.</p>
<p> Asprul războinic se încruntă de astădată și, cu pornire : </p>
<p>— Ascultă! părinte, zise. Nu m-ai înțeles, se vede. De mine nu s-au prins niciodată fermecătoriile femeiești, vrute ori nevrute, căci nu le-am dat căutare, nici n-am crezut în ele. Trupul ca și sufletul, ca și gândul meu, rămas-au curate, netulburate de patimi mișelești. -Uite- și aici își lovi sabia - uite-mi iubita, neprihănită, credincioasă, nedespărțită; cu dânsa am trăit și am petrecut, numai cu dânsa voi trăi și de acum înainte...A fost însă o femeie, o sfântă femeie, la care m-am închinat, dar numai la aceea; prea cinstita soție a lui Sima din Dumbrăveni...mama mea...Blestemat să fiu când voi slăvi altă femeie, mi-oi pleca inima la o simțire ticăloasă.</p>
<p>Pot să vie orice ispite, adăugase, după un răstimp de tăcere, eu nu mă rem, le disprețuiesc cum le-am disprețuit...Nu-i oțel mai tare decât inima mea...Grijă am doar de uneltiri viclene și alt nimic...Și acum, să curmăm vorba despre asta...</p>
<p>Noul pârcălab de Neamț se sculase de pe laviță și se plimba cu pași mari, îndârjit încă de sfidarea lui Paisie. Acesta tăcea și-și netezea  barba, privind în pământ.În cele din urmă își ridică fruntea, se uită în tavan;apoi își trecu mâna prin păr. Fața i se luminase neobișnuit. Se vedea că un gând plăcut i se ivise în minte.Și acel gând era, că i se înfățișase prilejul de a părăsi mănăstirea și a se duce la cetatea Neamțului pe câtăva vreme. Acolo se va afla între ostași, într-un loc unde vor zăngăni săbiile, unde va fi poate de luptat, de înfruntat ceva primejdii. Căci cine știe ce se putea întâmpla, ce vor aduce  împrejurările ?</p>
<p> În sfârșit își luă inima în dinți : </p>
<p>— Pane, începu el, sfios. </p>
<p>— Ce este ? </p>
<p>— Am ceva pe limbă și nu îndrăznesc să spun. </p>
<p>— Îndrăznește, Paisie, zise celălt, mai potolit. </p>
<p>— Cătând și văzând bine, ai nevoie, spre îndeplinirea însărcinări  d-tale, de un om încercat, de un om trăit în lumea largă, care să fi trecut prin foc și prin apă... și mai ales să cunoască bine pe dihăniile acele, pe femei, cum am zice... să le știe rostul, apucăturile și
vicleșugurile, să le știe ghici gândul și citi în față.... un om care să fi pătimit mult cu ele... Iproci....  </p>
<p>— Negreșit... Ai dreptate.... Dar unde-i omul acela ? </p>
<p>— Păi, omul acela îți stă în față și ar fi bucuros să te slujească, slujind totodată și pe slăvitul său Domn. </p>
<p> Dragoș se opri în loc. </p>
<p> — Bine zici, Frânge-fier.... părinte Paisie! </p>
<p> -— Aș fi numai ochi, numai urechi, neadormit, neostenit... Și las pe mine! </p>
<p> Ideea călugărului păru într-adevăr luminoasă panului Tador. </p>
<p>— Te iau cu mine, zise bătându-1 peste umăr, îmi vei fi un tovarăș și un ajutor. </p>
<p> N-o să-ți pară rău. </p>
<p>— Poți lăsa mănăstirea ? </p>
<p>— Numai să-mi dea voie păintele nostru starcțul.Fără blagoslovenia lui nu putem ieși nici din cuprinsul sfântului lăcaș. </p>
<p>— Te voi cere eu de la dânsu.... Cred că acum pot să mă înfățișez lui ? </p>
<p>— Da. </p>
<p>— Haide atunci să-i spun ce am a-i spune și să-l rog să-mi dea blagoslovenie și pentru mine și pentru tine. </p>
<p>Așa zicând, luă de pe masă un pergament făcut sul, pe care-l pusese acolo de cum intrase, și ieși din chilieîmpreună cu călăuza lui. Merse mai întâi să se închine la icoana Maicii Domnului făcătoare de minuni,dăruită de împăratul Andronic Paleologul lui Alexandru-cel-Bun ; apoi se îndreptă spre stăreție. Aici, în prima încăpere, găsiră mai mulți frați tineri, luați întru ales pentru  a sluji pe kir Losaf. Pârcălabul, care-și spuse numele și însușirea de sol al lui Vodă, fu îndată introdus, iar Paisie rămase afară să-l aștepte.</p>
<p>Pan Dragoș intră cu oarecare sfială in odăile starețului, care aduceau a biserică cu mulțimea lor de icoane și candele aprinse și unde totul grăia de sfințenie și cuvioșie. Instinctiv, iși luă coiful de pe cap chiar de la cel dintâi prag și incepu a merge in vârful picioarelor. Astfel ajunse la chilia cea mai de seamă, unde dădu cu ochii de un bătrân cu părul alb ca omătul, cu barba lungă, îmbrăcat într-o rasă grosolană, și care sta pe scaun lângă fereastră. Fruntea-i mare, inteligentă, era plecată pe pupitrul ce-l avea dinainte și pe care se afla, deschisă, o carte cu o foaie pe jumătate scrisă iar cealaltă încă de tot albă. Bătrânul cerceta ațintit, prin ochelari, scrierea, acum plecându-se înainte, acum lăsându-se pe spate și aducând cartea la lumină ; apoi, cu o pană de gâscă muiată în chinovar, făcea îndreptări ici colea la slove. Atât de scufundat era în această lucrare, că nu-și dădea seamă de sosirea lui Dragoș, încât acesta fu silit a-i atrage luarea aminte prin zingănitul paloșului său. Starețul tresări și ridică asupra-i doi ochi vii și în care blândeța se îmbina cu pătrunderea. Era în ființa lui ceva care — în afară de sfințenie — impunea oricui,o nobilă mândrie pe care, cu toată silința de a părea smerit, n-o putea ascunde.  </p>
<p>— Bine venit fie trimisul Domnului nostru cel blagocestiv, zise egumenul, după ce răspunse la sărutul de mână al lui Tador cu o părintească sărutare pe frunte. </p>
<p>— Închinăciune aduc prea cuvioșiei tale din partea lui Ștefan Vodă. </p>
<p>— Și unde se află acum Măria Sa? </p>
<p>— L-am lăsat la Hârlău, în pregătirea oștilor. </p>
<p>—Fie-i răsplătite ostenelile după cum i se cade. Răzbit-a până aici glasul buciumelor chemând la război. O urgie mai mare decât toate se revarsă asupra noastră.Vin Osmanliii!... Dumnezeu cu noi!  </p>
<p>— Rugăciunile celor bine credincioși ne vor fi de ajutor. Măria Sa se bizuie pe ele și pe bunăvoința Celui de sus, și spre a fi vrednic de dânsa m-a trimis să vă aduc, în trecerea mea la cetatea Neamțului, un dar din partea sa pentru lăcașul acesta bine cuvântat. </p>
<p>Vorbind așa, dădu lui kir Losaf pergamentul ce cuprindea un uric prin care Vodă hărăzea mănăstirii Neamțului moșiile Borcea și Reucea cu toate satele și ecaretele lor, îndeplinind astfel o veghe făgăduință. </p>
<p>—Aibă încredințare întru tot slăvitul și evseviosul Domn, zise starețul după ce-și aruncă ochii pe uric, că înainte de a se fi gândit la noi, rugătorii săi, ne-am gândit noi la dânsu și la oștile sale, și, plini de grijă, am ridicat glasul spre Acel atotputernic, în mâna căruia sunt toate : izbânda ca și perzania, viața ca și moartea. În fiecare zi rugi ferbinți se înalță de aici pentru țară și pentru întreaga creștinătate. Dar fie-i lăudată fapta lui cea bună de acum, atât de plăcută lui Dumnezeu! Ea îi va întări negreșit puterile. </p>
<p>Apoi, lăsând tonul solemn și dând convorbirii o apucătură mai prietenească, starețul întrebă cu bunătate pe Dumbrăveanul de chipul cum călătorise, de persoana și de neamul lui, de a cărui bună faimă auzise și el. Dar pe când cuvântă, cu multă înlesnire, nu încetă a se uită pe furiș, cu coada ochiului, la cartea de pe pupitru, scrisă de dânsu și pentru care aveă privirile duioase ale artistului pentru opera sa.
artistului pentru opera sa. </p>
<p> Dragos băgă de seamă și el la aceste mișcări ale părintelui și pentru ai fi plăcut, aduse vorba despre manuscrisul lui. </p>
<p>— Prea cuvioșia ta te îndeletnicești cu scrierea unei cărți dumnezeiști ? </p>
<p>— Da, răspunse cu bunăvoință kir losaf, e un tetravanghel pe care-l scriu cu mâna mea de țărână pentru biserica de la mănăstirea Putna </p>
<p>Și, întinzând amândouă mânile, luă de pe pupitru, nu fără oarecare strădănuință, cartea cea grea cu filele de membrană, îmbrăcată în argint suflat cu aur, o puse pe genunchi și pofti dintr-o căutătură pe Dragoș să se uite la slovele și zugrăvelile măestrie lucrate de dânsu. El însuși își opri cu drag privirile asupra unui juvete 1) cu care începea paragraful ce era pe cale de a-l scrie și care, foarte împodobit și poleit, ar fi făcut cinste celui mai bun ziditor de slove.</p>
<p>— Frumos, foarte frumos, zise pan Dragoș de bună credință, căci deși nu-și putea da seama prin sine însuși de prețul celor ce vedea, pe de altă parte n-avea  nicio indoială de mesteșugul părintelui Losaf. </p>
<p>-He! he ! odată lucram mai bine și aveam mai mult spor la muncă, glăsui acesta... Dar anii au început a apăsă greu asupra-mi. Uite, am fost nevoit să-mi pun sticlele acestea la ochi2) ; nu mai văd așa limpede... Odinioară dam gata un tetravanghel în șapte-opt luni, acum
îmi trebuie un an. Dar tot nădăjduesc ce mi-o dă Dumnezeu zile și putere ca să sfârșesc și cartea asta și celelalte pe care eu, netrebnicul monarh,le-am făgăduit Putnei, pentru ca să-mi fie și mie de pomenire și de iertarea păcatelor.. </p>
<p>Părintele Losaf oftă adânc la ultimele-i cuvinte și fața i se întunecă... Apoi, ajutat de Dragoș, puse la loc pe pupitru greoiul manuscris.</p>
<p>Pârcălabul socoti că se cuvine să se retragă și dă să-și ia rămas bun de la stareț, când își aduse aminte că are a-i face o cerere : să îngăduie lui Paisie a-l însoți la cetate și a-i ține tovărășie câtva timp. </p>
<p>— A cunoscut pe răposatul tatăl meu, căruia i-a fost soț
de arme, m-a cunoscut și pe mine, copil... Știe și a văzut multe și le povestește cu dragă inimă... Numai el doar să-mi gonească urâtul de care fără îndoială fi-voi cuprins acolo, între zidurile înăbușitoare., pe urmă, poate să-mi fie de folos în unele împrejurări pe care le prevăd.</p>
<p> Părintele Iosaf se grăbi a se învoi la dorința lui pan Dragoș, numai cât adăugase : </p>
<p>— D-ta îl cunoști ? stii ce fire amarnică are ? Sa nu ai cumva a te plânge de dânsul. </p>
<p>— Nu mă tem de asta, răspunse celălalt zâmbind. </p>
<p>— Meargă atunci cu bine la cetate... dar unde-i ? doream tocmai și eu să-l vad, căci avem o socoteală împreună.. </p>
<p> Tador trimise vorbă lui Paisie, printr-un frate, să se înfățișeze înaintea cuvioșiei sale. </p>
<p> Călugărul intră încetișor, cu o înfățișare puternică pe care nu l-ai fi crezut în stare s-o aibă și care nu era nicicum prefăcătorie. Într-adevăr, în fața starețului său, îl cuprindea o sfială și o evlavie deosebită. ÎI socotea de bună seamă drept o ființă mai presus de fire, un om al lui Dumnezeu în toată puterea cuvântului, împărtășind în aceasta părerea tuturor fiilor sufletești ai prea cuviosului. Au nu-l vedea petrecând numai în rugăciuni, ducând de bună voie trai de călugăr prost, de schimnic?Niciodată carne nici vin, ci azim coaptă în cenușă, fără sare, ierburi și fructe de rând ; miere numai uneori ;o piatră sub cap drept pernă. Cuvântul lui era cuvânt dumnezeiesc ; mustrările lui îl dureau cumplit, îl umpleau de groază, de căință până la lacrimi. Când îi vorbea el de iad, de pedepsele celor păcătoși, de urgia cerească,
parcă auzea trâmbițele judecății din urmă, parcă pământul se clătină sub picioarele lui. Acest sfânt făcuse din dânsu, Frânge-fier, pe cât cu putință, un monarh, întărise în dânsu frica de Dumnezeu. Dacă, totuși, cădea câteodată în păcate, vina nu era a lui, ci a firii omenești,care greu își poate stăpâni apucăturile rele. </p>
<p>— Binecuvântează prea cuvioase părinte, zise Paisie, ;sărutând mâna starețului. </p>
<p>— Domnul cu tine, fiule..... Te-am chemat  pentru a-ți spune că m-am învoit bucuros la cererea ce ne-a făcut-o boierul acesta de a te lăsă să mergi și să petreci o vreme la cetatea Neamțului. Negreșit aceasta nu-ți va displace și nimeni n-ar avea nimic de zis... Dimpotrivă, în zile pline de griji ca cele de acum, ființa și cuvântul unui slujbaș al Domnului pot fi de folos oriunde, pentru întărirea și mângâierea sufletelor. Numai, vezi să mi te porți așa, încât să aduci cinte iar nu ocară cinului nostru, să slujești de pildă bună iar nu de îndemn la porniri zvăpăiate.  </p>
<p> Paisie, care se știa vinovat, plecă fruntea la aceste cuvinte și se roși până în albiul ochilor. </p>
<p> — Creadă prea cuvioșia ta, șopti dânsu îngăimat, că voi avea totdeauna aminte sfaturile tale cele bune și poruncile canoanelor. </p>
<p>— Bine ar fi, Paisie, să te poți înfrâna odată și să te
umpli de duhul blândeței. Semeția și răsvrătirea, apucăturile mânioase nu se potrivesc cu fețele noastre. Sau de atâta vreme n-ai învățat ce-ți este-și ce nu-ți este îngăduit?... Iată, eu sunt de iznoavă silit a te dojeni pentru purtările tale... Și doar îmi făgăduiseși cu tot dinadinsul că te vei pocăi și te vei îndreptă. </p>
<p>— M-am pocăit, părinte, glăsui Paisie, tot mai atins. </p>
<p>— Dar nu te-ai îndreptat... Venitu-mi-a veste chiar azi de minunatele tale isprăvi... S-au plâns iar niște oameni de tine. </p>
<p> Auzi! urmă starețul, întorcându-se spre Dragoș... Un urs îi iese înainte în pocană... Părintele n-avea nicio armă la dânsu, se vede... Fiara îl cuprinse în brațe, el se ia la luptă cu dânsa... era să fie răpus... </p>
<p>— Eu!... protestă părintele Zarvă cu glas tare. </p>
<p>— Așa au spus oamenii care au văzut lucrurile de departe... Speriați, ei dau fuga sa-ți vie în ajutor... </p>
<p>— Mie!... glăsui iarăși Paisie pe același ton. </p>
<p>— Unul dintr-înșii azvârle cu securea în urs și-l lovește de moarte, îl doboară. Ei, știi ce face cuvioșia sa?Se apucă la sfadă cu creștinii aceia și mai ales cu cel care-l scăpase : ba că ce aveau ei să se amestece, ba că ursul avea treabă cu dânsu și el cu ursul, că știe el să
răfuiască singur astfel de daraveri... Și de la vorbă trece la faptă, cearta ajunge bătaie și bieții drumeți au pățit-o rău...Au spus-o ei însiși. Asta-i purtare de cucernic?</p>
<p> —Nu, răspunse călugărul domol, și toate sunt adevărate... în afară că mă aflam în primejdie și eram să fiu răpus de lighioana aceea. Asta nu, nu-i așa... doar m-am mai luptat și alte ori cu urșii piept la piept și i-am răpus eu pe dânșii, nu ei pe mine... Deci, n-aveam nevoie
de niciun ajutor </p>
<p>Asttel zicând, Paisie ridicase sus capul și semăna cu Tălpan Frânge-fier de altădată. Pârcălabul nu se putu opri de a-i da dreptate și de a șopti in sinea lui : Astea-s cuvinte de vornic.</p>
<p>Însuși părintele stareț porni din nou vorba cu mai multă blândețe;
<p> — De!de unde s-o fi știut oamenii ?... lor li s-a părut că ești la mare strâmtoare și au vrut să-ți facă un bine. Nu se cădea să le răsplătești cum ai făcut purtarea lor prietenească.
<p>— Drept că aici am greșit... </p>
<p>— Cam prea des greșești, fiule. Ai ajuns de pomină până departe și ți-a ieșit poreclă urâtă, spre paguba mânăstirii noastre. Unde te-or duce atâtea păcate? Ce o să te faci cu sufletul tău ? Nu te gândești la dânsu ? Nu ți-e grijă de cumplitele socoteli ce te așteaptă?</p>
<p>Paisie nu răspunse nimic, dar oftă adânc din pieptul lui de taur, așa că mai multe file ale tetravanghelului se ridicară în sus.  </p>
<p> După puțină pauză, starețul urmă, întrebându-l : </p>
<p>— Mai ai ceva matănii de la mine de făcut ? </p>
<p>— De la prea cuvioșia ta ? nu... </p>
<p>— Bine, să faci dar șaizeci pentru vina de acum. </p>
<p>— Șaizeci... Vezi că... </p>
<p>— Ce-i ? </p>
<p>— Eu, socotindu-mă tare vinovat, m-am osândit singur la o sută. </p>
<p>Nu întâia oară urmă în așa chip Paisie cu sine insuși.Era obiceiul său că, de câte ori cădeă în vreo vină pe care numai el o știa, nu zăbăvea a-și impune de bună voie o pedeapsă potrivită, după o sinceră cumpănire, cu însemnătatea greșelii săvârșite. Ba adesea își încuviință câte o mică greșeală, hotărând dinainte cu ce osândă o va ispăși. Astfel credea el că nu rămâne cu nimic dator lui Dumnezeu </p>
<p> Bătrânul nu se putu opri de a zambi usor. </p>
<p>— Nu, o sută e cam mult. Șaizeci sunt de ajuns astă-dată...ținându-ți în seamă că te-ai și căit destul și ai făgăduit— nu-i așa?— că nu vei mai face. </p>
<p>— Dar vezi că... glăsui iarăși călugărul, scărpinându-se după ureche. </p>
<p>— Mai e ceva? </p>
<p>— Da. </p>
<p>— Spune. </p>
<p>— Suta asta era pentru două greșeli : cea de care prea cuvioșia ta a și aflat si una nouă de care prea cuvioșia ta nu știe incă. </p>
<p>— Cum?... altă poznă... Ei! ce ziceam eu Paisie? </p>
<p> — Mărturisesc, mărturisesc ticăloșia mea. </p>
<p>— Și ce a mai fost și acuma ? </p>
<p>—  Azi dimineață veneam de la târg, unde fusesem cu niște mărfuri ale mânăstirii.La fântâna Ciolpanilor dau să-mi adap calul. Tocmai atunci vin și niște frige-linte, niște rupe-piele de Armeni și de papistași...</p>
<p>— Paisie, pune frâu gurii tale ; ia aminte că trebuie să-ți iubești aproapele chiar dacă ți-e dușman, chiar daca e de altă lege. </p>
<p>—Drept este... Acei... rătăciți țineau morțiș că ei s-au aflat mai întâi înaintea fântânii; eu ziceam dimpotrivă..Și adevărul adevărat era din partea lor... Dar nu voiam să mă dau rămas, eu, om al mânăstirii, pe chiar pământul ei... Și de aici a pornit gâlceava... și... și i-am
scuturat cam rău. Pe lângă asta i-am suduit amarnic ca să-i pot contrazice am mințit, am luat numele Domnului în deșert... Cunoscându-mi vina mi-am dat cinzeci dc mătănii pentru fapta de de azi; fac o sută. Acum, dacă prea cuvioșia ta îmi dă șaizeci pentru bătaia cu creștinii din poiană, nu rămâne prea puțin pentru tărăboiul cu ereticii? </p>
<p> — Păcatul mărturisit e pe jumătate iertat, zise cu bunătate starețul înveselit. Fă o sută de mătănii și rămâi împăcat; decât, fie ca să nu te mai faci vrednic de altă pedeapsă pe viitor. Ți-o spun încă odată : dă o pildă bună laicilor printre care vei petrece și nu mai atrage asupra-ți urgia dumnezeiască.Și iarăși, nu-ți pară rău că te-am rușinat în fața acestui boier, căci cel ce nu se smerește singur cade-se a fi smerit de alții. </p>
<p>Părintele Losaf, mulțumit în sinea lui că scapă de un buclucaș, puse capăt convorbirii, după ce primi făgăduința solemnă a lui Paisie de a nu ieși din cuvântul canoanelor. Dragoș și tovarășul său își luară rămas bun și binecuvântare de la dânsu și-l lăsară iar față de prea cinstita carte, de scrisul căreia se apucă îndată ce văzu pe cei doi musafiri trecuți de pragul camerei sale. </p>
<p> Paisie ar fi vrut să părăsească îndată Neamțul și să apuce drumul spre noua lui locuință ; dar deosebite daraveri, ce trebuiau puse mai întâi la cale, îl ținură pe loc până la apusul soarelui. Seara venea și pan Dragoș socoti că nu se cuvine să tulbure liniștea celor din cetate sosind la un ceas nepotrivit. Se hotărî dar să rămâie peste noapte la mănăstire. Porțile acesteia se închiseră, după ce sună de chindie, îndată ce se lăsă întunericul ; luminile se stinseră și atât locuitorii cât și oaspeții sfântului lăcaș nu întârziară a se deda la o odihnă pentru cei mai mulți bine meritată. Tador din Dumbrăveni era dintre aceștia din urmă și, cu toată grija ce-1 stăpânea, adormi de somnul cel mai pașnic. Numai doi inși, în afară de paznicii înarmați, veghiară până târziu. Unu era prea cuviosul Losaf, pe care de ai fi trecut pe la miezul
nopții prin curtea mânăstirii, l-ai fi văzut ieșind din camerile sale și îndreptându-se prin cerdacul din afară, cu pas încet și cap plecat, spre paraclisul stăreției. Celălat  neadormit era părintele-Zarvă. Numai gândul de a se alia în mijlocul oamenilor de arme îl ținea treaz, îi aducea în minte fel de fel de închipuiri. Iar după ce somnul îl fură de la o vreme, fu năpădit de visuri,—visuri zbuciumate și năstrușnice,—în care i se perindă tot trecutul in icoane vii. Se văzu pe sine în luptă cu Ungurii, cu Leșii, cu drepți Moldoveni, ca mai nainte. Cu puterile înzecite, urcat pe telegarul său care prinsese aripi și străbatea văzduhul în zbor, împărțea moartea in dreapta și in stânga, snopea în dușmani. În răstimpul bătăliilor lua parte, ca mai nainte, la chiolhanuri strașnice, chefuia zile și nopți întregi, desfundând butoaiele, deșertând oalele cu vin. Și se dezmerda la sânul mândrelor prinse din fuga calului, pe când încă puștile bubuiau, flăcările orașelor aprinse pâlpâiau, și s-auzeau încă strigăte de moarte și de izbândă. În cele din urmă avu o vedenie mai mișcătoare decât toate I se păru că ușa chiliei se deschidea și din întunecimea rece a sălii înainta spre dânsu Bogdan-Vodă, învinsul de la Răuseni. Înveșmântat
era ca de război, zalele luceau pe el, și capul său, parcă rău lipit pe umorile de care fusese desprins, avea la gât un colan însângerat. Totuși fața îi era vie și privirile pătrunzătoare.—«Talpane, Talpane, rosti dânsu, bucură-te și te veselește. Frumoasă e menirea ta. Mântuit
va fi prin tine domnescul meu fiu în ceas de grea cumpănă».—Paisie sări în sus ca ars, de-și dormea adânc,atât îl zguduise cuvintele tatălui lui Ștefan. Cu răsunetul lor încă în urechi, cu ochii încă păienjeniți, amețit și înfiorat, zări pe răposat ieșind pe ușă așa cum venise,
cu pași măsurați. Ar fi jurat că i s-a arătat aevea. Își făcu cruce și stătu un răstimp gânditor, căutând a pătrunde rostul acestei arătări ; apoi se sculă și își văzu de rugăciuni și mătănii. Se făcuse ziuă mai de mult; hărnicia și foiala de toate zilele reîncepuse în mănăstire.Când ieși afară, găsi în curte pe Dumbrăveanul care-i luase înainte și se plimba așteptându-l. Merseră amândoi la grajduri să-și ia caii. Monahul vestise dinainte pe pârcălab că avea și el un dobitoc al lui, de care nu se despărțea niciodată și nu se putea lipsi nici la cetate, un cal nici tânăr nici așa mândru ca Harapul, dar înzestrat cu însușiri deosebite. Îi zicea Șoiman.
<p>În fața armăsarului său, bine ținut, cu coamă strălucitoare și care părea frământat de dorul unei goane nebune, Dragoș se umplu de fudulie și porni a-i aduce laude, fără îndoială bine cuvenite, dar care vădeau din partea lui și o patimă neobișnuită. Vorbi de nobleța spiței sale—Harapul era drept urmaș al Sirepului, o fală a hergheliei din Dumbrăveni ;—spuse de învățătura, de vioiciunea, de tăria sa ; scoase la iveală frumusețile sale.Paisie nu se dădu în lături de a-l admira în toată sinceritatea și ca bun cunoscător. Harapul fiind acum înșeuat și gata de plecare, Tador Dragoș se întoarse către călugăr : </p>
<p>— Dar fugaciul d-tale unde-i, părințele? </p>
<p>— Uite-l și pe el colea. </p>
<p>Trecură la un colț cam întunecos al grajdului, unde stătea, cu botul în iesle un cal—sau mai bine o gloabă, ca să-i zicem chiar pe nume,—pe atât de slăbănog pe cât de înalt și lung. Părea  n-ar fi mâncat de multe zile așa i se subțiase picioarele,—adevărate catalige—și într-atât
îi erau de răsărite ciolanele cele mari și ascuțite. Ai fi crezut că doarme ori e prins de-o amorțeală, după nemișcarea lui; totuși, când Paisie și tovarășul lui porniră spre dânsu, întoarse îndată capul spre stăpânul său, ca și cum i-ar fi cunoscut pasul, și-l privi cu ochi triști
dar plini de deșteptăciune.</p>
<p>— Ăsta-i? intrebă pârcălabul și cu milă și cu ironie, când fură în dreptul lui. </p>
<p>— Chiar ăsta. Socoți că nu face o lăscaie, nu-i așa, pane? Ei, uite, cum îl vezi, e unu și jumătate, nu-și are în multe perechea. E domol la mers, ce-i drept, dar duce la greu cât oricare altul, deși a îmbătrânit ca și mine. E înțelept cât n-ai crede, e năzdrăvan... mă-nțeleg
cu el mai bine de cât cu un om și în dânsu mi-e toată mângâierea. Nu l-aș da pe zece cai împărătești și nici pe comorile lui Iov. </p>
<p> Și pe când îl gătea de drum, spuse pârcălabului toată povestea lui. </p>
<p> Îl găsise odată—acum opt ani—pe un câmp, nu departe de Târgu-Neamțului, într-o baltă de sânge, numai piele și os, abia suflând. Era cu șaua și cu frâul pe dânsu. Se vede că se întamplase pe acolo o harță sângeroasă și știi-panul lui fusese printre victime, iar pe el îl lăsase în părăsire ca unu ce trecuse drept mort.Milos cum era de felul lui și iubitor de cai, Paisie, văzând că are a face și cu un dobitoc de soi bun, făcu toate chipurile de-l duse la mănăstire, luându-l pe seama lui. Aici îl îngriji cum îl tăie capul, și haramul se îndreptă repede, prinse canre și ajunse frumos. Asta până la o vreme. Pe urmă Șoiman,—cum îl numise el,—incepu a fi cuprins de un ciudat neastâmpăr, a nu-și mai afla locul, oriunde-l duceai; apoi își perdu toată vlaga, căzu într-un fel de lincezeală, o adevărată mâhnire: nu mai atingea nici fânul din iesle. Se ofili iar și coastele-i ieșiră afară, se făcu a  cum era astăzi. Paisie nu pricepea ce are, îl credea lovit de vreo boală și-l socotea pornit pe drumul peirii, ceea ce-l durea mult, căci prinsese slăbiciune de dânsu,—poate unde i scăpase de la moarte și-i făcuse mult bine. Adevărat că și calul se uita la el cu ochi așa de buni și pătrunși
de recunoștință! În sfârșit într-o zi lucrurile se lămuriră.Se întâmplă ca o ceată de oșteni să popăsească la mănăstire, iar la plecare goarnele sunară pentru a-i aduna. La auzul acestora, Șoiman sări din grajd ca apucat de Iele, năvăli printre ceilalți cai și răzbi în galop până la
ostași, vârându-se intre dânșii. Cu greu îl opri călugărul să nu-i urmeze și-l întoarse la iesle. Dar de atunci pricepu cine era roibul ăsta și ce se petrecea înlăuntrul lui. Bănuise doar că aparținuse odată unui ostaș ; acuma se încredințase că fusese purtat prin războaie și era pătruns, ea și dânsu, de dragostea lor, oftă, ca și dânsu, după vremurile trecute, se topea de dorul lor. Asta-i mări și prietenia ce avea pentru el și-l învăța cum să-i vorbească și de ce să-i vorbească. </p>
<p> — Numai graiul îi lipsește, incheie Paisie... ori poate nu-i pricep eu rostul... că de altcum, imi dă totdeauna răspunsuri în felul lui. De nu mi-ar fi cu păcat, aș zice că are  el suflet ca și noi. De minune este iarăși, darul ce-1 are de a prevesti, de a cunoaște dinainte ce-o să fie. Acum trei ani, când cutremurul cel mare, ieși în ușa grajdului g și nechezi tare de trei ori : și îndată s-a clătinat pământul și s-a crăpat catapiteasma bisericii lui Ștefan cel bătrân 1). Apoi când a fost să moară părintele Varlaam, care fu stareț nainte de prea cuvioșia sa Iosaf, l-am văzut chiar eu îngenuchind și lăcrimând din ochi... și
îndată acel cucernic bărbat și-a dat sufletul... Și câte de astea nu s-au pomenit la dânsu!... De aceea nu numai eu, dar toată lumea-l socoate năzdrăvan. </p>
<p>Nu mai trecu mult după aceasta și amândoi tovarășii porniră călare din mănăstire; dar, când să iasă din cuprinsul ei, Șoiman se opri răstit, se înțepeni pe picioarele dinainte, ciulind urechile și fornăind.  Nici chip să mai asculte de îndemnul stăpânului său de a înainta. </p>
<p>— I s-a năzărit haramului, zise Dumbrăveanul, încruntând din sprâncene, căci avea încă în minte cele auzite despre straniul telegar. </p>
<p>— I s-au făcut semne... Hm! nu-i a bine, nu!... dar ne-o feri Dumnezeu, raspunse călugărul.. </p>
<p>— Lasă, părințele, reluă Dragoș-, care se și înseninase, de-o moarte o să murim. </p>
<p>— Ei!... bine zici, de-o moarte o să murim! îngână părintele-Zarvă. </p>
<p> In același timp urni din loc pe Șoiman, lovindu-l cu călcâile. </p>
<p> Dădură repede uitării întâmplarea aceasta și apucară cu voie bună drumul la cetate. </p>
<p> 1) Ștefan III-lea, care a făcut biserica de la manastirea Neamțului cu hramul Înălțarea Domnului. </p>
<p> III </p>
<p> Fiica Radului-Vodă </p>
<p>Dintre toate locurile tari ale României, niciunul n-a lăsat o faimă mai mare, și în istorie și în legendă, ca Cetatea Neamțului, numită odată și Cetatea-cea-mare. Ea a fost teatrul multor fapte eroice și unor jalnice întâmplări. îndărătul zidurilor sale s-au adăpostit cavalerii-călugări Teutoni, de care a și fost întemeiată prin suta a XII-a după Hristos, pe când părțile răsăritene ale Europei erau bântuite de oardele tatare. Dânsa a auzit, zice-se, cuvintele bărbătești ale mamei lui Ștefan-cel-Mare, îndemnându-și feciorul a căută mai bine moartea decât a se lăsa învins. Ea a văzut mai târziu pe o nefericită Domniță, a cărei viață înfățișează întâmplări atât de nesăbuite, pe fiica trufașului Vasile Arbănașul, ucisă pe pragul camerelor sale de o ceată de cazaci prădalnici. Tot ea a fost martoră la isprava fără seamăn a celor 18 plăeși care au ținut piept lui Sobieski, mântuitorul Vienei, și oastei sale răsfățată în isbânzi. Dar de câte alteori n-a fost dânsa asaltată de dușmani învrăjbiți, furioși de zădărnicia unor repetite lovituri! Așezată pe culmea unui munte râpos — muntele Țifu—apărată din
două părți de dealuri păduroase, având îndoite ziduri de câte opt-zece picioare înălțime , deși nu era cea dintâi cetate a Moldovei — Suceava și Hotinul îi treceau înainte — se număra, în acele timpuri, printre cele mai bine întărite. Și de aceea avu adeseori cinstea de a ocroti, la vreme de primejdie și de răstriște, neamul și comorile Voivozilor Moldoveni. </p>
<p>În ziua de 5 Octombrie a anului 1474, podul de stejar al vestitei cetăți se ridica și poarta-i se deschidea in tot largul ei, spre a face drum unei frumoase jupănițe și alaiului ce o urmă, în frunte pârcălabul Neamțului. Dânsa era întâmpinată inăuntru de mai multe tinere jupănese
și de copii-de-casă, rânduiți pentru slujba sa, precum și de toți oamenii unei curți domnești, pe când slujitorii, paznici ai cetății, îi dădeau cinstea cuvenită unei soții de Voivod. Ea însă trecu pragul porții cu pasul silnic al omului care merge spre locul de osândă, fără
a căta nici în dreapta nici în stânga, cu fața acoperită de o vie rumeneală, ce putea fi semnul și al sfîelei dinaintea atâtor priviri ațintite asupra ei și al unei răzvrătiri sufletești; iar când ochii ei umbriți de lungi gene negre se ridicară spre vechile și asprele ziduri, nu-și mai putu stăpâni lacrimile. Căci, cu toată buna și măgulitoarea primire ce i se făcea, știa bine că intră acolo
ca prinsa, robita lui Vodă, că n-ar fi putut deschide porțile ce se încuiau în urmă-i nici prin poruncă nici prin rugăminți, iar inșii care i se închinau și-i vorbeau cu smerenie erau, din ordin de sus, custozii ei neînduplecați.</p>
<p> Frumoasa jupăniță nu eră alta decât Maria, fiica Domnului muntean Radu-cel-Frumos, mai mult cunoscutăsub numele de Voichița, ce i se dase in urmă, la o boală grea, spre a o scăpă din ghiarele morții. Ea venea drept din Suceava, unde o adusese, ca o mândră și neasemuit de prețioasă trofeu, Ștefan, după ce biruise desăvârșit pe tatăl ei și-l silise a-și lăsă și tron și țară. Doi ani petrecuse copila în palaturile domnești din Capitala Moldovei, în mâhnire și în zbucium, până în ceasul când
Vodă, vestit de apropierea oștirilor otomane și părăsind el insuși Suceava, o trimisese în această cetate a Neamțului, cu gândul de a o ști la loc tare și sigur și nici prea depărtat de părțile unde socotea să se afle dânsu. Astfel zgârcitul ține să aibă mereu lângă sine scumpa
lui comoară. Ș-apoi la Hotin, — unde era poate și mai în deplină siguranță și unde se strânsese cele mai de seamă fețe ale țării ce nu luau parte la război, — avea a
se teme de împrejurări neprielnice unei deaproape păziri a Domniței și chiar de marea bunăvoință a prea cinstitei sale mame față de fiica Radului-Vodă, al cărei farmec nu găsea la nimeni împotrivire. </p>
<p>In ceasul când Dragoș și părintele-Zarvă veneau spre
cetate, Voichița era în odaia cea mai frumoasă — destul de încăpătoare și boltită — a locuinței domnești, aflătoare la rândul întâi al turnului despre miază noapte. Ea ședea la masa rotundă din mijlocul camerei, pe un jeț de lemn de abanos strungărit și săpat, cu spatele la
cămin, un pătrat de olane lustruite, sprijinit pe doi stâlpi și cu capac de fier în vârf. Picioarele-i mici, prinse în încălțăminte de piele roșie subțire, se rezemau pe o blană de urs alb care acoperea parte din pardoseala de lespezi. O fâșie dreaptă de raze solare, străbătând pieziș prin o fereastră lungăreață și îngustă cu gratii de
fier, ce dădea in curte și pe unde venea toată lumina, punea un nimb strălucitor deasupra capului ei și făcea să
scânteieze icoanele aurite ce împodobeau peretele dinspre răsărit și dinaintea cărora ardeau candelele zi și noapte. Ea lucră cu mai mult avânt decât băgare de seamă la un epitaf, pe stofă de catifea vișinie, pe care-1 făgăduise unei biserici din Moldova. Lesne era de văzut
că atunci chiar când ochii săi păreau a urmări stăruitor mersul firului de aur, ci ținteau aevea alt chip decât al Domnului Iisus Hristos și gândul o purtă departe de sfântul mormânt, departe de însuși locul unde se află. Privirile-i erau pline de vise. Înfățișarea se arătă că trecea mereu prin simțiri potrivnice; acum o pornire aprigă ce o făcea să încrunte sprâncenele, ce-i dădea hărnicie nesăbuită la lucru; acum o lâncezire, o amorțeală ce-o silea să se lase de cusut, să-și razeme alene capul de jeț. Atunci zârindu-și, cu voie fără voie, chipul în oglinda de Veneția ce-i sta în față, se dădea la o cercetare amănunțită a ființei sale. Cătă, cu ceva grijă, la fruntea ei netedă ; la urechile ei gingașe care totuși purtau cercei de aur lungi de trei degete; la mâinile ei albe; la mijlocul ei subțire prins într-o cingătoare de cofterie, încheiată cu paftale numai petre scumpe. Ea se plecă apoi
înainte, se prive mai de aproape, potrivindu-și salba cea cu douăzeci de rânduri de mărgăritare, netezindu-și cu răsfăț părul negru, împletit și înfășurat pe vârful capului. În cele din urmă, neliniștea-i trecea, fața ei vădea simțimântul de mulțumire ce-i adusese încheierea cercetărilor sale. Și parcă oglinda-i șoptea atunci ispititor: «Domniță! Domniță! nu ești tu făcută pentru bocetul jalnic și necurmat, nu ești tu croită pentru robie, ci pentru a te bucura de ale lumii norociri și a străluci pe falnic tron!» Dar vraja acestui glas nu ținea mult; ea tresărea ca dintr-un vis, își luă iute ochii de la oglindă
și, pătrunsă de căință, iși vedea iarăși de lucru, după ce aruncă o privire asupra icoanelor din perete. </p>
<p>Și era în această scurtă căutătură o cerere de ajutor, o rugăminte pornită din adâncul sufletului. Căci trecuse printr-un moment din acela, în care își dă seama că este amenințată de o răstriște ce-o socotea mai mare decât toate câte le indurase până acum. Nu mai era nimic faptul că fusese răpită de la vatra părintească, că în vârstă de tot fragedă cunoscuse exilul și strângerea lanțurilor robiei grele chiar când sunt aurite; nu mai eră nimica ruina casei sale și înălțarea din nou a neamului potrivnic și urât al Băneștilor; nu mai era atât de dureroasă despărțirea silnică de acela căruia îi făgăduise credință, de logodnicul ei ; nu mai era atât de cumplită înfrângerea și moartea de inimă rea a tatălui său. Aceste suferinți dispăreau față de aceea pe care i-o stârnea acum conștiința că pierde tăria de a urî, de a blestema după cuviință pe făptuitorul atâtor grozăvii. Pe nesimțite, dar
pe fiecare zi, inima ei devenea tot mai nemernică față de dânsu, și împotriva acestei porniri n-avea chip de luptat. Și, lucru in adevăr cumplit: ajungea să socotească de fermecător tot ce înainte i se părea mai uricios la Ștefan-Vodă ; neajunsurile ce-i pricinuise începeau a pierde din însemnătatea lor, pe când puținul bine ce avuse de la dânsu creștea nespus în ochii ei. Găsea uneori chiar cuvinte de recunoștință, un glas trădător cerea încet iertare pentru vinovat, șoptindu-i că dacă ar pune în cumpănă deoparte păcatele lui și de alta dovezile sale de iubire, cumpăna ar sta dreaptă. — Era o împrejurare de care mai înainte nu-și putea aminti fără a se simți învrăjbită contra lui Ștefan : acel ceas năprasnic din o noapte de urgie când cel din urmă adăpost unde Radu-Vodă, fugărit de biruitor, se închisese cu neamul, averile și ultimii săi ostași, — când cetatea Dâmboviței, scaun domnesc, fusese luată după un asalt furios și o împotrivire desnădăjduită. Din camera ei, — in care, căzută in genunchi înaintea icoanelor, se rugă pentru izbânda și mântuirea tatălui și a logodnicului său,— Voichița auzea zgomotul luptei, bubuitul puștilor, ciocnirea armelor mânuite de luptători, unii năvălind, alții apărându-se până în lăuntrul încăperilor cetății ; vedea de pe fereastră pârjolul aprins de învingători și ale cărui flăcări se ridicau la cer, amenințând să cuprindă totul. Nu mai trebuia mult ca s-o învăluie și pe ea. Larma
creștea, împreună cu vaetele, cu strigătele de groază. Iși da seamă că oștenii risipiți fug; i se spunea că Domnul a fost silit a fugi și el, părăsind toate, că nu mai era nicio scăpare ; dar nu mai putea să miște, nu mai avea grai, stătea tot îngenunchiată dinaintea iconostasului, înmărmurită ca o stană de piatră. Atunci răsunară
pași repezi și zăngănit de săbii pe scările palatului, zguduind întreaga clădire. Veneau dușmanii! Un văl i se lăsă dinainte și putu numai să vadă cum apărea pe prag un ostaș amarnic și uimitor, cu păr de aur și ochii ca seninul cerului de vară, cu coif și zale strălucitoare, cu paloșul în mână. Și pe urmele lui se grămădeau războinici semeți, încruntați de lupta crâncenă, beți de izbândă. Privirile ca și armele lor scânteiau la para focului. Ea își pierdu cunoștința, dar avu încă vreme a se simți prinsă in brațe de bălanul viteaz, sărutată arzător pe
frunte, și auzi strigătul lui, scos din inimă: «O mândreță fără seamăn ! Drept că eră păcat să mor înainte de-a te vedea!» Acum această întâmplare, pe veci întipărită în mintea ei, acest sărut ce-o arsese ca un fier roșu, nu-i mai stârnea revoltă nici protestare; ea începea a se împăaca cu dânsa, a nu mai vedea pe biruitor ca o fiară lacomă de sânge și cruzimi, ci ca pe un Arhanghel îndeplinind cu pală neînvinsă porunca unui Dumnezeu în mânie. Câtă ticăloasă schimbare! Unde va ajunge inima ei de va stărui pe calea ce apucase?  </p>
<p> Dar ceea ce-i mărea și mai mult neliniștea eră nedumerirea pe care i-o producea purtarea lui Ștefan, a cărui
statornicie și stăpânire de sine o uimeau pe cât o și înciudau. După ce o luase roabă din curțile părintești, Domnul Moldovei o dusese triumfător în capitala sa și acolo o ținuse in deaproape pază, nedând ascultare la rugămințile sale de liberare. Atunci, pe când lacrimile
ei curgeau încă ferbinți pentru tot ce suferise, pentru
moartea tatălui său, întâmplată curând după înfrângerea de la Izvorul Apei, cutezase a-i vorbi de dragostealui.Îngrozirea ce văzuse la dânsa nu-l speriase, și nu se știe unde l-ar fi dus pornirea patimei dacă mama lui, Doamna Oltea lui Bogdan, n-ar fi intervenit, luând apărarea sărmanei robite, căzută la picioarele sale. Voivodul, după ce se plecase la cuvintele cinstitei bătrâne, îi zisese numai atât: «Domniță, Ștefan nu știe a se ruga mult, dar știe să se înfrâne și să aștepte! Când vei socoti că-i vreme să-mi fii soție, îmi vei spune».  </p>
<p>Din acea clipă nu-i mai dădu prilej de a se plânge de stăruința sa, de vreo vorbă mai vie, de o reamintire a dragostei ce zicea că are pentru dânsa. Numai ochii săi mai grăiau câteodată pe nevrute ; el stă rece și cumpănit. Dar in același timp nu încetă a fi binevoitor, a o trată cu deplin respect și curtenic, căutând a-i ghici dorințele
și a i le mulțumi dinainte, punând la picioarele ei tot ce ar fi visat o soție de Domn atotputernic. Dovezile acestei bunevoinți o întâmpinase de la primii pași, chiar și la Cetatea Neamțului, unde își închipuise că va da de o închisoare. Tot lăcașul domnesc îi fusese pus la îndemână; camerele fusese anume gătite după gustul ei, așa cum le avuse in palatul de la Suceava. I se adusese de acolo tot ce-i aparținea, tot ce se știa că-i place și poate s-o mulțumească. Ba, primise' încă și noi daruri din partea lui Ștefan, minuni de artă venețiană, scumpătăți cu care se făleau negustorii din Leopol, Cala, Genova, și în primul rând un ornic de Nuremberg în chip de ou, o oglindă de la Murano, mătăsării tocmai de la Ypres. Mesele stau încărcate de confeturi, de cutii cu fructe uscate din Italia, de tot felul de bunătăți din
țările Răsăritului. Bucătăriile curții erau în plină hărnicie și un comis, doi cluceri, jupânese și copii-de-casă așteptau poruncile sale. In grajduri se aflau pentru dinsa telegari de preț, carate, leagăne și sănii cu meșteșug lucrate și împodobite cu aurituri. Parcă n-ar fi putut dori mai mult. Numai de liberarea ei, de întoarcerea-i acasă
nu putea fi vorba. La orice stăruință în privința aceasta, Ștefan răspundea unul și același lucru: «Cum! nu s-a hotărât Doamna mea să-mi împărtășească dragostea?Tot să mai aștept ziua când voi duce-o la altar ?»—Pe astfel de cuvinte—în care era pe atâta ironie pe cât și
duioșie — se despărțise de dânsa în momentul când o trimesese la cetate. Așadar el rămânea neînduplecat, neînfrânt, pe când ea slăbea în hotărârea-i de a-l trata numai ca un vrăjmaș, de a fugi cu groază de dânsu, răzbunând pe tatăl ei dacă nu altcum, dacă nu așa cum
cugetase odată să-l răzbune, cel puțin prin dispreț către
acel ce putea fi privit ca omorâtorul său.</p>
<p> Trădătoare eră față de acest nenorocit tată, trădătoare față de ne mai puțin nenorocitul ei mire, Comisul Mircea Oprișanu din Băleni, din neam de Domn el însuși, credincios și prețuit boier al lui Radu-Vodă. De bună seamă că odinioară, iubirea ce-i arătă dânsu, plăcutele și alesele lui însușiri o fermecase, așa încât ar fi putut jura că-i împărtășește pe deplin simțirea. Și nu eră nimic
nefiresc în aceasta; nu s-ar fi găsit jupâneasă la Curtea
munteană care să rămâie nepăsătoare dinaintea acestui tânăr frumos la față, iscusit la minte și dulce la rost ca nimeni altul. El călătorise prin depărtate străinătăți și văzuse tot felul de minunății, cu a căror povestire încânta auzul oricui îl asculta. Vorbea nu numai slavonește,clar și italienește și elinește. Învățase și a cânta din chitară și zicea frumos din gură cântece duioase, străine
și moldovenești. Petrecuse multă vreme in Constantinopole și in falnica Veneție, cetatea de pe apă, și dusese traiul ei cel năstrușnic, luând parte la plăcerile și isprăvile străluciților săi seniori. Cercetase Florența, unde ochii se uimesc de atâtea icoane frumos zugrăvite și de
chipuri cioplite in marmoră, de atâtea palate, mai încântătoare decât cele din povești; cercetase Genova cea albă, culcată pe malul mării. Trecuse mări albastre, nemăsurate, până la ținuturile depărtate ale Frâncilor, unde boierii umblă turnați în tier de sus până jos. In țară, la curtea lui Radu-Vodă, care luase pildă in strălucire de la Sultani, el era cel dintâi la toate jocurile războinice, la aruncatul cu sulița, la săgetarea cu arcul. El avea caii cei mai frumoși, câinii și șoimii cei mai bine învățați, ce-i asigurau izbânda în mărețele vânători care erau plăcerea de seamă a lui Vodă și la care acesta ducea după
dânsu un norod întreg de curteni și de negustori, de slujitori și de țărani. Și omul atât de bine dăruit de fire șide Dumnezeu a cărui dragoste o râvneau atâtea femei urmă a-i păstra o înduioșătoare credință, deși era despărțit de dînsa de doi ani și supus, fără îndoială, la mari ispite. El nu încetase a-i trimite în taină, prin minuni de dibăcie, răvașe pline de patimă, pentru a o imbărbăta, a-i vesti că cugetă mereu la dezrobirea ei, că se privește mereu ca viitorul său soț, răzbunătorul ei și al lui Radu-Vodă. Aceste mărturii de devotament o măguleau, dar vai! o lăsau din ce în ce mai rece. Însuși chipul bietului Mircea din Băleni începea a se șterge din
mintea ei și trebuia să se trudească pentru a și-l aminti. </p>
<p>Nemulțămită era dar, fata Radului-Vodă în ziua aceea, nemulțămită de toate și mai ales de ea însăși. In zadar
căută, cel puțin, o uitare a stării sale în hărnicie, în
săvârșirea epitafului pe care voia să-l aibă gata la o dată
anumită ; nu putea să scape de gândurile ei chinuitoare. Și din nou încetă de lucrat, își lăsă capul pe piept, simâindu-și brațele moi și fără vlagă, inima apăsată de așa deznădejde, că strigă în gura mare; Doamne! Doamne! de ce mă lași! » </p>
<p>Dusă pe gânduri cum era, Voichița nu luase seama
că pe pragul camerei de alături — iatacul ei — in pervazul ușii celei mici, se ivise o bătrână ce-și ducea cu greu povara anilor. Puțintică la trup, statura i se micșorase și mai mult prin gârbovire. Era îmbrăcată numai în negru, așa cum se cădea unei femei al cărei soț trecuse în viața de veci, — și peste straiele sale jalnice purta o cațaveică blănită. Marama ce-i acoperea capul lăsa în iveală puțin păr alb lânos. Fața ei zbârcită, veștejită peste fire, cu asprime de pergament,izbea printr-o întipărire de vioiciune și însuflețire, desăvârșit nepotrivită cu întreaga ei făptură uscățivă și istovită.
Ochii săi înfrigurați în care-i se strânsese parcă toată
viața și care vor fi fost de o mare frumusețe — răsfrângeau o strășnicie ce te înfiora. Ei aruncau mereu scântei în jurul lor, dovedind că în inima bătrânei via un simțământ înflăcărat, amarnic, pornit dintr-o învrăjbire nepotolită. </p>
<p>Ea stătu locului câtva pe prag, cătând pe sub gene pătrunzător la tânăra Domniță, își dădu seamă de starea ei, auzi strigătul său, fără a înceta o clipă de a toarce din furca ce o avea la brâu și de care nu se despărțea niciodată, de ai fi crezut că face parte din ființa ei. Apoi trecu pe lângă Voichița, nesimțită, ușoară ca o
umbră, mușcându-și buzele supte și arse,—care ca și ochii săi erau într-o veșnicie mișcare,—și mormăind ceva nedeslușit, semănând a ocară și blestem. </p>
<p>Domnița tresări la vederea ei ca vinovatul în fața judecătorului său, ca păcătosul în fața conștiinței sale, și se roși puțin. Ea ghicise, vede-se, înțelesul șoaptelor noii venite. Pentru a-și ascunde sfiala, luă repede una din sfintele cărți ce le avea la îndemână pe iconostas, o biblie, și-și opri privirile pe psalmele lui David . În vremea asta bătrâna, -credincioasa Domniței și pe care Ștefan o lăsase lângă dânsa- se așezase dinaintea ei, pe lăvița de la perete, scoțândun oftat din greu.</p>
<p>In adevăr, o nemărginită durere apăsa sufletul Hrusancii lui Pârsnea cuparul, crud lovită de nenorocirile întâmplate Voichiței și părintelui său. Ea era dintr-un neam de oameni buni care ținuse necurmat partea Drăculeștilor, în luptele duse de acești coborâtori ai lui Mircea cel Mare împotriva Dăneștilor, altfel zis Băsărăbeștii, urmașii lui Dan I ; lupte înverșunate între ambele ramuri ale aceleiași familii și care însângerase pământul Munteniei. Ele dezbinase întreaga țară în două tabere potrivnice, ducând vrăjmășia până in păturile adânci ale poporului, ura și prigonirea între frate și frate, părinte și fiu. Atunci au fost vremi nespus de tulburate, in care inimile, purtate de la sine la război, se ațâțase și mai mult spre învrăjbire. Hrusana, care copilărise la curtea lui Mircea cel Mare, fusese pătrunsa de aceste simțăminte aprige, luase parte eu sufletul la aceste lupte și
ciocniri, prinsese o ură de moarte împotriva Băsărăbeștilor, mai răi pentru dânsa de cât orice lifte. Și la ea era vrajba cu atât mai mare, cu cât cinstea și iubea mai presus de orice casa lui Mircea Vodă, pe care o socotea de sfântă și fără prihană, a cărei fală și mărire erau fala și mărirea ei, ale cărei nenorociri și căderi o atinsese mai cumplit decât propriile ei nenorociri, tot atât de adânc ca pe înșiși membrii acestei rase.—Era mândră că bărbatul și doi feciori ai săi pierise in slujba viteazului Vlad IV ; și, pe de altă parte, nu se
putea mângâia că un al treilea fecior luase partea hainilor de Dănești. Această crimă, această nelegiuire, trădarea, aceasta nu i-o iertase niciodată și se zice că, vestindu-i-se moartea trădătorului, ea spusese drept răspuns : «Ce fiu ? De cine vorbiți? Eu n-am fiu printre
slugile Băsărăbeștilor !» Fericită și blagoslovită se socotea dânsa fiindcă-i fusese dat să alăpteze și să crească pe brațele sale pe Radu, vlăstarul, coconul lui Vlad Dracul, cel renumit pentru frumusețea lui. Pentru acesta avea mai mult decât o iubire de mamă: un simțământ
evlavios. Mintea ei îl înzestrase cu toate însușirile cele mai minunate, îl ridicase mai presus de fire, îl indumnezeise. Cum nu era să-i rupă inima, s-o pătrundă de o jale veșnică marea lui răstriște și amarul său sfârșit? Cum nu era să se umple de o ură înverșunată împotriva celui care răpise tronul, risipise casa lui Radu, dusese pe fiica lui în robie, îi cășunase moartea, împotriva prietenului Băneștilor, Ștefan Mușatul ? N-avea și el sânge băsărăbesc în vine? De unde-și ducea bătrânețele cu voinicie, ea se ofelise deodată în noaptea cumplită când văzuse înfrângerea desăvârșită a Domnului Munteniei și pe Voichița în mâinile Moldovanului. De atunci se și plecase spre pământ, spre mormânt, îndoită în două, istovită de viață, ca un copac izbit și ars de trăsnet. Din ceasul acela nu încetase de a blestema pe dușmanii lui Radu, de a ațâța pe Voichița împotriva lui Ștefan, asupra căruia se grămădise toată ura ei. Zi și noapte o îndemna la vrajbă și răzbunare. Dar lunile treceau, anii începuse și ei a trece și gândurile bătrânei nu se împlineau, neamul afurisit al lui Costea Mușat nu se prăbușa de la
înălțimea lui. De aceea și înverșunarea Hrusanei creștea, iar Voichița, față de aceste simțiminte statornice, de așa stăruință în ură, în dorul de răzbunare, de care ea nu mai era — vai !— îndestul pătrunsă, — Voichița, zicem, se simțea smerită și sfioasă. Ajunsese a suferi cu greu
privirile acelei bătrâne,— singura ei tovarășă—pe care se obișnuise a o cinsti ca pe o mamă, căci citea în ele mustrări mute și cumplită bănuială. O tainică neînțelegere se ivise de câtva timp între amândouă și de multe ori se întâmpla să stea ceasuri întregi față în față, tăcute și fără să se uite una la alta. Insă baba Hrusana arătă în ziua cea cu deosebire înecată de amarul ei. Nu se mai lăsa de oftat, parcă într-adins. Așa că Voichița, care căta a se pătrunde de cele ce citea, fu silită a ridică ochii la dânsa și a o întreba cu glas prietenesc </p>
<p>— Da ce este, neneacă? </p>
<p>— Ce să fie, Domniță... ia mă gândesc și eu. </p>
<p>— Și la ce gândești ? </p>
<p> Bătrâna-și ștersese cu mâneca lacrimile de o podidise și răspunse jalnic : </p>
<p>— Hei!... mă gândesc cum toate trec pe pământul ăsta, cum toate se dau uitării .. Săracii de noi, săracii! </p>
<p>— Drept că tristă ne e ursită. </p>
<p>— Numai eu îmi aduc aminte, numai eu.... </p>
<p> În chipul cum fusese rostit acest «numai eu», era  o dojana pentru Voichița, pe care aceasta n-o scăpă din vedere. </p>
<p>— Fost-au oare aevea toate câte au fost?... Văzut-am oare aevea ce am văzut?.. Ori că toate fură închipuiri și năluciri? </p>
<p>— De ce vrei să vorbești, neneaco dragă? </p>
<p> Baba Hrusana o țnti cu privirile ei pătrunzătoare și zise solemn și apăsat: </p>
<p>— Azi... da azi — cine mai cugetă la aceasta, afară de mine! — se implinesc nouăsprezece ani de când cel mai frumos Cocon ce a vazut mândrul soare, sfânt răposatul tatăl Domniei tale, a dus la altar pe cea mai frumoasă jupăniță ce a fost de cand lumea, lăudată maica Domniei tale. </p>
<p> Si chemându-și amintirile din adâncimile trecutului: </p>
<p>— Văd și acum — parcă ar fi fost ieri — minunata nuntă de care a rămas îndelungă vreme pomină în Țara Românească. Multe zile și multe nopți au ținut desfătările și veseliile, cu mese întinse și pentru cei mari și pentru cei mici, cu alaiuri, zicături și muzici. Și curs-au
vinurile în valuri și s-au aruncat bani de argint și de aur la norod. Domneasca mireasă ostenită dând cu mâna ei răsplată biruitorilor la alergăturile de cai, la care au luat parte oameni de seamă și de cinste. S-au încins horă și dans prin curtea palatelor domnești și pe
ulițe, de jucau jupânii și jupânesele cele mai mari, sub povățuirea lui Băncilă vornicul și a stolnicului Dragomir. Priveliște de neuitat! Podoabele și juvaericalele fețelor boierești te orbeau, căci erau cu toții numai stele și luceferi. Dar cine ar putea povesti, cine și-ar putea închipui cea fost atunci Măria Sa, Coconul Radu? Intrecea în mândreță pe Făt-frumos, arătă mai falnic decăt Arhistratigul Mihail, Voievodul îngerilor. Era înalt și drept ca un brad, cu mustăcioară ca pana corbului, cu ochi mari și galeși. Purtă chepeneag de fileandraș
albastru cu nasturi de aur, dulamă stacoșie, poturi cu găitane de fir, căciulă de samur; avea paloș cu mâner numai diamante și pinteni auriți Uite-1, parcă stă naintea mea! — Armăsarul lui hărăpesc, cu coama încrețită, cu șaua de catifea verde aurită, cu frâu bătut cu rubine, scări împodobite cu smaralde și potcoave de argint, mânca foc și pară. Gătelile astea costase 40000 de taleri.</p>
<p> A ! de unde să crezi, de unde să gândești că ursitoarele menise restriști atât de grele ? De unde să socotești că atâta mărire și putere se vor risipi ca un fum,ca o nălucire!... Amar! amar și zădărnicie! — De ce am mai trăit ca să văd aceasta!</p>
<p> Plângerile  bătrânii erau într-adevăr atingatoare. </p>
<p>— Lasă, lasă, zise Voichița cu glas alinător. Dumnezeu ne va mângâia pe noi odata... Nu trebuie să ne îndoim de mila și de dreptatea lui... Au uită el pe cei nelegiuiți, au nu mai are el trăsnete?... Nu se vor bucura dușmanii pâna în cele din urmă. </p>
<p> — Hei! cine năsocotește puterea Sfinției Sale?... Dar, totuși, n-a îngăduit el să fie învins Măria Sa? nu l-a lăsat să moară de inimă rea pe pământ străin, departe de tine, de toți ai săi?..? De ce n-ar îngădui ca răstriștea noastră să ție veșnic și nelegiuiții să izbutească desăvârșit ?..</p>
<p> — Hulești, neneaco! </p>
<p>—Vai mie, drept este... mă umplu de păcate... ticăloasă și trufașă e cârtirea mea. Cutez să mă răzvrătesc, vierme ce sunt, împotriva Atotputernicului... Dar mă doare, prea mă doare sufletul...prea mi-e înecat în desnădejde...Căci suntem lăsate de toți, de cei din cer și de cei de pe pământ, - și de noi înșine chiar...</p>
<p>— O! poți crede?... </p>
<p>— Și de noi, da... Cearcă-te pe Domnia ta și vezi că ți-a slăbit cerbicia... Ascultă-te când rostești numele  prigonitorului nostru și dă-ți seamă că nu-l mai spui cu vrajba dinainte... Ai început a coborî pe povârnișul tuturor uitărilor...</p>
<p> Vocea Hrusanei lui Pârsnea se inăsprise și tremurul buzelor sale se întărea. </p>
<p>— Asa-ți închipui, făcu Voichița, plecand fără voie ochii. </p>
<p>— Poate!... Să fie cum zici... Aș vrea să fiu eu numai o babă fără minte care vorbește într-aiurea și cui i se năzare tot felul  de nebunii... Aș dori din tot sufletul să mă înșel și...să nu văd alte grozăvii și nelegiuri!
<p> Amarele cuvinte și bănuielile scosese din fire pe Domniță : </p>
<p>—  O! Doamne, zise cu pornire de desnădejde, dar ce vrei să fac, dar ce pot face, decât să rog pe Atotputernicul să se îndure de noi, să ajute pe cei ce vor să ne mântuie, să piardă pe rău-voitorii noștri?... Ce alta aș fi putut făptui și n-am făptuit? </p>
<p>— Ți-a stat totul in mână. </p>
<p>— Cum? </p>
<p>— Să mă fi ascultat când ți-am dat mijlocul de a nimici pe hainul de Ștefan și a te răzbună deplin. Azi el ar zace în mormânt și noi ne-am bucură... Domnia ta ai vorbit de neomeniei!... Dar ce omenie se încape cu
un dușman, cu omorâtorul Coconului Radu?</p>
<p>Bătrâna stăruia a da numele de Cocon acelui pe care-l alăptase și care rămăsese până în cele din urmă tot un copil pentru dânsa. </p>
<p> Voichița vru s-o mângâie și să se îmbărbăteze pe ea însăși.. </p>
<p>—— Cade-se s-avem răbdare... Alții lucrează pentru noi. Eu mai cred că răsplata-i va veni și de la sine. Ea nici nu e departe : căci ce e furtuna asta ridicată acum asupra lui decât semnul mâniei Cerului pentru răutățile sale?—Ca păcătoșii cei mari, e lovit amarnic tocmai
în culmea puterii, când se răsfăță semeț în trufia sa .</p>
<p>— Gând amăgitor!... Izbânda a lui va fi, oftă baba Hrusana, dând din cap. </p>
<p>— De ce ? </p>
<p>— Vai! așa va fi! </p>
<p>— De unde știi ? </p>
<p>— Așa văd dinainte ; mi-o spune mie ceva, mi-o spun semnele. De-a dreptul și fățiș nu va fi el răpus. Nu va pieri în războiul de acum, nici vreo răștriște nu-i va veni de-acolo. Zadarnic aștepți aceasta, dacă o aștepți...</p>
<p> Dar Domnia ta ai toată vremea înaintea-ți, ai o viață întreagă de trăit, pe când eu sunt mai mult moartă; pe mine mă lasă puterile zi cu zi, mă duc ceas cu ceas.. De mult mi s-a zdrobit inima. Numai prin dorul răzbunării mai trăiesc. Numai vrajba mă mai ține, ea mă hrănește, ea mă adapă.</p>
<p>A! grăbește și adu la îndeplinire, cât mai sunt în viață, ceea ce se cade să împlinești pentru tatăl Domniei tale, pentru Domnia ta și pentru mine, păcătoasa, căci n-aș vrea să mor înainte de ceasul cel dulce, ceasul cel sfânt când Mușatinul, prietenul Dăneștilor, își va plăti cum
trebuie fără-de-legea!»</p>
<p>Domnița cătă din nou să împace pe bătrână prin încredințări bărbătești hotărâri, când perdelele de la ușa din țață — ușă de ștejar cu săpături meșteșugite — se dădură la o parte și un drăgălaș copil-de-casă se arătă pe prag. El vesti că noul pârcălab de Neamț, trimis de Vodă, dorea să i se înfățișeze. Voichița făcu un semn
de învoire și mai deîndată pan Tador Dragoș apăru înaintea-i, însoțit de Negrilă Căpitanul, care-i ținuse locul până la sosirea lui, având pe urmă să plece la război. Părintele Paisie îi urmii pe amândoi și se opri la ușă, cam după perdele.</p>
<p>Gândul că va da ochii cu oamenii Domnului Moldovei făcuse pe fiica Radului-Vodă să se ridice drept în sus pe jețul său, in toată mândreța măreață a taliei sale, și să ia o atitudine semeață de sfidare. Lupta ce ducea cu sine însăși și care în ziua aceea fusese poate mai aprigă decât alteori, convorbirea supărătoare cu bătrâna doică a tatălui ci,cârtirile și vaetele acesteia, o îndârjise, îi ațâțase vrajba, și pe fața ei de crin se răsfrângeau văpăile ce-i ardeau în suflet. Ochii săi dezmierdători din fire se umpluse de fulgerări; gingașu-i chip de
fecioară dădea atunci semne de vârtutea vânjosului neam basarabesc. Prezența unui credincios al lui Ștefan, menit a-i fi custode și temnicer, nu era negreșit destoinică a-i astâmpăra această pornire. Ea se bucură de faptu că avea prilej să înfrunte și să lovească în ființa acestuia pe prigonitorul său.  </p>
<p>Cât despre starea sufletească a lui Dragoș, știm ce amărăciune îl stăpânea și-l făcea neprieten Domniței. Acest simțimânt sporise încă pe drumul de la mănăstire la cetate și atunci când se văzuse dinaintea acelor ziduri care aveau să-l ție închis, departe de câmpul luptei. De aceea zadarnic căutase.—amintindu-și spusele lui Ștefan,—să dea chipului său o înfățișare senină și bine voitoare; rămăsese tot întunecat și aspru. Intră în camera Domniței cu sprâncenele cam încruntate, cu pas
răstit, ce făcu să-i răsune pintenii ca un fel de provocare. </p>
<p>După ce Negrilă Căpitanul ii rosti numele și-i arătă, însușirile, iar el se închină adânc, vorbi către Voichița oferindu-i o cutie în care se afla un left de mare preț : </p>
<p> — Pace și voie bună urează Domniei tale, Măria Sa Vodă,trimițându-ți prin smerita sluga sa acest dar. </p>
<p>Diamantele leftului sclipeau atât de viu, că-ți rețineau fără voie privirile ; încât, cu toată înverșunarea ei, Voichița nu se putu opri dc a căta la acea podoaba cu ochi râvnitori, întinzând instinctiv mâna spre dânsa ; dar grabnic se răzgândi și, printr-o iscusită mișcare, prefăcu
gestul ei de apucare într-un gest de răspingere. </p>
<p>Între aceste, pan Dragoș avuse vreme să ia cunoștință de chipul și firea ei, și fața lui arătă de îndată, cu obișnuita-i sinceritate, mirarea, sfiala și mișcarea ce-i pricinuise vederea neasemănatei fiice a Radului-Vodă Cel-frumos. Făcu un pas înapoi, punându-se in umbră, parcă
ar fi vrut să tăinuiască ceva. Și de-abia pricepu ceea ce i se răspunde.  </p>
<p>—— Pacea aș primi-o dacă ar vrea într-adevăr să mi-o dea Domnul tău ; voie bună nu mai poate fi pentru mine ; nu e binevenit darul aceluia al cărui suflet e pe atât de întunecat, pe cât aceste diamante sunt de strălucitoare. </p>
<p> Tador Dumbrăveanul tot mai ținea cutia în mână și nu știa ce să facă. Dar călugărul îi sufla încet la ureche dindărătul lui: </p>
<p>— Pune-o pe masă ; nu te uita că zice ba. </p>
<p>Pârcălabul urmă povața lui Paisie, nu fără oarecare stângăcie; apoi luă iarăși cuvântul, grăind îngăimat, ca unul ce și-ar fi potrivit vorbele de mai înainte și in urmă, zăpăcit de ceva neprevăzut, le-ar fi pierdut rânduiala. </p>
<p>— Măria Sa dorea să afle despre sănătatea Domniei tale... cât despre Măria Sa vei ști că e bine și sănătos, că nădejdea-i în Cel de sus este mare și bunăvoința-i către Domnia ta... neschimbată... </p>
<p> — Bunăvoința sa. . O! Dumnezeule! șopti Voichița cu zâmbet amar. </p>
<p> Această rostire taie vorba lui Dragoț, a cărui silă creștea ; totuși după un răstimp de tăcere, el urmă : </p>
<p>— Veste-ți trimite prin mine că va avea către Domnia ta aceeașpurtare ca până acum... Primit-am poruncă — odată cu încredințarea pazei acestei cetăți — să ascult de orice dorință a Domniei tale, întrucât se va împăca
cu voia stăpânului meu, ce este ca să rămâi în puterea sa... să am a te socoti ca Doamna mea, dar să nu îngădui nimic ce ar ajuta... niște uneltiri viclene.— Acestea sunt înseși cuvintele Măriei Sale și mie nu-mi rămâne decât să te rog fierbinte ca să-mi înlesnești îndeplinirea
anevoioasei mele însărcinări... și să-mi cer iertare de pe acum dacă..stăruind a-mi face datoria...îți voi aduce vreodată supărare..</p>
<p>Pârcălabul rostise cu greu aceste din urmă fraze și glasul ii era acum răzbit de un mic tremur. Iar Domnița îl ascultase cu nerăbdare și, îndată ce văzu că tace,izbucni. </p>
<p> -  Vedeți, vedeți, oameni buni, zise cu aprindere, luând
de martori, printr-un gest larg, pe toți cei de față, — aceasta-i mărinimia lui Ștefan Mușatul! Nu râde el oare de păsul meu ? Parcă ar fi o fiară care se joacă cu prada ce-o ține în ghiare, ucizând-o încetul cu încetul și destătându-se cu suferințele ei! Într-adevăr, mai bine și omenos s-ar purtă dacă ar pune brațele aceste în lanțuri și m-ar prigoni fățiș, scutindu-se de-o urâcioasă viclenie. De bună seamă nu s-a mai dat om așă fără suflet ; căci cine altul nu se înduioșa de nenorocirile mele, de lacrimile mele, de dânsu pricinuite ? Dar el nu știe de îndurare, e mai hain, mai păgân decât Agarienii cei setoși de sânge creștinesc. — Și crede poate că Dumnezeu, în numele căruia se laudă că luptă, va ajuta pe un astfel de nelegiuit!...</p>
<p> Se opri deodată. Pieptu-i împovărat svâcnea cu putere. </p>
<p>Dragoș îi luă vorba din gură. Chipul îndrăzneț, neobișnuit, cum auzea grăindu-se de Domnul său cel prea cinstit, de căpitanul său cel neîntrecut, îl supărase adânc și redeșteptase in el pe oșteanul dârz și pe supusul credincios. </p>
<p>-Domniță, zise el apăsat, ridicând sus capul la rândul său. Măria Sa Ștefan Vodă cel viteaz, iubitorul de Hristos, nu poate fi așa cum îl arăți, nu poate avea inima ce i-o presupui. Bine nu este a huli pe cine se războiește și se pune în primejdie pentru a ne scăpa depăgâni.Cuvinte puternice îl îndeamnă a urma precum urmează și noi trebuie să ne închinăm voinței lui și să credem în cuminția sa. Răzvrătirea ar fi zadarnică și nelegiuită. </p>
<p> Dar Voichița nu-i răspunse deadreptul; parcă nici n-ar fi auzit nimic, ci și-ar fi urmat înainte gândul, care-i era cu totul și cu totul la cel pe care-l numea vrăjmașul ei. </p>
<p> — Și socotea el că va fi pace între noi, crezând că mă va amăgi ca pe un copil? Niciodată, niciodată, — înțelegeți ? — nu voi încetă de a ruga cerul pentru pedepsirea lui. Să afle din nou, să-i dați de veste că are și va avea totdeauna în mine o dușmană. Cum aș putea uita de chinurile și sfârșitul tatălui meu ? Ce fel de fiică aș fi, spuneți-o chiar voi. Nu! Sute de ani de ar trece și nu l-aș ierta... Nici în rai de-o fi să meargă și el acolo, n-aș primi să ne aflăm împreună. N-am nici o putere, vai! și nu-s în stare de a face altceva decât a-l urî și a-i dori cât de mult rău, acum și până la moarte și dincolo de mormânt. Aceasta însă o fac din tot sufletul, cu credința că, sfânta dreptate fiind cu mine, bunul Dumnezeu va auzi odată și glasul meu. Amar se înșală
de socotește că mă voi lăsă de luptă și mă voi smeri. Precum prigonirea lui nu ostenește, nici împotrivirea mea nu șovăie, precum el se încăpăținează a mă lovi, eu stărui a mă apără. Și sigură sunt că în cele din urmă fi-voi răzbunată, iar el prin mine și pentru mine, fiica Radului-Vodă, va fi zdrobit odată! </p>
<p>îmboldită de aprinderea propriei sale cuvântări, îmbătată de chiar răsunetul vocii sale, Domnița se sculase în picioare, plină de hotărâre. Astfel apăru mai frumoasă și mai vrednică încă lui Dragoș, care căzu iar în uimirea-i de la început. El, voinicul, admiră această semeție; el, luptătorul, slăvea această avântare spre război. Iar bătrâna Hrusana lui Pârsnea, — care stătuse mereu dindărătul jețului stăpânei sale, țintind asupra trimișilor lui Ștefan căutături învrăjbite, — nu-și ascundea acum
bucuria ce-i pricinuiau spusele Voichiței. Ochii ei râdeau cu cruzime și buzele-i mormăiau blesteme neînțelese. </p>
<p> Dar toți cei de față fură fără veste întorși de la cugetele lor de glăsuirea lui Paisie. Cuviosul, la care nimeni nu băgă de seamă, ascultase din colțul lui întreaga convorbire și se posomorâse rău. Apucăturile Domniței nu-i veneau la socoteală, rostul ei îl supărase;iar când o auzi, în cele din urmă, amenințând pe Vodă, strigând că prin dânsa se va prăpădi, nu se mai putu răbda, nu se mai putu stăpâni, ci izbucni, zicând tare și îndesat :</p>
<p>— Ba să mă ierți, asta n-o să fie! </p>
<p> Privirile tuturor se îndreptară către Paisie. Uriașul fu pe loc cuprins de sfiala ce urmă așa des la dânsu după avânturi necugetate, și cătă să se ascundă după Dragoș. Însă acesta se dădu la o parte și-l înfățișă Voichiței, spunându-i cine este și cum de se află cu dânsu în acea cetate, cerând totodată iertare, în numele lui, pentru că lăsase să-l ia gura pe dinainte, — ceea ce era cam obiceiul său. Domnița primi aceste lămuriri cu un zâmbet îngăduitor și o urare de bună venire, la care părintele răspunse doar printr-o mută plecăciune</p>
<p>Neînsemnata această împrejurare puse capăt la vremea înăspritei convorbiri. Pan Dragoș se pregătea să se retragă. Însă Domnița il opri printr-un semn și luă dintr-un sicriaș de pe masă un răvaș scris pe frumoasă hârtie de Damasc, gata de mai de mult, dar pe care nu
se hotărâse până atunci a-l trimite cui de drept. ÎI dădu pârcălabului, spunându-i,— astădată cu seninătate: </p>
<p>— Cea dintâi a mea dorință nu va fi greu de împlinit ; nici nu este ceva care să dea de gândit. Țin ca aceste ale mele slove să ajungă cât mai curând până la Vodă. De o fi să-l nimerească în ceas de îndurare și să nu mai rămâie surd la cea din urmă rugăminte ce-i fac! Mai mult am folosi amândoi. </p>
<p> Pe aceste cuvinte, învoi Moldovenilor să plece. </p>
<p>Abia trecură de pragul camerelor domnești, și pe când mergeau încă prin sala cea strâmtă și întunecoasă, călugărul, apucând de braț pe Dragoș, îl rugă să-l trimită pe dânsu cu epistola Voichiței la Ștefan Vodă în tabără ; ceea ce i se încuviință bucuros. Pe urmă ceru să
pornească chiar a doua zi și primi și această învoire.  </p>
<p>Atunci mulțumi din suflet lui Dumnezeu că-i dădea prilej să vadă iarăși o oaste tăbărâtă, strânsă pentru război, și luminata față a Măriei Sale. </p>
<p>Dar venind iar vorba de Domniță, Paisie lăsă celelalte la o parte ca să-și verse tot focul ce-i aprinsese purtarea ei. Nu! nu putea înțelege atâta îndrăzneală. Cum! să cârtească împotriva Măriei Sale, să cuteze a-l înfrunta, a nu-l iubi când el voia să fie iubit ! Îi făcuse cinstea de a se uita cu drag la dânsa și ea nu se simțea prea norocită, nu binecuvânta acest har ceresc ?</p>
<p>—O ! neam femeiesc, neam năstrușnic!... Cine să-ți inre în voie, cine să-ți dea de rost!... Și ce creștin ar putea spune ce-i in stare a face una ca Domnița asta ?... Căci dracu ce așteaptă? Să i se dea de lucru... Ați văzut-o și ați auzit-o cum amenința și se înverșuna!... O!
o! are gânduri rele... Dar mai suntem și noi pe aici! </p>
<p>Astfel cuvântând, călugărul săvârșea o pantomimă foarte vie cu gesturi mari și deșănțate. Lui Negrilă Căpitanul îi veni a râde, dar Dragoș rămase tot serios. </p>
<p>—Ei! dar fie, glăsui iarăși părintele-Zarvă, după un scurt răstimp, trecându-și mâna pe frunte, — fie, că de frumoasă e frumoasă, n-ai ce-i zice...  </p>
<p>Și, întorcându-se spre pârcălab; </p>
<p>— Nu-i așa că e cum ți-am spus eu, că nu te-am amăgit când te-am vestit că n-are seamăn printre femei?... Mândreță, gingășie,vino-ncoace, toate le are!</p>
<p>Ncgrilă Căpitanul aprobă din cap cu convingere, dar Tador din Dumbrăveni nu răspunse nimic și rămase tot serios, foarte serios... </p>
<p> IV </p>
<p>Sfat de război </p>
<p>Tabăra lui Ștefan Vodă, de unde venise Dragoș și spre care avea să se îndrepte Paisie, cu răvașul Domniței Voichița, se afla, precum știm, aproape de târgul Hârlău, capitală de ținut și reședință de vară a Domnului Moldovei. </p>
<p>La mijlocul acestei tabere, și din depărtare, îți atrăgeauprivirile cele patru mari și bogate corturi domnești, împodobite cu aurituri și perdele de mătase și prinse cu țărușe de argint. In preajma acestora se înșirau, cât vedeai cu ochii, în bună rânduială, ca străzile unui oraș,
sutele de șatre ale boierilor de toate stările, multe deopotrivă in frumuseță cu ale lui Vodă. Partea cea mai de seamă a armiei de țară , fruntașii oștenilor, nu pregetase a răspunde la chemarea ce le-o făcuse Ștefan prin cărțile și crainicii lui. Ei se strânsese într-un suflet, -— boieri, nemeși, călărași, simpli săteni- — împrejurul Domnului lor, gata a-l urmă întru întâmpinarea dușmanului. Ziua când Otomanii aveau să treacă hotarul țării nu mai putea fi depărtată, deoarece ei pornise de trei luni spre Moldova. Grija era obștească și mai vie decât oricând în împrejurări ca cea de față. Acum, în adevăr, primejdia se arătă neobișnuit de mare, căci țara Moldovei încă nu cunoscuse vrăjmași așa vajnici. Nu mai era vorba de năvala unor cete neregulate, care după ce bântuiau țara, arzând, pustiind și măcelărind, se făceau nevăzute; nu mai năvăleau gloate de oșteni mai mult făloși și gălăgioși decât meșteri la războaie, ci o oștire cum nu se află alta pe atunci în lume, —vitează
ca cele mai viteze, dar mai numeroasă, mai puternică decât oricare, mai presus decât oricare prin disciplina,armele, așezămintele ei : Oștirea unui neam războinic prin fire, al cărui imperiu nici n-a fost altceva decât o tabără. Și acest neam era în toiul avântului său cuceritor, beat de izbânzi dobândite în cele patru colțuri ale pământului și se socotea, trecea ca neînvins, ca menit a robi lumea întreagă, pentru slava și mulțumirea Dumnezului său cel sângeros. Apoi se află și sub cârmuirea unuia din cei mai mari împărați ai săi, Mahomet II-lea Gazi-Fatih 1), întemeietorul puterii otomane și cuceritorul Byzanțului. El aruncase asupra Moldovei un număr de oști îngrozitor pentru acele vremuri și puțin
obișnuit chiar la Otomani. Acest aprig stăpânilor, neclintit întru îndeplinirea planurilor sale, proclamase că domnia Osmanliilor nu se poate bine așeză în Europa până ce ei nu vor ajunge stăpâni peste Cetatea-Albă și Kilia Moldovenilor. Pretextele nu-i lipsise pentru a declara război lui Ștefan și armata puternică ce o pornise asupra lui dovedea tăria năzuinței sale de a-și ajunge gândul. De aceea, oricât de deprinși cu lupta erau apărătorii Moldovei, mereu cu arma în mână, crescuți și trăiți în veșnice primejdii și harțe, totuși Vodă voise de astădată ca, ținându-i în tabără câteva luni, să-i aibă și mai oțeliți decât de obicei; căci el socotea că, «truda și osteneala cu care se deprinde ostașul, este o a doua vitejiei. Pe de altă parte, era bine a-și da seamă de oamenii pe care se putea bizui și a avea, în sfârșit, lângă sine, de cu vreme, pe toți bărbații cercați ai țării, buni
și de război și de sfătuire, pentru a se sluji cu luminile lor în orice împrejurări.</p>
<p>Pe vremea când Paisie se apropia de tabără, se ținea un sfat solemn de război în corturile domnești, căci atunci fiind adunate toate datele trebuincioase, primite fiind răspunsurile la toate soliile trimise pe la Domnii creștini, după ajutoare, situațiunea se lămurise deplin și venise timpul de a luă o hotărâre. Ștefan, îmbrăcat în vestminte roșii, — roșul era culoarea lui favorită,— ședea pe un scaun înalt, deasupra căruia ardea o candelă la icoana Sf. Gheorghe, învingătorul balaurului și ocrotitorul Moldovei. Citea o carte, pe care i-o dăduse, cu plecată închinăciune, un tânăr boier, ce se află încă în picioare dinaintea lui, și care, după oboseala întipărită pe chipul său, după starea hainelor sale, părea a fi sosit chiar atunci dintr-o lungă călătorie. Sfetnicii
Domnului și mai marii oștilor, pârcălabii și o seamă de boieri bătrâni, în sfârșit toți vitejii de frunte, erau de față, care la dreapta care la stingă lui Ștefan. </p>
<p>Acum, când sunase ceasul luptei, chiar acei care nu se îndeletniceau obișnuit cu meșteșugul armelor își lăsase unii moșiile, alții condeiele ori toiagurile de argint și de aur, și toți, logofeți, postelnici, visternici, pusese mâna pe paloș, devenise cârmuitori de războinici. — Căci neștirbită era încă străvechea vrednicie a neamului românesc. — Lângă Vodă se aflau deoparte Șendrea din Dolhești, cumnatul său, portar de Suceava, mai mare peste toate oștile, venerabil și prin vârstă și prin faptele lui ; de altă parte panul Toma, Marele logofăt. Apoi veneau ceilalți boieri ai Sfatului : Vornicul Bordea, pan Mihail, Mare spătar și staroste de Cernăuți, pan Costea Orâș, Mare paharnic, pârcălab de Cotnari și Hârlău, și mai deoparte Marele visternic luga și panul
Dajbog, Mare postelnic și pârcălab de Iași, care datoreau ființa lor la sfat împrejurărilor neobișnuite. Acolo mai erau pârcălabii Radu Gangur de la Orhei, spaima Tătarilor, sub care luptă călărimea orheină și lăpușneană ; Ivașcu și Maxim de la Kilia; Luca și Gherman de la Cetatea Albă ; Arbore de la Hotin ; Zbierea, pârcălab de Soroca, capul Hânsarilor; Domoncuș, căpitanul cel mare al Dărăbanilor; Boldur, mai bogat în fapte frumoase decât in ani de vârstă, căpitan de Codru, cap al
Codrenilor ; apoi războinici renumiți, dar fără dregătorii, ca Groza Micotă din Grozăvești, viteazul între viteji; Condrea Bucium din Buciumeni; și Ilie Huru și Vâlcea, și alții de seama lor, tot unu și unu. Splendidă și impunătoare adunare! In ce privește strălucirea îmbrăcămintei, ar fi putut să se întreacă cu o întrunire a celor mai luxoși șlehtici din Polonia. Veștmintele lor erau care de cofterie, care de lastră, care deg ranah, ori de canavăț, ori de fileandraș. Pe toate aceste stofe scumpe, le împodobeau blănuri de jder și de samur, de pântece de râs și de cacom, nasturi de aur, de argint, de rubine și alte nestemate. Dar mândria li se răsfață mai ales în bogăția armelor, a paloșelor cu teacă de catifea și de metaluri prețioase, cele mai multe spolii de la dușmani. In ce privește înfățișarea, nu era războinic în lume să se asemene cu dânșii, căci și de fapt nimeni n-avea minunatele lor însușiri ostești. Pe care să-l numești cel mai bărbat, cel mai semeț? Ce ispravă, cât de mare, pe care oricine dintre ei să n-o fi săvârșit ori să nu fie vrednic a o săvârși? Fiecare luase parte la zeci de lupte și purta pe trup semnele multor răni; fiecare putea fi socotit drept un zeu al războiului.</p>
<p>Dar toată măreția și fala li se întuneca față de chipul Domnului lor, strălucitul vlăstar al Mușăteștilor, — pe atât de impunător, pe cât de frumos,— cum pălesc luceferii față de lumina zilei. Firea fusese întru toate nespus de darnică cu Ștefan. El era atunci în floarea vârstei, în
plinătatea puterii și înțelepciunii sale. Pe fruntea lui lucea parcă, de pe atunci aureola cu care veacurile aveau să-l încunune. Bine făcut, de și nu de talie mare, tăria sa, neobișnuită chiar printre contemporanii săi, părul său cel blond și buclat îi dau înfățișare de leu. Și nici nu putea fi altfel zidit, cel ce avea să numere în viața lui atâtea războaie cât și ani de domnie și care la adânci bătrânețe năzuia încă să facă cuceriri. Pe de altă parte, ochii săi albaștri fermecau și-i închinau inimile. Cuvântul său energic impunea ascultare. Dintr-un început dobândise o înrâurire desăvârșită asupra Moldovenilor, popor de oșteni, și ei îl urmau orbește, cu conștiința că se află în fața unei puteri superioare căreia trebuie să se supuie. In toate apucăturile lui se resfrângea voința-i de fier, încrederea în vrednicia sa, într-o
înaltă menire și un noroc ce nu-i fusese niciodată necredincios. El ți se întipărea îndată în minte ca «grozav și înțelept», cum îl caracterizează un contemporan.Dar ceea ce dădea mai ales chipului său atâta strălucire, era simțimântul ce-i încălzea întâi de toate inima : dragostea de țară. </p>
<p>El ridicase Moldova din o stare înjosită și o adusese la culmea puterii sale. Această parte a României era cuprinsă pe vremea lui între Carpați, Nistru și mare. Ștefan nu căută numai să păstreze ale sale, ci năzuia să-și întindă stăpânirea : avea ochii pe de o parte asupra Pocuției, pe de alta asupra cetății Cafa cea bogată, intrepozit al mărfurilor Nordului, Indiei și Persiei — asupra principatului Mangopului din Krimea. Sub dânsu Marca Neagră începuse a se numi lac moldovenesc. Avea în Muntenia Domn pus de el, vasal lui, și stăpânitori depărtați trimiteau soli să-i ceară alianța. Cine știe unde ar fi dus el puterea Românilor, dacă tocmai atunci nu i s-ar fi pus în cale stavila uriașă a oștirilor otomane? Aceeași soartă avuse și de aceleași împrejurări se izbise odată și Mircea cel Mare. Fatalitatea înăbuși astfel în două
rânduri avântul de înălțare al neamului românesc. Oricum, dintre Domnii Români niciunul nu-l ajunge în mărire. Niciunul n-a purtat atâtea războaie mari cu noroc, n-a învins armatele unor țări mai puternice, mai presus de puterile sale. El a răpus Ungaria lui Matei Corvin, Ungaria în apogeul măririi sale; el a răpus Polonia lui Kazimir al IV-lea, statul cel mai tare din Răsărit ; el a răpus pe Otomani atunci când nici se închipuia că ei pot fi învinși. Nu i-a lipsit nici aureola unei vârste înaintate, nici moartea în mijlocul izbânzilor. Și după stingerea sa, umbra-i a ocrotit multă vreme Moldova și pe urmașii săi. El n-a fost numai un mare căpitan, un erou,ci un suveran deplin. De aceea numele său a rămas la poporul lui de o seamă cu măreț, minunat, și veacurile următoare i-au atribuit lui tot ce li s-a părut mai vrednic de cinste. De multă admirație și slăvire n-au știut ce poreclă să-i mai dea : i-au zis Mare, i-au zis Bun, i-au zis Sfânt. Acest Domn a întrupat mai bine decât oricine epoca eroică a Românilor, epoca lor de virtute și bărbăție, idealul acestui popor, ale cărui vitejii au uimit popoarele cele mai viteze. Dar el a fost proslăvit chiar și de dușmani, așa că lauda cea mai mare i-a fost făcută de un istoric polon. Și drept că poate nu e alt stăpânitor care cu atât de mici mijloace să fi săvârșit atatea isprăvi de seamă.</p>
<p>Citirea cărții înmânată de comisul Ioan Tăutal, și carec uprindea răspunsul Craiului Mateiaș, întunecase fața lui Vodă, apoi adusese un zâmbet amar pe buzele lui. Căpitanii, care cercetau ațintit trăsurile sale, cătând a se lămuri de mai înainte, se uitară unul la altul nedumeriți. In sfârșit Ștefan ridică ochii și după ce făcu semn solului că se poate depărta, plimbă în juru-i acele priviri care orbeau ca și razele soarelui. Totodată dădu drum cuvintelor:   </p>
<p>— Și Craiul Mateiaș, ca și Kazimir al Poloniei, Kazimir ca și Ivan al Moscului ! Răspunsul la solia, pe care atât de repede și spre lauda-i a îndeplinit-o credinciosul nostru comis Tăutul, nu se deosebește de celelalte. Vorbe și iar vorbe, făgăduinți și iar făgăduinți. Ascultați :
«Stăruie în vrednica ta hotărâre, căci eu voi fi cu tine» —Bunăvoința noastră nu-ți va lipsi!» Vedeți, iubiți sfetnici și boieri ai noștri moldovenești, că Mateiaș iși ia apucături de ocrotitor! — «Lucrând astfel vei îndeplini voia noastră!» Auziți? Mateiaș se crede stăpânul meu!A uitat pe semne de Baia, bunul meu vecin și prieten nevoit!</p>
<p>Pretutindeni deci, rea credință, gânduri ascunse, fățărnicie. Nesocotiți și făloși, așa sunt megieșii noștri si nesocotiți am fi și noi de am nădăjdui într-înșii. Moldova, poarta creștinătății, ar trebui sprijinită și prin o stăruință obștească s-ar puteâ tăia dreapta păgânului.Insă, de fapt nu vom avea nimic de la Kazimir ; Matei doar de ne va trimite cei trei sute de oameni pe care ni-i făgăduește, — dar în adevăr măreț, vrednic de un rege mare și puternic— dacă nu cumva, precum zice el, nu va fi împedicat de alte însemnate îndeletniciri. Țarul Moscului e prea departe de noi și prea puțin atins de cele ce ni s-ar
întâmpla. Nici chiar pe Laiot, cel ocrotit de mine, cel pus în scaunul Munteniei de mine, nu mă pot bizui desăvârșit.— Mai avem de așteptat răspunsul de la Papa Romei. El ar putea să ne ajute, cel puțin cu bani, și în această privință i-am și scris. Cu bani am găsi brațele ce ne mai
lipsesc. Dar oricum, mult folos nu vom avea de acolo. Astfel dar starea noastră e lămurită : avem să luptăm singuri, aproape fără ajutor, poate fără niciun ajutor ;noi singuri și numai noi cată să scăpăm această țară și,mântuind-o pe dânsa, să mântuim și creștinătatea. Căci așa ne-a fost dat nouă : să petrecem în lupte necurmate, să punem pieptul nostru pentru alții, ca ei să o ducă în bine și, șezând și dormitând, să-și crească statele. Ce puteri avem știți, sfetnici înțelepți, vrednici căpitani ; cunoașteți că păsul de azi întrece toate păsurile de altădată. De sigur ați chibzuit mai dinainte in mintea voastră, neliniștită de soarta Moldovei, și v-ați făcut o părere.Vorbiți. Alegeți calea de urmat și rostiți-vă. Cuvântul fiecăruia va fi binevenit. Căci cade-se, atunci când vin așa vijelii asupra țării, ca Domnia să ia lumină de la cei încercați, s-asculte sfatul oamenilor buni.» </p>
<p>După cuvântarea lui Vodă urmă un răstimp de reculegere obștească ; apoi Toma logofătul se sculă să vorbească. Vârsta n-apăsă încă pe umerii săi, dar fruntea-i era brăzdată de cute adânci. Trecea drept cel mai cuminte dintre Moldoveni și cuvântul lui avea tărie de pravilă. Universitatea din Krakovia îl numărase printre școlarii săi de seamă. Cărturar ca nimeni altul, vorbea mai multe limbi — elineasca, poloneza, latineasca—știa pe din afară Basilicalele lui Balsamos și cartea lui Matei Vlastares, și nimic din câte se pot află din scripturi nu-i era
necunoscut. Totdeauna cumpănit, sfătos, meșter la vorbă, era și harnic la oștire când se cerea. De mult trecuse prin slujbele cele mai mari și dovedise că cunoaște adânc treburile și nevoile țării. Pentru aceea avea și mare credință la Domnul său. </p>
<p>— Măria ta, cinstiți boieri, începu dânsu. Stau la gând dacă trebuie să cutez a vorbi. Socotesc că rostirea mea nu va fi pe placul celor mai mulți dintre domniile voastre, dar grija nu-mi îngăduie să tac și voi arăta tot ce am pe suflet. In adevăr, așă cumpănă grea încă n-a mai
fost asupra acestei moșii a noastre. Pomenesc bătrânii de multe pustiiri ale Tătarilor celor neomenoși, fiare din iad ; spun letopesițele și cărțile de năvala prin părțile acestea a unor neamuri spurcate, haine, ale căror nume: Avari, Huni, Cumani, fie de veci blestemate Alunecoasă și nestatornică a fost totdeauna starea țărilor noastre ; moșii și strămoșii noștri au îndurat nespuse suferințe, de mă mir cum a rămas om trăitor în aceste locuri. Dumnezeu, vede-se, a zis, hotărând menirea acestui popor : tu vei lupta, tu vei fi streajă neadormită. Și mereu, neîncetat, de veacuri în lupte trăim, veșnic singuri împotriva tuturor, veșnic înconjurați de dușmani aprigi, fără un prieten adevărat. Când credem că am scăpat de un potrivnic, un altul se scoală; când credem că cerul s-a înseninat, alți nori se adună; un val trece, zece vin în loc. Liniște, vai! nu va fi niciodată de noi! Precum fost-a Adam ursit să-și dobândească pâinea udându-și țarina cu sudoarea feței, astfel osândiți am fost noi să ne ținem zilele ca norod stropindu-ne pământul, plătind
fiecare palmă de loc din țara asta, cu sângele nostru. Niciodată însă nu s-a năpustit asupră-ne o primejdie ca cea de azi, o urgie ca aceasta pe care Dumnezeu ne-o trimite pentru că prea ne-am acufundat în rele și am uitat de sfânt numele lui! Căci șiroaiele cotropitoare, pustiitoarele orcane de altădată trecut-au repede și fost-au fără tărie adevărată în ele,—s-au spulberat de la sine, pe când năvălitorii de acum au putere temeinică, alcătucsc o împărăție bine așezată. Ei întrec pe toți naintașii lor. Cine a fost vrednic a-i răpune, pe cine n-au biruit ei? Domnii cei mai mari ai pământului nu sunt nimica în fața lor. Apusul s-a unit cu Răsăritul împotriva lor și s-au ales cu înfrângerea. Floarea Frâneilor, a Nemților, a Ungurilor a fost spulberată de-a lor arme. Varna, Cosovo, Câmpul Merlei, Nicopoli și atâtea și atâtea biruinți, care
veacurilor de mirat vor rămâne, mărturisesc de iscusința lor războinică. Creștinii încă nu i-au biruit făți în luptă deschisă, ci doar de le-au aținut calea după ziduri și metereze. Nimeni nu mai speră să-i poată opri. Pe trei lumi și pe două mări li se întinde stăpânirea. I-am văzut in zilele noastre desființând împărății și craii, călcând în picioare, prădând și jefuind fără pedeapsă nenumărate ținuturi. Până in inima Nemției au dus spaima numelui lor. Supusă le e Bulgaria, supusă Serbia, și Grecia toată, și Bosnia, și steagul Agarienilor fâlfâie, —cine ar fi crezut vreodată! — chiar pe zidurile Constantinocetății, împărătescul oraș, ochiul lumii! La ce nu pot năzui ? ce nu pot cuteza ? Și pe când ei râvnesc cu atâta înflăcărare la izbânzi și prăzi, vânând necurmat
fală și dobândă, strâns uniți prin credința în D-zăul lor cel aprig, prin dragostea către împăratul lor, aprinși de polta sângelui creștinesc, ce fac Domnii închinători lui Hristos? Vai! priveliște jalnică și dureroasă! Slăbiciunea lor față de dușmanul obștesc nu-i îngrijește, nu se cutremură la gândul că ciracii de vânătoare ai Sultanului și slugitorii ce păzesc la ușa lui sunt mai numeroși decât armatele lor ! Ei, orbii și rătăciții, petrec în certe și dezbinări ori in dezmierdări, ca Baltazar atunci când il păștea moartea. Tocmai vorba prorocului: «Nebunește D-zău norodul pe care vrea să-l piardă». Craiul Kazimir, slab de fire, minte ușoară, e in zavistie cu boierii lui
nesupuși și zvăpăiați, cu preoțimea lui, cu Teuții. Până la cer s-a înălțat Polonia, dar cine nu vede că grabnic se va pogorî până la iad? Mateiaș își seacă puterile în luptă deșartă cu Cehii. Ș-apoi nici că te-ai putea încrede in acest Domnitor viclean, peste fire ambițios, trufaș la culme. Țarul Mosevei are destule treburi cu Tătarii, decare abia răsuflă țara lui. De cătăm la neamurile și Domnii din Apus, dăm de mai rău. Ii vedem iubitori de sine și nepăsători de alții până la nesocotință. Bieții împărați ai Byzanțului au cerut zadarnic ajutorul lor; ei i-au lăsat să se prăpădească, ba au și trădat pe viteazul Paleologul.Papa Sixtu de la Roma a obosit strigându-i la luptă contra
Agarienilor. Ei își văd numai de-ale lor. Nemții se războiesc intre ei cu înverșunare de lupi și de mistreți :târg cu târg, părinte cu fiu, frate cu frate. Venețianul cel lacom, ca drept negustor ce este, mai mult caută a se avea bine cu păgânii și ar primi să piară creștinătatea
toată, să piară lumea întreagă, numai el să nu scoată un zechin din buzunar. Cum zice la Sfânta Scriptură :«Groapă deschisă gâtlejul lor». De rândul ăsta chiar, la nevoia asta mare a noastră, n-au trimis Măriei tale decât cuvinte dulci și o bucată de postav aurit! Genovezii, mai
negustori încă, au mers până a duce pe vasele lor oștile pe care Sultan Murad le pornise împotriva creștinilor, drept un galben de om. Papa chiar, dacă adună ceva bani pentru marele țel, își aduce aminte la urma
urmelor că are el însuși prea multe nevoi. Și doar ar trebui să cugete toți că mai mult pierd neajutându-ne cu bani, decât dacă ni i-ar da. Ei uită că dacă Otomanii ar avea în mâna lor Moldova, zăgazul ce-i oprește ar fi rupt, drumul le-ar fi deschis, s-ar face una cu Tătarii și s-ar
revărsa peste tot pământul ca apele Potopului. Vezi că, precum zice la psalmul 5 : «Ei sunt seci, trufași, nestatornici ca semnul cerului, ca linul mării». Ba la unii, și tocmai la vecinii noștri, cei care ar fi mai folosiți de izbânda noastră, dreapta judecată e atât de întunecată de
pizmă că aevea doresc să ne vadă nimiciți. In sfârșit,— deplină amărăciune, — presupun, cred că însuși miluitul tău, Laiot Basarab, n-are gând curat și nu se va mișca, de se va mișca, pentru noi... Atât de adâncă e nerecunoștința printre oameni! Insă socot că, după cum
glăsuește psalmul 170, «D-zău va întoarce durerea sa la capul lui și spre creștetul lui nedreptatea sa se va pogorî». Numai stăpânitorul Persiei, Huzun-Hasan, e sincer, dar ce nădejde să avem în el când e peste nouă țări și nouă mări?...»</p>
<p> Logofătul se opri o clipă aici, prea mult mișcat și ca un om ce are ceva neplăcut de spus ; apoi reluă, cu glas mai slab, dar adânc:</p>
<p> — In așa împrejurări, când soliile trimise de tine pretutindeni n-au adus nimic, când noi navem nici ajutor de oști nici bani cu care am putea năimi oameni pentru război, cu ce putem face față ? Vom avea doar vreo 40.000 de oșteni ai noștri și un mic număr de lefegii, din care
nu toți cercați, din care puțini au dat ochi cu acest dușman cumplit, de a cărui faimă numai se cutremură omul. Cum e dar de urmat? După adâncă chibzuință venit-am la credința că n-avem alt chip decât să întrebuințăm străvechiul mijloc la care obiceiul din neam în neam, starea țării noastre ne îndeamnă, care a și fost totdeauna întrebuințat de pământenii acestor locuri. Să ne ducem la munți, neclintiții noștri prieteni, să lăsăm pe dușmani să se istovească fără luptă. Să facem pustiul în calea lor ; să nu găsească un fir de grâu, un fir de paie, un loc de adăpost; viscolul, omeții, foamea să-i nimicească. Aceștia fie-ne aliații, aliați care nu dau greș. Ajungă-ne Agarienii dacă pot în cuiburile noastre vulturești din Carpați! </p>
<p>Voia ta, chibzuință ta, Doamne, hotărască în cele din urmă. Noi cunoaștem  bine că nimeni n-are luminile tale, nici nu te poate întrece în iubire pentru această țară. Rău fusese ea stricată, la greu pas fusese adusă prin împerecherile și lungile lupte dintre fiii săi, iar brațul tău cel tare și cuminția ta au adus-o din nou la belșug, de s-a umplut de oameni. Precum după vifor vine vreme frumoasă și din omăt ies florile primăverii, așa s-a întors și Moldova la starea ei cea bună dinainte. N-ar fi păcat oare să ne punem tot norocul într-o bătălie și să
aducem asupra ei o răstriște mai cumplită decât toate cele ce a avut de suferit până acum? Eu unul vorbit-am din cuget curat, gândindu-mă, cum zice cumintele Solomon, că «din rostul dreptului izvorăște înțelepciunea».Dar, înc-odată, bănuiesc că spusele mele nu prea răspund
la îndemnul inimii voastre, și de aceea cer Măriei tale și acestor cinstite fețe să nu le ia in nume de rău.'' </p>
<p>Logofătul Toma fusese ascultat cu sfințenie și cuvântarea lui urmase în tăcere adâncă. Vaza și darul lui de vorbă erau atât de însemnate că de grăia și mai lung și mai mult încă din cărți, tot ar fi avut parte de o cuviincioasă luare aminte, deși auditorul său era alcătuit în deosebi din oameni care nu prețuiau atât vorbele, cât faptele frumoase. Cu darul lui de a convinge pusese stăpânire chiar pe sufletele acestor din urmă și pe toți laolaltă-i adusese a împărtăși grija, temerile sale pentru ursita țării, așa că mulți căzuse pe gânduri, de li se lăsase capul pe
piept, iar unii abia înăbușise un oftat. Insuși Ștefan nu rămăsese nepătruns de jalnica priveliște înfățișată de credinciosul sfetnic și privirile-i ațintite spre un singur punct dovedeau adâncimea cugetelor sale. Dar când logofătul începu a-și rosti partea din urmă a cuvântării,
o mișcare se stârni intre ascultători, senine de dezaprobare se iviră ici colo, se auziră șoapte de nemulțumire. Pe nimeni insă vorbirea lui Toma nu-1 supărase atât de mult ca pe Șendrea din Dolhești. Acesta avuse, dintru început chiar, o ținută potrivnică, dăduse semne de nerăbdare, fie că după dânsu Toma nu se grăbea destul să ajungă la încheiere, — singurul lucru interesant — fie că prevăzuse de îndată care va fi acea încheiere. Bătrânul, neobositul războinic, totdeauna neînspăimat, se uitase mereu pe sub gene la vorbitor, netezându-și cu o
mână nervoasă barba cea albă ori mânerul săbiei. La un moment, nici nu se mai putuse opri din a mormăi necăjit. Și cum sfârși logofătul și se așeză jos, el se sculă drept în picioare și, după ce aruncă o privire trofeelor care împodobeau cortul domnesc, cu gând de a le lua
martore la cele ce va rosti, porni a vorbi rar și îndesat, cu glas cutremurat de o mânie înfrânată.</p>
<p> — Mărite Doamne și sfetnici ințelepți. </p>
<p>Mă prinde mirarea de cele ce-am auzit și de tihna cu care domniile voastre le-ați ascultat. Au leii să se fi prefăcut în mici? Mare și minunată putere a cuvântului meșteșugit! Cuvântul este cel care și la bine și la rău pe om poate să-l împingă, care poate arăta pe viclean
ca om bun, pe cucernic ca nelegiuit; el face din păcat cumințenie, din bunătate ticăloșie ; el insuflă tărie și virtute ori apleacă cugetul spre nemernicie  și sfială ; el pierde noroadele ori le ridică. Ci eu n-oi rosti vorbe împodobite și alese, ca un dascăl, nici zicături de ale prorocilor și înțelepților lumii, căci nu sunt dintre meșterii la cuvântări. Voi spune numai ceea ce inima mă îndeamnă.</p>
<p>O Doamne! după ce la Dreptate, țara întreagă, Episcopi și boieri, nemeși și prostime, strigară : fii Domnul nostru, fu mare bucurie tuturor că spre fapte vitejești te-ai arătat pornit. Tu ai întărit oștile, ai pus hotnogi și căpitani, ai împărțit steaguri, și semne de bărbăție s-au văzut la tine din cel dintâi ceas. Și după ce ai sporit puterile Moldovei, ai lovit în ai săi numeroși neprieteni, i-ai stropșit și ingenunchiat. La Joldești și la Orbie ai frânt pe Petru-Aron ; pe Mateiaș Craiul mi l-ai gonit rușinat peste munți și pârjolit-ai oștirea lui la Baia, ca în mijlocul Gheenei ; ai trăsnit în Tătari la Lipinți și urdiele lor s-au înturnat îngrozite dincolo de spumegosul Nistru. Și pe Vlad încă l-ai biruit, cum și pe Radu, pentru a lor viclenie și fără-de-lege ; și Sebastian de Rogzon, Voivodul Ardealului, a simțit tăria brațului tău. De pe acum numeri atâtea izbânzi câte nici nu trebuiesc pentru mărirea unui singur Domnitor. Iar în ăstimp, când soarta-ți dă prilejul de a duce la culme fala ta, ai da îndărăt? Ce! sunt Osmanii cumpliți? Ei, dar ce dușmani sunt prea cumpliți pentru Ștefan? Vin puzderie, ne năvălesc ca niște talazuri furioase ? Ne vom face zăgaz neînfrânt. Vor fi zece pe unu ? Ne vom lupta fiecare cât zece. Nu i-a biruit încă nimeni? Cu atât mai bine, îi vei birui tu, îi vom birui noi! Ș-apoi, cine sunt cei ce vin asupra noastră și cum vin ei, nu caut, nu cercetez; știu doar că sunt dușmani ai țării, că vor să
ne cotropească și că noi trebuie să-i înfruntăm. Nu cunosc ce au făcut cei dinaintea noastră și ce zic prorocii, nu vreau să aflu ce spun cărțile ; eu am aminte că nu trebuie să fugim de primejdie, ci s-o întâmpinăm ca bărbați și drepți Moldoveni.  </p>
<p>Dar vom rămâne singuri și fără ajutor! Ei, da! așa a vrut Dumnezeu să fie, pentru ca să-ți poți dobândi un nume neasemănat, pentru ca să încerce cerbicia ta, pentru ca să cunoască ce putem. Singuri? E mare, e
frumos! Singuri? s-o dorești! Triumfă și lumea te va admiră și vremile viitoare vorbi-vor neîncetat de tine. Ce fală, ce mărire, când se va vedea că acolo unde oricine s-ar fi dat îndărăt, sau ar fi stat pironit de groază, nu mai tu, Ștefane, o! Domnul meu, te-ai încumetat a te împotrivi. Lumea îți și zice viteaz și înțelept, fă să-ți zică mare; fă ca norodul tău să-ți slăvească în veci numele cu evlavie. Aibi credință în puterile noastre și nu asculta de duhul îndoielii. Bătrân mă vezi și poate zilele îmi sunt numărate : în asemenea împrejurare ochii sufletului pătrund mai departe și mai bine ; de aceea crede ce-ți spun : ești ursit spre cele mai de seamă isprăvi, neasemănata-ți mărire o văd de pe acum scrisă pe fruntea ta ; nu abate însuți cursul celor hotărâte pentru tine.</p>
<p>Dar să zicem că închipuirea mă înșală, că nu vom birui și dușmanii ne vor răpune! Cade-se, oricum, să ne pitim în crăpăturile munților ca niște jivine sfioase, să nu dăm piept vitejesc? O! nu, tu nu poți voi aceasta, noi n-o putem primi. Du-ne, Ștefane, du-ne la izbândă ori la moarte bărbătească, la moartea cea frumoasă. Cel ce n-o dorește, cel ce se teme de ea, s-o spuie, și luând în mână fusul muerii sau cârja neputinciosului să-și ascundă nemernicia. Eu unul, v-o spun pe mâna mea cea dreaptă, de-aș rămâne singur, tot voi ieși înaintea păgânilor, ca să vadă ei că s-a găsit măcar un om in țara asta care n-are piele de iepure pe spate, cui nu-i tremură inima înaintea lor, și care nu s-a temut să le spuie în față : «îndărăt câini spurcați!''. </p>
<p> Sfârșind, eroul izbi în pământ cu greoaia lui spata și zângănitul ei rasuna ca un strigăt de razboi. </p>
<p> Cuvântarea-i mersese drept la inima tuturor oștenilor și voinicilor de față. Ochii le scânteiară, mândria învie pe chipurile lor si, ridicând sus fruntea, cu mâna pe paloșe, ei se grăbiră a zice care de care : Bine a grait Șendrea! — La lupta! — Moarte vrăjmașului! </p>
<p> Dar la un semn al lui Ștefan, se făcu din nou tăcere. Și Voievodul Moldovei vorbi astfel : </p>
<p>-Cu drag și luare aminte am ascultat, o! sfetnici,cuvântările voastre din suflet pornite, cu bunăcredință rostite. Am auzit și graiul înțelepciunii încercate și glasul vitejiei nețermurite. Amândoi ați fost tot una îndemnați de sfânta dragoste de țară. La amândoi aflat-am lucruri vrednice de luat în seamă. Dar pe unul l-a stăpânit prea mult avântul inimii sale veșnic tânără, pe altul grija de răstrișteaMoldovei. Ci eu voi face ca sârguitoarea albină care nu ia suc numai de la o floare, ci de la toate câte puțin ; voi culege de la amândoi roadele cele bune, căci tot ogorul are și grâne și buruiene. Voi uni prevederea cu îndrăzneală. Urgia potrivnicilor, părăsirea prietenilor, trădarea lor, nu ne va face să șovăim, să dăm înapoi, să ne pierdem bărbăția. Vom aștepta neclintiți, vom înfruntă vijelia, ne vom împlini menirea de a fi scut contra păgânilor de orice soi, pentru tihna și folosul lumii întregi. Dar nu vom primi luptă decât acolo unde ea ne va prii și după ce, cum a sfătuit Tonta, dușmanul va fi slăbit de frig, foame și
harțe. Aveți credință deplină în voi — puterea cea mare stă în tăria sufletească—aveți credință în mine, cum a îndemnat Șendrea. Dumnezeu mă va lumina și de data asta ca și până acum. Cu ajutorul lui și vrednicia voastră, vă voi duce la izbândă sau voi muri cu voi. Dar birui-voi, jur că voi birui, și voi mântui Moldova!» </p>
<p>Așa zicând, întinse mâna spre icoana lui Sf. Gheorghe. Iar toți cei de față, învăpăiați, întorși spre dânsu, cu paloșile trase din teacă, strigară care de care, într-un suflet, într-o simțire : Jurăm pe mântuirea noastră să te urmăm oriunde ! — Jurăm să fim cu tine în toate! — Lângă Măria ta totdeauna, până la moarte ! </p>
<p> Hotărârea era luată, orice cuvânt ar fi prisosit, voia tuturor se împăcase. Sfatul se sfârșise. Boierii dau să se Împrăștie in mijlocul acelei însuflețiri, nerăbdători de a luptă, siguri de a învinge. Tocmai atunci insă, un Ușer pătrunse grabnic în cortul domnesc și cerând voie să
vorbească vesti că lohannes Roșa, Episcopul Bacăului și al tuturor bisericilor catolice din Moldova, împreună cu Cataneo Sarmenzul, trimis a latere și extraordinar, sosiți de zor, cer să fie primiți de Măria Sa. Știrea aceasta stârni o vie mișcare printre boieri. Se știa că episcopul papistaș fusese la Papa Sixtu IV și că pe dânsu il însărcinase Ștefan cu scrisoarea prin care se rugă de Sf. Părinte să facă o nouă cerere către Puterile creștine, cel puțin pentru un ajutor bănesc. Ce răspuns aducea
el ? Nădejdea încolți în inimile tuturor.</p>
<p>Ambii prelați fură neîntârziat poftiți să se înfățișeze și Ștefan, pe care cerințele politicii îl îndemnau a se purta cât mai bine cu oamenii Papei, le ieși înainte până la mijlocul cortului. Ei intrară cu îndemânare și se închinară în dreapta și în stânga cu un zâmbet nurliu
pe fețele lor rotofee. Dar chipul căpitanilor Moldoveni era atât de războinic, atâta semeție citeai în ochii lor, încât cucernicii nu se putură opri de a tresări și deveniră îarăși gravi. După un schimb de cuvinte binevoitoare, Cataneo Sarmenzul desfășură, cu adâncă evlavie,
un pergament care cuprindea răspunsul lui Sixtu IV către Domnul Moldovei. El era, firește, scris latinește și Marele postelnic Dajbog, «tălmaci in limbi străine» prin slujba lui, se pregăti să-l traducă pe măsură ce va fi citit. </p>
<p> El sună astfel, — după tipicul viclean de mult obișnuit față de Domnii Romani : </p>
<p>Ție, mare și singur stăpânitor al Moldo-Vlahiei, de la munte până la țărmul mării, salutare! </p>
<p>«Ne bucurăm întru Domnul, iubite fiule, norocosule în războaie Ștefane, că tu, luminat de duhul sfânt, îți petreci toată viața în slujirea lui Dumnezeu și în săvârșirea de fapte bune. Laudă ție, cel mai creștin dintre Domnitori, că te scoli spre apărarea legii adevărate și
stricarea neamului celui rău, deapururi bârfitor împotriva numelui Mântuitorului nostru. Mare-i a ta fapta, sublimă hotărârea ta de a înfrunta turbarea păgână, de a stăvili lățirea împărăției Întunericului. De ce nu au și ceilalți stăpânitori creștini voința și vârtoșia ta sau de ce n-ai tu atâta putere cât se cade măreției sufletului tău! Acum ochii tuturor sunt asupra-ți atlet al lui Hristos, toate neamurile repetă numele tău și-l slăvesc. Iar noi nu încetăm a ridică la cer rugăciuni pentru tine, pentru vrednicul tău popor, pentru frumoasele tale țări, unde viețuiesc mulți fii sufletești ai noștri, și-ți poftim să dobândești mărirea cea viitoare.</p>
<p>Am citit cu pătrundere epistola nobilității tale. Adânc ne-au induioșat strigarea ta, cererea ta de ajutor. Luat-am îndată nestrămutata hotărâre de a trimite vorbă din nou la toți Domnii noroadelor creștine, fiii sfântului și apostolului scaun Roman, și să le întoarcem cugetul spre tine. Și putem de pe acum să-ți vestim că unii ne-au și dat cuvântul că te vor ajuta. Din partea noastră, am făgăduit și vom făgădui, cu puterea Sfinților Petru și Pavel, tuturor acelor ce vor merge cu tine împotriva păgânului, iertare deplină de păcate. Dar nu-ți ascundem, nobile bărbat, că mult mai ascultată ar fi cerința ta când ai avea tot o lege cu dânșii, când ei te-ar putea privi ca adevărat frate. Dacă râvna credinței pe deplin dreaptă se va aprinde în tine, va deveni și brațul tău mai tare și vei putea fugări pe dușmani cum fugărește Achilonul norii. Căci, oricât ai urmă povețile aceluiași Păstor, totuși afară din sânul și ascultarea catoliceștei și apostoliceștei biserici a Romei nu e izvor de putere adevărată, cum
nu e chip de mântuire. Cu cât te vei întoarce mai mult spre dânsa, cu atât mai vrednic apărător al lui Hristos vei fi. Noi, care dorim fierbinte și izbânda și mântuirea ta, te îndemnăm stăruitor pe tine și barocii tăi să vă lăsați de schismă și de toate rătăcirile și șă reveniți la sfântul staul. Atunci și noi vom pune toate puterile
noastre în sprijinul tău și-ți vom fi de mare folos în treburile țării tale. Cu drag gândim să punem odată pe fruntea ta coroana Răsăritului, de care tu ești cel mai vrednic. La acest pas ar trebui să te îndemne nu numai interesul tău, darși originea ta romană, căci de la Roma, din eternul oraș, ți se trage neamul; la acest pas ar trebui să te îndemne și
pilda bunilor și străbunilor tăi. Aduți aminte că fericitul Lațco a fost bun catolic, după ce s-a convertit cu mare pofală în mitropolia Șiretului. O bună parte a Moldovei deveni atunci catolică. Fiica lui, însoțită cu Gheorghe Koriatovici, a fost și ea credincioasă bisericii celui întâi dintre Apostoli. Evlavioasă catolică fu și soția nemuritorului Alexandru-cel-Bun, Ringala. Destui vrednici fii mai numărăm și printre Voievozii țării, vecină și soră cu a ta, Valahia. Astfel fu Bărbat Basarab și Matei Vodă, și soția lui Alexandru, Clara de Kukenus, și Margareta, femeia lui Radu Basarab. Apoi, în vremuri mai vechi și într-o regiune mai depărtată, Ioanițiu 	Împăratul, tot din
națiunea ta, a fost mult aplecat spre biserica Romană. Și nu se poate tăgădui că binecuvântarea lui Dumnezeu nu s-a pogorât atunci asupra acestor țări și nu le-a ajutat a se ridica tot mai sus. Cade-se dar să cugeți bine la acestea și să te folosești de pri1ejul de acum. Totodată îți cer să dai deplină ocrotire cinstiților și cuvioșilor frați Minoriți, pe care cugetăm a-i trimite în curând în țara ta,lipsită întru câtva de mângâierea spirituală a sfintei biserici Romane. Suntem încredințați că vei pofti cu stăruință pe toți locuitorii Moldovei, de orice demnitate și stare, fie duci, comiți, fie călugări, fie oameni de rând, să arate acelor frați cinstea cuvenită înșiși preoților
Moldoveni, lăsându-i a lucra și veghea la păstrarea și răspândirea credinței catolice» </p>
<p>Aici legatul papal făcu o pauză, pentru a răsuflă puțin, dar nu-și luă ochii de pe epistolă. Știa el, ca și Episcopul Iohannes Roșa, că sfântul părinte nu spunea nimic nou nici plăcut boierilor și Domnului lor. Și drept că, însuși Ștefan, cu toată diplomația lui, nu-și putea ascunde necazul și dezamăgirea. </p>
<p> Catanco urmă a citi : </p>
<p>«Și acum, revenind la cerința ta, recunoaștem că este pe cât de dreaptă pe atât de întemeiată, și te îndemnăm să ai bună nădejde. Oricum, să nu fugi cumva de luptă. Dacă vremurile n-ar fi atât de grele și nu s-ar fi făcut atâtea cheltuieli în anii trecuți, tot pentru binele și apărarea creștinătății, ți-am fi putut da îndată un ajutor simțitor. Totuși darul nostru nu-ți va lipsi nici în împrejurările de astăzi...</p>
<p>Din nou cititorul se opri și-și drese glasul. Ei luă un aer important. Se simțea acum ascultat mai cu plăcere. In adevăr, Moldovenii începeau a crede că dacă sfântul părinte nu le-o fi trimis chiar atâta cât nădăjduiau ei, le va fi împlinit măcar în parte cerința. De aceea și fața li se mai înseninase. </p>
<p> Drept încheiere, epistola zicea : </p>
<p>Iți trimitem, iubite fiule, un dar neprețuit, un dar pe care nimeni altul, nici un Domnitor de pe pământ nu ți l-ar putea dă ; un dar care face mai mult decât o mare oștire ; o întărire mai puternică decât orice ziduri ; o armă mai bună decât orice puști mari și sânețe. </p>
<p> Și trimisul apostolic isprăvi, în mijlocul ațintirii încordate a întregului sfat, intinzând solemn mâna și fără a mai citi pe pergamen;</p>
<p>Îți trimitem, falnicule bărbat, binecuvântarea noastră patriarhală!... </p>
<p> V </p>
<p>Tabara de la Hârlău </p>
<p>Cum primi din mâna pârcălabului răvașul pe care Domnița-l scrisese lui Ștefan Vodă, părintele Paisie dădu fuga să puie șaua pe Șoiman și fără zăbavă purcese spre tabăra domnească, bucuros și pentru sine și pentru bătrânul său prieten. In adevăr, nu se îndoia că acesta era tot atât de însetat de vederea unei taberi ca și el însuși, că priveliștea oștilor strânse la un loc, in pregătire de război, îi va aduce tot atâta mulțămire ca și lui însuși. Părintele se și uita la Șoiman cu zâmbetul
șiret și plin de duioșie al unei mame care a pregătit o plăcută surprindere odraslei sale.</p>
<p> — Haide, năzdrăvane, haide, dragă, grăia dânsu ; ia-o mai iute, că nu ți-o fi umbletul degeaba. </p>
<p>Insă Șoiman, apăsat pe semne de greul anilor, nu ieșea dintr-un treapăt cumpătat, domol, dar statornic, care-i dădea nu știu ce înfățișare înțeleaptă și măreață ; noroc numai că pasul ii era atât de mare că răsplătea în parte încetineala mersului. Înalt și osos ca și stăpânul său, lung in picioare ca și dânsu, părea anume croit pentru
uriașul călugăr și amândoi aruncau pe pământ, în drumul lor, o umbră deșirată și nesfârșită. </p>
<p>Tabăra se ivi pe neașteptate în ochii lui Paisie, după ieșirea dintr-o pădurice, și în același timp îi veni la ureche un răsunet amestecat, ca cel ce se ridică din locurile unde multă omenire se află îngrămădită laolaltă. Apoi, când se mai apropie și zări șatrele așezate pe o mare întindere, flamurile care fâlfâiau mândre în vânt, fu atât
de mișcat că i se umeziră ochii și sângele începu a-i curge mai repede și mai cald prin vine.</p>
<p>—— Uite ! uite Șoimane! zise telegarului ; iar Șoiman,
scuturându-și nervos bătrânele oase, încordându-și gâtul ca în vremurile cele bune, grăbi pasul și nechezi parcă ar fi fost să răspundă vorbelor lui. Aceste semne de pricepere atinseră plăcut pe monah, căci îl încredințară încă odată de năzdrăvănia calului său, care-i știa gândurile și-i împărtășea dorurile, pe care, se vede, Dumnezeu i-l trimisese spre mângâiere. O! da, simțeau tot una amândoi, aveau aceleași iubiri, aceleași patimi. </p>
<p>Paisie se pedestri cum ajunse la intrarea în tabără, unde erau strânse nenumărate care și căruțe, atât boierești cât și de ale negustorilor de prin cetatea Hârlăului și împrejurimi, veniți cu felurite merinde și mărfuri.Urmat de Șoiman, ca de un câine credincios, o luă la pas, încântat de larma, de mișcarea din jurul său, uitându-se in dreapta și in stânga cu nesaț. Parcă de sute de ani nu mai văzuse lagăr, parcă nu mai fusese o vreme când era și el ostaș ! Drept ca și frumoasă, înviorătoare arăta acea tabără, unde se adunase partea aleasă a oastei de țară, — gloatele și lefegiii având a veni mai târziu. </p>
<p>Și totuși un simțământ jalnic nu lipsea din sufletul său. Trecând prin cetele de oșteni, luă îndată aminte că mulți nu mai erau din cei pe care îi cunoscuse odată, că multe fețe noi le luase locul. Unii nu-l apucase a ști, alții il uitase, se vede, alții nu-l mai cunoșteau în veștmintele tagmei lui. Dădu mai intâi de o seamă de Câmpulungeni, păstori semeți din munții Sucevei, care abia știau de Domnie, și printre care se aflau câțiva ce-i fusese odinioară tovarăși de luptă- Ei își ascuțiau ori își grijau în tăcere armele: coase, securi, săgeți. Iar unul
zicea cântecul războinic alcătuit dc însuși Ștefan Vodă pentru însuflețirea luptătorilor :</p>
<p>Hai frați, hai frați </p>
<p>La năvală dați,</p>
<p>Țara v-apărați!</p>
<p>Hai frați, hai frați</p>
<p>La năvală dați</p>
<p> Crucea v-apărați</p>
<p>Hai frați, hai frați</p>
<p> La năvală dați</p>
<p> Steagul v-apărați!</p>
<p>Paisie stătu de-i privi câtva, poftind vorbă buna de la dânșii. Insă ei nu-l băgară în seamă și-și văzură înainte de ale lor. Doar un flăcău, lovit cu botul de Șoiman, care nu mai avea astâmpăr, zise răstit către monah :  </p>
<p>- Ei, părințele, mai ține-ți gloaba!</p>
<p>Gloaba! Șoiman gloabă !... Paisie tresări, adânc jignit ;dar se stăpâni, tăcu din gură și porni mai departe.</p>
<p>Acum nimeri la o ceată de călărași, printre care de asemenea număra altădată mulți prieteni, ca al de Baloș și Pisc, Husul și Botăș. Văzu pe unii din aceștia, azi mai îmbătrâniți, ce-i drept, dar tot cu același chip de războinici oțeliți. Ei stăteau în cerc, parte in picioare,
parte întinși la pământ și rezemați într-un cot, ascultând cu pătrundere povestirile unui bătrân care, așezat pe o buturugă și sprijinit pe măciuca lui ca pe o cârjă, le spunea de vremuri trecute, de multe și minunate întâmplări. Câțiva, deși nu-și luau ochii de la bătrânul cu dar
de vorbă, de pe buzele căruia cădeau mărgăritare, mușcau cumpătat din pâinea de grâu și din brânza pe care și le-adusese la oblâncul șelei, ca unii ce, oameni slobozi și aproape boieri și ei, mergeau la război pe cheltuiala lor. Nici acestora Paisie nu le atrase luarea aminte. Ci numai cât Husul își întoarse capul când copitele lui Șoiman răsunară la urechile lui, privi lung la părintele-Zarvă, parcă l-ar fi izbit trăsurile sale ; apoi, nepăsător, își îndreptă din nou căutăturile spre fermecătorul povestitor. Negreșit cugetase că vreo părere ori vreo asemănare îl înșală, că nu putea să fie Ilie Tâlpan în piele de călugăr. Și Paisie tăcu iar, oftând înăbușit, și’și văzu de drum.  </p>
<p>De altfel, nici n-avea cum să cadă în prada vreunui gând anumit, căci mereu i se ivea prilej de văzut și auzit lucruri care îi pomeneau de traiul lui de odinioară și-i stăteau deci la inimă; așa că nu înceta de a privi pretutindeni, de a trage cu urechea în toate părțile. Ei auzeau pe un alăutar, în jurul căruia se strânsese o mulțime de dărăbani, preamărind într-un cântec bărbătesc, zis pe lăută, pe vitejii de frunte ai neamului, Domni, boieri, ostași de rând. Dincolo zărea pe câțiva veseli flăcăi Lăpușneni făcând tărăboi pe lângă un hâtru îndrăzneț, care se prinsese că va sări călare peste un șir de buți alăturate, ca voinicul din poveste. Aiurea era o ceată mai numeroasă, unde partea de seamă o alcătuiau tineri feciori de boieri din garda domnească; Aprozi și copii de-casă. Ei petreceau cu halcaua, războinică joacă. Nicăieri nu era vuetul mai mare și chiotele mai tari ca aici. Și dintre toți isprava cea mai bună o făcea un copil-de-casă, care părea mare de inimă, pe cât era încă mic de stat și căruia-i ziceau Purice. Paisie auzi că el se și deosebește pe câmpul de luptă ca și pe triniște că a ajuns destoinic a-și împlânta sulița in pieptul dușmanului la bătălie, cum o arunca de bine și o trecea prin inel la halcă. Iar printre privitorii de acolo, călugărul văzu, cu nespusă bucurie, mulțime de Codreni de ai lui, voinici de cinste, bărbați între bărbați. Mândri și chipeși erau, cu pletele lor lungi, cu barbele lor stufoase, toți oștenii Moldovei, toți fiii acestui pământ atât de rodnic in viteji, dar cu Codrenii nu se putea măsura nimeni. Semeția și vârtoșia lor n-avea seamăn pe lume. Despre dânșii se și născuse zicătoarea că «cinci Moldoveni biruesc pe zece Tătari; dar cinci Codreni bat pe zece Moldoveni».</p>
<p>Ei stăteau deavalma cu feciorii de boieri și nu se sfiau de a îmboldi ori judeca pe jucători, lăudând pe cei destoinici, râzând cu glas tare de cei neîndemânatici sau nenorocoși. De altfel întru aceasta ei nu-și luau mai multe drepturi și nu cutezau mai mult decât ceilalți semeni ai lor. Boieri și țărănime erau pe atunci în strânsă legătură și prietenească înțelegere, ca oameni care aveau aceleași îndeletniciri, duceau aproape acceași viață, erau uniți printr-un simțimânt puternic cum e dragostea de țară. Și unii și alții treceau mereu de la plug pe Câmpul de luptă, de la război la lucrătura ogorului. Pe ei se
rezema puterea Domnului și a țării, ei numai alcătuiau la drept vorbind țara. Bucurându-se cu toții de o bună stare, pizma nu rodea pe cei de jos, nici disprețul nu încolțea in cei de sus. Ș-apoi se petrecea între aceste două straturi ale norodului un schimb necurmat. Orice -
răzăș ajungea la boierie printr-o ispravă frumoasă; coborâtorii unui neam cât de însemnat se pierdeau repede în rândurile răzășilor, dacă brațul le slăbea ori mintea nu le mai era destul de ageră.</p>
<p>După ce trecu de jucătorii de halcă, călugărul sosi cam la mijlocul taberei, aproape de corturile Domnului și ale boierilor, către care și ținti deadreptul. Dar in același timp cineva îl strigă de la ceva depărtare, dintr-un loc lăturalnic, zicându-i pe numele lui din lume;</p>
<p>— Tălpane!... He, Tălpane! </p>
<p> Paisie intoarse capul incotro răsuna chiotul. </p>
<p>— Aici!... vino încoace! îngână omul acela.. </p>
<p> Părintele recunoscu glasul și văzu cine era ostașul care-l chema. </p>
<p> Cârmi spre dânsu și, îndată ce-l ajunse : </p>
<p> — Bine am gasit, Mihule, zise. </p>
<p> — Bine ai venit, Frânge-fier! </p>
<p> — Paisie îmi spune acuma, Mihule.... părintele Paisie, baga de seamă călugărul. </p>
<p>—Paisie pentru cine poftești, pentru mine tot Frânge-fier ești, deoarece  știu că dracu nu face mănăstiri, zise iarăși celălalt vorbitor, rizând. </p>
<p>Monahul căută să ia un aer serios, dar nu se putu împiedica de a zâmbi pe sub musteață. </p>
<p>Cel care oprise în drum pe cuviosul părinte era un cunoscut al lui de demult, cu care tot se mai văzuse de când intrase la mănăstire, încât acesta cel puțin știa cu cine, are a face. înfățișarea lui eră atât de ciudată, că l’ai fi luat mai oricând drept o arătare. Ii lipsea un braț
și cu mâna ce’i rămăsese ținea o ghioagă ghintuită, armă curat românească, pe care o mânuiau atât de bine oștenii Moldovei; stă sprijinit într-un picior, căci celălalt îi era beteag și trebuia să-l ție îndoit de la genunchi ; pe față avea urme adânci de tăieturi de paloș, iar pieptul său gol scotea la iveală mulțime de răni vechi. Și
totuși vocea, apucăturile lui vădeau vioiciune, însuflețire și voie bună. Acesta era vajnicul_Mihu Lopată-poreclit Ciungul, feciorul lui Ilea, vătămânul din Uberești. Viteaz din cei mai de seamă, fusese multă vreme stegar. La picioarele lui zăceau arme de mai multe feluri și
lângă dânsu se afla un copilandru ce nu părea să aibă nici cincisprezece ani. Chipul acestuia era pe atâta de gingaș, pe cât al lui Lopată de fioros. Ochii lui negri, părul lung buclat și lăsat pe umeri, rumeneala trandafirie din obrajii săi îl asemănau cu serafimii. Deși îmbrăcat în straie proaste, se vedea după port că e din neam ales. Ținea și el o ghioagă ca a Mihului, dar mult mai mică.</p>
<p>— Ce vânt dulce pe la noi te-aduce ? Ce cauți într-o tabără ca asta? Nu cumva ne-ai îndrăgit iară? reluă Ciungul, trântindu-și arma pe umăr.</p>
<p>Dragi mi-ați fost voi totdeauna, Lopată, dar alte datorii mă depărtează de oști și de războaie.</p>
<p>— Și de bună seamă îți merge bine la mănăstire, căci de când nu te-am mai văzut parcă ai mai întinerit, în loc să îmbătrânești! </p>
<p>— Aș! părere, fărtate!... Nu se cade să mă plâng, dar nici pot să mă laud. Știi, vorba ceea: «nu-nici mort, nu-s nici viu, numai zilele îmi țiu». </p>
<p>— Ce spui? </p>
<p>— Uite, așa... Apăs și cu pământul asta degeaba, căci nu mai am rost pe lume...... </p>
<p>— Și numai voia ta te-a mânat incoace? </p>
<p>— Firește că nu, am venit anume cu un răvaș pentru Măria Sa Voda. </p>
<p>— Hă! hă!făcu Lopată ironie, ai ajuns să porți slove, să duci hârțoage?... Cum s-or fi părând bazaconiile acele mâinilor tale?.... Mă prind că le îngreuie mai mult decât o ghioguliță ca asta . </p>
<p>Așa zicând, își ridică arma drept în sus și după ce o ținu câtva nemișcată, o izbi de pământ cu capătul cel gros. Paisie se uită cu jind la dânsa. Era doar o armă vestită între oșteni, neobișnuit de mare și vârtoasă, măciuca Ciungului, pe care acesta și-o croise anume, de care nu oricine se putea sluji cum se cade. Călugărul întinse mâna firește și o ceru printr’un semn lui Lopată. După ce o apucă, o învârti în toate felurile : și cât era el încă de tare, îi simți prea marea greutate.
<p>—— He! he! altădată o mânuiam mai ușor, zise. Spuneți ce-țî spune, tot nu mai sunt cel dinainte... Dar tu, cum faci?... o învârtești numai cu o mână?</p>
<p>—— D-apoi!... Cum altfel? Uite colea!</p>
<p>Și luându-și îndărăt ghioaga din mâna călugărului, Ciungul și-o roti deasupra capului cu o repczeciune uimitoare și fără să răsufle măcar cevs mai greu. </p>
<p>  Va să zică, luă aminte Paisie, cele lifte n-au rămas
cu nicio pagubă fiindcă te-au păgubit de un braț...Tot aceeași plată își iau de la tine primesc del a un braț cât de la două, hai?...</p>
<p> —— Ba, ce să’ți spun, cumetre? nu știu cum se face,
dar parcă puterile pe care le aveam în amândouă mâinile nu numai că au trecut într’una, ci au mai crescut încă, strângându-se la un loc. Se vede că Dumnezeu a blagoslovit brațul ce mi-a lăsat! </p>
<p>-O! când voi ajunge și eu in puterea și vrednicia d-tale! </p>
<p> Astfel exclamă deodată, lângă cei doi vechi oșteni, copilandrul care, nebăgat în seamă de dânșii, ascultă și'i- privea în uimire </p>
<p> Lopată intoarse capul spre dânsu : </p>
<p> — Ute, piciul,...cum se avântă cu semeție! .. Ar vrea
de pe acum să se măsoare cu al de noi... </p>
<p> Și cătând la el părintește: </p>
<p>— He!... mai țineți caii, că doar nici nu ți-au crescut țulcile... Vine vremea pentru toate, destul deocamdată că dai semne bune.</p>
<p>Paisie se uită și el cu drag la inimosul tinerel și întrebă de dânsu din ochi pe Lopată.</p>
<p>— E băiat plin de suflet, îi răspunse Ciungul, de numai încape în el. Așa cum îl vezi, a fugit de departe, de la sân de mamă, de la bunătățile unei curți boierești, spre a luptă cu noi împotriva păgânilor. Nu știu
de unde vine, nici cum îl cheamă, căci n'a vrut să spuie. A poftit să’i zicem Viorel, și atâta tot. Intr’o bună zi m’am pomenit cu dânsu, că vine și’mi cere să’i fiu dascăl și povățuitor in cele ostășești. Eu, firește, l-am primit bucuros ca ucenic și-l învăț la toate armele și la
câte am apucat a ști și eu. E foarte destoinic, zău, și cred că la cea dintâi bătălie il scot calfă. </p>
<p>— Bine ai făcut ce ai făcut, fătul meu, zise Paisie. Și mai ales bine ai nimerit cu meșterul pe mâna căruia te-ai dat. Nici nu puteai găsi unul mai bun. </p>
<p>— Văd și eu... Dar nădăjduiesc să'i fac cinste și să ajung și eu odată ca dânsu </p>
<p>- Nu în toate, Viorel, nu în toate, zise Ciungul glumeț și aruncând câte o privire asupra brațului său retezat și asupra piciorului său beteag. </p>
<p> Paisie urmări si el această mișcare. </p>
<p>— Nu luasem seama... sșhiopătezi... asta-i ceva nou. </p>
<p>Da, prospătură chiar din anul ăsta... Vezi, liftele vor să mă facă tot mai nurliu și să'mi lase câte o amintire bună din fiecare bătălie... Dar să nu crezi că'mi pasă... nu... umblu și așa, slavă Domnului!</p>
<p>In clipa aceea se auzi un tropot de cai și copilandrul tăie vorba bătrânilor printr-o nouă glăsuire :</p>
<p>—Uite, bade, cine sosește, zise, trăgând de mânecă pe Lopată și arătându-i o ceată numeroasă, care pășea spre dânșii. Totul era nou și deci minunat pentru Viorel, dar și in altfel ar fi avut cuvânt de a privi încântat la ceea ce vedea. </p>
<p>Venea un războinic în vârstă înaintată, cu falnică înfățișare și pe pieptul săruia strălucea o barbă lungă argintie. El călărea pe un armăsar negru, cu colan de aur, cu șa și frâu de preț mare. De cingătoarea sa atârna o frumoasă sabie leșască cu mâner auriu și bătut cu rubine, iar într’o mână își ținea buzduganul.În îmbrăcămintea lui se deosebea o dulamă de șocărlcit nemțesc cu flori de fir, blană de cacom și nasturi de diamant. Era urmat de scutarul său și de zece tineri,înalți  și drepți pe caii lor de soi, în bogate vestminte și dânșii. Toți de o măsură, deși vădit de vârste deosebite, semănau atât de bine cu bătrânul din capul lor, încât nimeni nu se putea îndoi că sunt fiii săi. In urma acestora, se înșirau o seamă de copii-de-casă, de slugi și robi. Tătari, și în sfârșit gloata oamenilor aduși de boier de pe moșiile lui pentru război, dintre care cei mai de frunte erau înarmați cu sulițe ori eu arcuri, iar cei mai de rând cu măciuci, topoare, coase, după cum le dăduse mâna. îmbrăcămintea acestora, ca și a celei mai mari părți din oștire, era cea de toate zilele și se deosebea
numai după stare de la om la om.  </p>
<p>— Oană Ureche, biv vel Logofăt, zise cu glas mare Paisie...Mereu cu fruntea sus bătrânul stejar! </p>
<p>—Mi-a venit la război cu toată casa lui, ca de obicei, adăugă Mihul. Cică sunt 50 de ani de când n-a lipsit de la nicio bătălie.  </p>
<p>— Și cum au crescut, cum ii seamănă feciorii lui!</p>
<p>— In toate: fiecare face cât o oaste întreagă. Sămânță bună, fărtate. </p>
<p> — Ăsta știu că n-a trăit degeaba. </p>
<p>— O! ce frumos telegar, ce mândre arme! exclamă ;iarăși Viorel, bătând din palme si sărind in sus. </p>
<p>— Mândre, fătul meu, îngână Lopată. </p>
<p>— Putea-voi oare să am și eu odata o pală ca aceea,un armăsar ca acela? </p>
<p>— Hei! mare treabă nu-i să ai ceva la fel cu o sumuliță de galbeni... Negustorii din Leopol și Brașov ce așteaptă ?... Vorba-i să le dobândești cum le-a dobândit Oană Logofătul, pe degeaba, însă nici în dar... Toate lucrurile lui de preț au câte o poveste. Paloșul care ți-a luat ochii l'a câștigat în luptă dreaptă de la hatmanul Koniețpolsky, când războiul lui Bogdan Vodă cu Leșii ; armăsarul după care ai oftat așă adânc a fost al feciorului Hanului tătărăsc, prins In Lipînți de mâna lui Ureche. Aceste lapte le dau, cred eu, atâta strălucire.</p>
<p>Pe așa preț voi să-mi capăt și eu sculele șo podoabele de oștean.</p>
<p>— Prilejul n’o să’ți lipsească. Dacă în războiul ăsta n’om avea de ales cai arăpești și tătărești, bogății de paloșe și felurite armei... Păgânii ce ne vin au de toate...Numai noroc să fie!</p>
<p>— O !viață pentru un telegar ca acela, făcu Viorel. </p>
<p>- Bine ai vorbit, fătul meu, glăsui Mihul Lopată, zis și Ciungul; n’ai fi os de viteaz dacă inima nu ți-ar fi tresărit la vederea acestui cal și acestor arme! Nimic nu-i mai de dorit pe lume decât așa bunătăți.</p>
<p>Paisic, ca și tovarășii săi, mai urmă din ochi pe Oană Ureche, cu care se aflase odată pe multe câmpuri de luptă și care-i amintea atâtea isprăvi, atâtea întâmplări minunate, de pe vremea când era în lume. Apoi se despărți, cu o vorbă bună, de Lopată și de Viorel, și pășiiarăși spre cortul domnesc, pe care steagul cel mare, bătut de vânt, fâlfâia acum desfășurat în toată lărgimea lui. Șoiman îi și luase înainte, scormonind cu botul prin țărână ceva rămășițe de iarbă gălbejită și uscată. </p>
<p>Cum ajunse dinaintea locuinței lui Vodă, călugărul întimpină pe vătaful copiilor-de-casă, pe  nume Gligore Cârstea, care stă pe o bancă de lemn, ținând în mână semnul dregătoriei sale: un bici cu mănunchi argintat. II intrebă dacă poate vedea pe Măria Sa, arătând scopul
pentru care venise. Vătaful îi răspunse că Domnul ținuse adinioarea sfat cu boierii săi și că, după împrăștierea acestora, primise pe arhitectul însărcinat a întări Cetatea Albă, grecul Theodoros, cu care convorbea
încă.</p>
<p>Paisie își puse atunci în gând să stea jos ca să aștepte trecerea vremii; dar abia se lăsă la pământ și aruncându’și ochii dincolo de corturile cârmuitorilor armiei, zări pe un loc întins, grămadă deasă dc oșteni vădit atrași de o priveliște ce le era pe plac. Se auzeau strigăte, glăsuiri, râsete. Negreșit petreceau, și petreceau bine acolo, cu vreo îndeletnicire ostășească de acele care erau totodată și o desfătare și o pregătire pentru război. Monahul fu numai decât în picioare și se grăbi a se furișa in mulțimea privitorilor, alcătuită și
aici din țărănime, și unde ajunse repede in primele rânduri. Și drept, că nu’i păru rău de cea ce văzu: boierii, mari și mici și de toate vârstele, se îndeletniceau cu săgetarea din arc. Această armă era, cu adevărat, menită mai mult pedestrimei, ostașilor de rând, dar n'o
disprețuiau nici căpeteniile. Printre jucători, Paisie recunoscu pe mulți din aceștia, ca: Marele paharnic Costea, pe atât de zburdalnic la harța glumeață, pe cât de mintos la cea serioasă; Radu Gangur din Orhei. pan Dajbog, pan Boldur, și Groza din Grozăvești, și Condrea
Bucium din Buciumeni; apoi pan Arbore, stolnicul Bârzu, comisul Neagu, pan Isaia, și mulți alții ; ba chiar prea cinstitul Șendrea din Dolhești venise să-și mai încerce agărimea mâniei. Petrecerea era înveselită de cântecele unor cimpoiași cu cimpoaiele îmbrăcate în urșinic și, spre
a întreține focul luptătorilor, se adusese pe locul întrecerii buți cu felurite vinuri alese din țară și străine ;Cotnar și Odobești, Greceani și Nicorești; vin grecesc și vin unguresc. Era și bere leșască pentru cine poftea.Iar slugile boierilor alergau de ici colo, umplând cupele
ori oalele roșii, sau dând în mâinele băutorilor ploștele și tigvele, după gustul fiecăruia.</p>
<p>Dar ceea ce ajută cu deosebire la stârnirea și răspândirea veseliei era o făptură și hâdă și de râs, care se răsfață în văzul tuturor, deasupra unui poloboc pus în picioare, de pe înălțimea căruia urmărea și judeca fiecare aruncătură de săgeată. Acest ins, aproape pitic, avea un cap nepotrivit de mare pentru trupul lui, un păr roșu și aspru ca țepușile aricelui, un început de gheb in spate. Gura-i largă și elastică i se întindea până la urechi îndată ce vorbea ori zâmbea cât de ușor; glasul ii eră pițigăiat. Foarte vorbăreț, nu înceta de a îndrepta glume pișcătoare și obraznice împotriva tuturor, fără deosebire de treaptă. Avea în sfârșit destul de păcătoase însușiri trupești și sufletești, era o dihanie destul de desăvârșită pentru a juca rolul de măscărici pe lângă
Vodă. El purtă îmbrăcăminte leșască, cam la fel cu a piticilor de la curtea Crailor Poloniei : haină cu găitane de fir și căciulă de blană de vulpe albă. La ciubotele lui roșii străluceau pinteni mari auriți, pe degetele sale inele scumpe, în urechea sa un frumos mărgăritar.Încredința in glumă, in serios, că e de neam mare și nu
primea să i se zică altfel decât pan Bereskovie—Zbignev de Bereskovie. Acuma ținea, sprijinită de pântecele lui durduliu, o ploscă cu vin de Chipru pe care o ducea mereu la gură, negreșit ca să-și întreție cheful ; de aceea ochii începuse a-i scăpări, iar umerii obrajilor, ca și vârful nasului, i se făcuse ca văpaia.</p>
<p>In ceasul când Paisie sosi la boierii care se desfătau cu săgătarea din arc, se iscase gâlceavă intre dânșii și gata era să pornească o harță în toată legea. Vezi că, de unde la început fiecare luptă pe seama lui, se alcătuise intre jucători, pe nesimțite, două tabere potrivnice. Și anume de o parte se strânsese boierii din Țara-de-sus, de alta cei de la Orhei, de la Lăpușna, del a Soroca și celelalte ținuturi ale Țării-de-jos. Nu numai împrejurările jocului, dar și o pornire firească îi împărțise astfel. In multe amănunte se deosebeau locuitorii celor
două părți ale pământului moldovenesc. Josenii erau de o fire mai aprinsă și mai oțelită. Nestatornici în cugetele lor, veșnic neastâmpărați, de o îndrăzneală fără margini, ei erau totdeauna în capul răzvrătirilor din Moldova, când nu le stârneau ei înșiși și numai ei. Așa
că au dat adesea de lucru nu numai vrăjmașilor din afară, dar și Domnilor. De altfel, deschiși la suflet, veseli și șăgalnici, iubitori foarte de vinuri bune și petreceri zgomotoase. Gata la ceartă, iuți la manie, erau și lesne de împăcat. Cei din Țara-de-sus, din acea parte
care singură la început a purtat numele de Moldova, aveau mult cumpăt și, deși tot una de viteji, nu atât de înflăcărată pornire spre războaie; le mergea faima de cinstiți, harnici, evlavioși. Ei se bucurau de mai multe avuții și, având în partea lor marea și împodobita cetate
a Sucevei, capitala, se îndreptățeau a privi cu ceva trufie pe cei din Țara-de-jos, cam neciopliți, nu prea subțiri la apucături, într'un cuvânt prea «provinciali». Iar aceștia din urmă îi socoteau la rândul lor ca îngâmfați și muieratici, — faptul de a se îndeletnici și cu lucruri pașnice și a nu sta numai cu paloșul in mână, fiind pentru dânșii
o scădere a bărbăției.</p>
<p>Din chipul lor de a trăi urmă firește ca printre Joseni să fie mai mulți trăgaci dibaci, mai mulți meșteri de frunte la săgetarea din arc, la halcă și la celelalte jocuri războinicești. Ei, dar, culegeau in deobște lauri la aceste petreceri și unii dintr-înșii se credeau chiar fără seamăn, așa de rar erau intrecuți ori măcar ajunși. Cine, în adevăr, să răpuie pe Radu Gangur, care lua pasărea din zbor din fuga calului;, pe Boldur, vcl căpitan de Codru, ale cărui săgeți spărgeau porți de ștejar și pătrundeau ziduri de cetăți ; pe Ilie Hurul, care-și nimerea un potronic de la mari depărtări; pe pan Isaia, care la 30 pași despica o vargă de salcie, și în sfârșit pc Groza Mieotă din Grozăvești, care începuse a fi vestit încă de pe atunci deși abia bărbat. Dar in ziua aceea, nu știu cum, parcă Josenii își pierduse de odată iscusința, parcă norocul le sta anume împotrivă, așa rămăsese pe jos față de
Suseni, ca al de Costea Orâș, Dajbog Marele postelnic,panul Arbore, Ioan dc Albești. Să fi zis că e un făcut. De la o vreme faptul se băgă în seamă și nenorocoșii începură a fi luați la vale de cei părtiniți de soartă. Atunci ei se strânseră instinctiv la un loc; cei din Țara-de-sus făcură la fel; și intrecerea de unde era între om și om, ajunse a fi între cete. Ațâțările, înfruntările, împunsăturile zburau deoparta și de alta. Limbuția «puterniciei sale» pan Zbignev de Bereskovie, sporea încă învrăjbirea prin cuvintele de haz, vii ca niște săgeți, usturătoare ca un ghimpe înveninat, care porneau din gura lui. După cum era de mic la suflet, se înțelege că loviturile sale se îndreptau în deosebi către Joseni, către cei ăstimp infrânți și abătuți. Ii plăcea mult să chinuiască pe ușuraticii boieri, care nu-și puteau ascunde ciuda nici a-i răspunde cu aceeași măsură, căci doar mintea nu li se mișca atât de repede ca brațul. Și ei erau, pentru duhul său răutăcios, o pradă cu atât mai lesnicioasă, cu cât ursitele nu încetau a-i prigoni, deși,sau tocmai pentru că, își puneau toată dibăcia și tot meșteșugul pentru a se răzbuna de înfrângere.</p>
<p>In cele din urmă, rămăsese față în față, alegându-se tacit ca luptători fruntași din amândouă taberile, doi războinici foarte nepotriviți și care întrupau deplin fiecare parte a țării moldovenești. Deoparte ere Costea paharnicul, pe atunci in floarea vârstei, înalt și sprinten, cu ochii vii și musteața subțire, cu graiul împodobit și
ademenitor, într-un cuvânt curteanul cel mai mândru și cu apucături mai alese dintre boierii lui Ștefan. Despre dânsu umbla vorba că nu era inimă de femeie să nu se lase furată la vederea lui. De cealaltă parte era ursul cel morocănos de Groza Micotă, răstit și pornit, scund și îndesat, cu umeri prea largi și brațe prea lungi, cu tidva acoperită de un stog de păr lânos și des, totdeauna vulvoi. Dumnezeu nu-i dăruise acea podoabă la care țineau atât de mult strămoșii noștri și a cărei lipsă o priveau aproape ca o necinste : barba și mustățile lui erau așa
de neînsemnate că trecea dea binele drept spân. Să i-o spuie ori să-i râdă în față nu cuteza nimeni, ba nici cuvenita poreclă nu se lipise de dânsu, dar el nu putea să-și uite cusurul și aceasta era răstriștea cea mare a vieții sale. </p>
<p>Deci Costea, cu liniște și neșovăire, cu obișnuita-i eleganță, arunca fără greș săgeata în țintă,—care astădată era un cap de Osmanliu, cam grosolan făurit. Boierii voise a-și face plăcerea de a «da la mir» dușmanului in închipuire până să-i dea aevea. Marele Paharnic nimerise țelul la ultima tragere de zece ori în rând și stârnise admirațiunea privitorilor. </p>
<p> Și la mai mare, Costea! — Să te înzilească D-zău, paharnice! strigară într-un glas prietenii și părtașii lui,iar paharele se ciocniră și fură golite intr'o clipă.</p>
<p>—  Ale tale dintru ale tale! exclamă Stanimir, biv vel visternicul, dând el însuși îndemânaticului săgetător o cupă de iaspis cu vin de Cotnar și făcând pomenire de împrejurarea că vestita podgorie se afla sub oblăduirea Marelui paharnic. </p>
<p>De-o face și Groza numai ce-ai făcut tu, ne mărturisim învinși, glăsui pan Dajbog.</p>
<p>— Primim, adăugase Ioan de Albești. </p>
<p>Aceste cuvinte, care cuprindeau înșile o înfruntare pentru Josean, fură însoțite de căutături ironice îndreptate spre dânsu. </p>
<p>De-aș fi în locul lui Groza, grozav m’aș teme să nu'mi fac Grozăveștii de ocară, rosti de pe butoi glasul ascuțit al măscăriciului. </p>
<p>Micotă, înfierbântat, roșu la față, nu răspunse nimic, ci numai pufni din greu, ca să’și mai ușureze năduful ce-l înecă. Apoi, pregătindu-se a atrage, își încercă arcul, îi schimbă coarda, care i se păru că slăbise și,iarăși fără nici o vorbă, făcu cinci pași îndărăt de la locul de unde se chitea. Aceasta sporea simțitor depărtarea de la țintă, care era și așa cât se poate de mare. La rândul lui înfruntă semeț pe potrivnici : se prindea nu numai să întreacă pe Costea, dar încă să’l biruească în împrejurări neobișnuite; </p>
<p>— A! a! să vedem!șoptiră Șusenii. </p>
<p>— O sa vedeți! răspunseră unii dintre Joseni. </p>
<p>—Noroc bun! făcu Costea, zâmbind curtenitor. </p>
<p>—Grozăvie! exclamă Zbignev de Bereskovie, luându'și toiagul în mână și rezemându-se pe el cu solemnitate.</p>
<p> Micota se  uita de data asta chiorâș la dânsu : </p>
<p> — N'ai să taci odată, pocitură, zise ; nu te vezi ce hâd ești ? mai cați să fii și obraznic ? </p>
<p>Intr’adevăr obraznic sunt, răspunse Leahul cu prefăcută smerenie, dacă cutez, cu om de nimic, să glumesc cu oameni însemnați ca tine </p>
<p>Jocul de cuvinte asupra vorbei însemnat, care privea spania lui, atinse rău pe Grozovan și făcu, pe ceilalți, chiar pc prietenii lui, să râdă înăbușit. Dădu să întoarcă batjocura măscăriciului, dar nu găsi nimic la iuțeală și nu crâcni. Socotea că se va răzbună îndestul prin faptă. </p>
<p>Iși luă dar ținuta de tragere, înțepenindu-se zdravăn pe picioare și îndreptându-și pe deplin trupul. Iși tocmi bine săgeata pe coardă, aplecând mai întâi arcul către o linie desăvârșit orizontală. Iși aduse apoi arma din nou în linie verticală și întinse coarda. Stătu câtva nemișcat ca să ochiască. In sfârșit, când coarda fu pe cât cu putință întinsă, — mijlocul arcului aflându-se aproape în dreptul frunții sale, — trase. Arcul zbârnâi, săgeata zbură, fluerând prin văzduh, și vârful ei se înfipse tocmai în țintă. </p>
<p>Groza trase a doua oară cu aceeași tărie și îndemânare și avi aceeași izbândă. Săgeata se repezi și lovi în țel mai aprig încă, parcă ar fi împărtășit aprinderea și pornirea acelui care o trimitea. Prietenii Grozovanului nu ziceau încă nimic, dar se înseninase. El era foarte mișcat, de i se auzeau bătăile inimii. Se opri o clipă ca să
răsufle și ceru de băut. </p>
<p> O slugă-i dădu  o tigvă de acele cu gâtul larg din care beau mai bucuros Josenii și care cuprindeau patru ocale de vin. El gustă numai dintr-însa. </p>
<p>—Dc n’om face noi cel puțin cât o face Groza, zise pan Dajbog, nu suntem feciorii părinților noștri!  </p>
<p>—Așa să fie! glăsui Gangur de la Orhei, însumețit.  </p>
<p>—  Da, întâmpină măscăriciul, când cangurul va fi șoim și va avea versul privighetoarei! </p>
<p> Grozav din Grozăvești trase și a treia oară, cu toată băgarea de seamă, măsurând cu grijă depărtarea, socotind bine înrâurirea pe care boarea ce începuse a sufla puteă s'o aibă asupra tragerii sale, ochind pe îndelete.Această a treia lovitură fu tot atât de bună. Părtașii lui
nu’și mai înfrânară bucuria și izbucniră într’un strigăt de ura.Mulțimea privitorilor, împărțită până atunci intre dânsu și Costea, începu a crede în biruința lui desăvârșită. </p>
<p>Dar în vremea asta măscăriciul leah nu dă pace viteazului și’l supără necontenit. Nu încetă de a-i vorbi, a-l strigă pe nume, a-1 lăudă în bătaie de joc. Deși clocotea în sine, ca un leu ațâțat de gâdilitura unei muște plicticoase, Grozovanul se stăpânea din răsputeri, de frică să
nu-și piardă cumpătul și cu el destoinicia. Și stă gata a-și aruncă a patra săgeată, în mijlocul așteptării obștești,când Bereskovie zise deodată : </p>
<p>— Bine merge până acum Groza, dar eu tot mă tem că trage nădejde ca spânul de barbă. </p>
<p> Această din urmă înțepătură, cea mai usturătoare pentru Micotă din Grozăvești, fusese rostită cu atata seriozitate hazlie, că boierii, și potrivnici și prieteni de joacă, nu’și mai putură ține râsul. Ei pufniră laolaltă. Iar Radu din Orhei, pe care firea-l dăruise din belșug cu barbă și mustăți, și le netezi trufaș în văzul tuturor. Atunci Groza
își ieși din sărite ; fața i se încruntă și perii capului i se înfiorară ca frunzele unui copac pr vreme de furtună.</p>
<p>— Ai tot poftă de șagă, jupân staroste de nebuni ?strigă dânsu ; stăi să-ți dau eu de râs... Ține!</p>
<p>Și întorcându-se într’o clipă spre măscărici, își asvârli săgeata deasupra tidvei lui, așa că-i luă căciula și i-o trânti hăt încolo.</p>
<p>Zbignev avu vreme de a-și da seamă de gândul mâniosului Josean, dar nu și de a face vreo împotrivire ; și, din spaimă cât și din socotință, încremeni astlel cum se află : cu plosca în mână, gata a o duce la buze.</p>
<p>Mutra lui zăpăcită, ochii săi holbați și hâda lui gură căscată părură atât de nostime, că izbucniră hohote, de astădată pe seama leahului. Și fu un râs zgomotos și prelung, care apucă pe toți cei de față și răsună
până departe ; un râs care nu se mai isprăvea, de se indoiau oamenii de la șale, se înecau, bateau din picioare.Zbignev rămase și el odată de ocară și cu necazul nerăzbunat în suflet. </p>
<p>Insă Groza din Grozăvești, deși deplin despăgubit de loviturile măscăriciului, nu'și mai găsi îndemânarea de odinioară. Mâna-i tremură puțin, ochiul nu-i mai fu așa de sigur, și săgeata sa nu mai nimeri ținta, se înfipse alăturea.</p>
<p>-Nu se ține, nu se ține! strigară într-un glas Josenii furioși. </p>
<p> —Haita aceea e de vină! bolborosi Micotă, rușinat foarte. </p>
<p> Fie, să nu se ție, zise mărinimosul Costea. Groza să se mai liniștească și să înceapă din nou. </p>
<p>Propunerea paharnicului nu fu primită deopotrivă de toți boierii din Țara-de-sus.  </p>
<p>—  Ba nici de cum! strigară Ioan din Albești și cu alți câțiva. </p>
<p>—Lasă, treacă de la noi! glăsuiră unii mai îngăduitori.</p>
<p>— Să le-o iertăm pe asta, adăugase Dajbog postelnicul. </p>
<p>— Dar să nu se mai laude atâta altădata, incheie Stanimir biv vel visternic. </p>
<p>Această bunăvoință cam disprețuitoare învrăjbi și mai rău pe Joseni. Groza, în loc de a se potoli, își aruncă arcul și săgeata, și luând o atitudine amenințătoare, cu o mână într-un șold și cu cealaltă pe paloș, zise către Suseni : </p>
<p>— Ei, fârtaților, trufașilor, dacă poftiți să vedeți de mai suntem noi, Josenii, tot cei dinainte, eu sunt aici...Ce vreți ? în paloșe să ne tăiem ori în buzdugane să ne lovim ?  </p>
<p>— Și voi pe cine credeți să speriați ? făcu Dajbog, încruntând din sprâncene și scoțând pieptul înainte, gata a răspunde la înfruntarea lui Groza. </p>
<p>— Pare-mi-se că ne amenințați, dulăi fără obraz! strigă
Ilie Hurul. </p>
<p>— Obraz n-ai tu, cap-de-ghindă! îngână Dajbog. </p>
<p>Ilie Hurul răspunse cu un potop de vorbe iuți și răstite care, amestecate fiind cu mulțime de ziceri leșești și tătărești, obișnuite de Moldovenii de pe malul Nistrului, aduseră un zâmbet pe buzele potrivnicului său.</p>
<p>Văzând că gâlceava se înăsprește și poate merge cât de departe, unul dintre cinstiții boieri căuta să mijlocească spre împăcare. </p>
<p>Acesta, — bărbat frumos, arămiu la față, și pe pieptul căruia străluci o cruce mare atârnată de gât — stătuse tot timpul răsleț și nu luase parte nici la vorbă nici la joacă. Se numea Toader Kantemir din Siliștea și avea treaptă de pârcălab al Smilului. Din neam de mârzaci
Tătari, se creștinase de curând și, deși .arătă multă evlavie, nu era tocmai bine văzut de ceilalți boieri. </p>
<p> —Verilor, începu a zice, pornirea asta de mânie nu e creștinească. Pacea trebuie să domnească intre frați si..</p>
<p> Nu putu urmă mai departe. Nimeni nu-l ascultase, nici voise a se uită la dânsu. Harța era gata, paloșele ieșise din teacă. 
<p>Dar toată larma încetă într’o clipă și fiecare își intoarse capul la un glas care rostise sfios.: </p>
<p> — Măria Sa! </p>
<p> Intr-adevar, Stefan Vodă sosise printre ai săi, ne simțit si ne băgat în seamă. </p>
<p>- Ce, boieri dumneavoastră, întrebă dânsul zâmbitor, vreți să vă lăsați singuri sânge în ajunul bătăliilor ? Au nu știți, că’mi trebuie mie și că el e scump la o vreme ca asta?... Ce-a fost aici, mă rog? </p>
<p>Costea Orâș lămuri Măriei Sale in toate amănuntele în ce fel se petrecuse lucrurile de la început și unde ajunse.</p>
<p>Bine.am priceput, încheie Vodă, tot voios. Va să zică,  Dumnealor, Josenii, nu vor să fie răpuși niciodată nici chiar la joacă!... Frumoasă pornire!... Dar nici noi nu putem să ne lăsăm așa, paharnice... Și dacă Groza e supărat, să'i dăm prilej să se răzbune pe un Băcaoan 1)... Dați’mi un arc și mie!...</p>
<p>Odată ce avu arma in mână, făcu încă cinci pași îndărăt de la locul de unde trăsese Grozozanul. Apoi, mai fără ochire, aruncă una după alta cinci săgeți, care se înfipseră cu tărie în țintă. </p>
<p>Depărtarea peste măsură mare și repeziciunea, nechibzuința cu care trăsese Ștefan, făceau ca isprava lui să fie într’adevăr uimitoare. Ea stârni o neprefăcută admirațiune.</p>
<p>—— Numai un Ștefan Vodă e în lume, exclamă măscăriciul, in picioare pe butoi și ridicându-și în sus plosca. </p>
<p>—Rândul tău, zise Domnul către Micotă. </p>
<p>Nu, Doamne, nu, răspunse acesta, mărturisesc în cuget curat că sunt biruit. </p>
<p>— Și noi! și noi! strigară Josenii. </p>
<p>—Ba eu nu, întâmpină îndata, răstit și hotărât, o voce din mulțime. </p>
<p>Cu toții iși îndreptară privirile spre acel cutezător, și mirarea lor crescu văzând că glăsuirea pornise de la un om al bisericii. Acesta nu era altul decât părintele-Zarvă. </p>
<p>Nimeni nu urmărise jocul și cearta boierilor cu mai multă patimă, nimeni nu aprobase mai deplin semeața atitudine a celor din Țară-de-jos. Era doar și el dintre dânșii și n-o uitase. Abia se ținusesă nu se amestece în tărăboi fără veste și nepoftit. Dar pățania Grozovanului îl învrăjbise la culme ; sângele i se urcase ca de obicei la cap și fu pe cale să izbucnească. Izbânda lui Ștefan îl scosese in sfârșit din fire. Nu mai știa unde e și cu cine e. Nu mai vedea nici Domn, nici cinstite obraze nici rasa lui. Era vorba de a răzbună o înfrângere a Josenilor lui. De atâta își dă seamă. </p>
<p>— Nu vă fie cu banat. adăugase repede mult inimosul călugăr către Strălucita adunare ; Josean sunt și vă rog să’mi îngăduiți a lua partea celor biruiți.</p>
<p>1) Se stie că Ștefan s-a nascut in jud. Bacău. </p>
<p>Boierii, și dintr’o tabără și din alta, porniră o mișcare de împotrivire. Dar Vodă le spuse din ochi să împlinească voia părintelui și să-i dea un arc și o tobă. </p>
<p>De la aceeași depărtare și cu aceeași repeziciune ca și Măria Sa, Paisie lovi în țintă de cinci ori una după alta. Ba, în avântul său mai aruncă și o a șasea săgeată, care merse tot atât de frumos și de drept ca și celelalte. El întrecuse astfel pe Ștefan, cel de nimeni întrecut, deși de atâta vreme nu pusese mâna pe armă.  </p>
<p> Un strigăt nevoit izbucni din toata mulțimea și Domnul cel dintai bătu din palme. </p>
<p> Ne-a învins pe toți, părintele ăsta, zise Ștefan cu veselie.</p>
<p> Priviri curioase țineau pe călugărul cel lung și mulți se întrebau cine o fi și de unde o fi. </p>
<p>Dar Paisie, rușinat, îngrozit de ceea ce făptuise, — acum că-i trecuse pornirea și se dezmeticise — căzu in genunchi, și aproape cu lacrimi în glas : </p>
<p>—Iartă-mi, Doamne, iartă-mi semeția...Sunt un nesocotit...n-am cugetat... </p>
<p>— Scoală-te, grăi Vodă.... și nu te sfii, părinte... părinte.....?</p>
<p>— Paisie, Măria Ta, răspunse cuviosul, cu mâinile la piept. </p>
<p>—Să-ți fie de bine!... Dar stai, pare-mi-se că te cunosc.... Ai fost oșteanul meu... </p>
<p>— Da, Măria Ta. </p>
<p>— Acum mulți ani.... Pe atunci iți zicea... Tălpan. </p>
<p>— Ilie Tălpan, da, Măria Ta. </p>
<p>— Ai fost rănit ca de moarte la Joldești, pe când apărai un pod. </p>
<p>— Drept e! </p>
<p>— Și la Orbic ai luat un steag de la vrăjmaș. </p>
<p> _ Tocmai așa! exclamă Paisie, uimit la rândul lui. </p>
<p>— Vezi că nu uit eu pe cei care s-au purtat bine in razboaie?... Dar de mult ai imbracat rasa? </p>
<p>— De mult. </p>
<p>— Si ce te-a dus la călugărie? </p>
<p>— lIa niște păcate, Doamne. </p>
<p> Cu sfințenia nu stiu cum îi fi ducând-o, dar vad ca chitești tot ca altădată. </p>
<p> În vremea asta, Vodă luase o oala rosie cu vin de pe o masa de lemn. </p>
<p>— În sănătatea ta, părinte, și în amintirea isprăvilor tale! </p>
<p> Și după ce bău un gât bun : </p>
<p>—Ei de-aș avea voinici mulți pe cât îi am de vrednici, lumea a mea ar fi și dușmanii mi s’ar face ca lutul ăsta! </p>
<p>Așa zicând, aruncă oala in niște pietre de se făcu numai bucățele.</p>
<p>— Și de unde-mi vii, cuvioșia ta ? </p>
<p>— De la Ceatea Neamțului, să am iertare. </p>
<p>— A!... Și cu ce prilej, întrebă Vodă cu mai multă luare aminte. </p>
<p>— Aduc un răvaș Măriei Tale..... </p>
<p>— Bine, vom vedea, zise Ștefan, tăind vorba calugărului si facându’i semn sa ție răvașul la dânsu. </p>
<p>Gândul că-i venise știri de la Domniță, îl îndemnă să
nu mai zăbovească printre boierii săi.</p>
<p> Urmat de Paisie, caruia îi poruncise să vie dupa dânsu, apucă îndărăt spre cortul său. </p>
<p>Deși cu mintea aiurea, nu lipsi de a dărui în drumul lui câte un cuvânt prietenesc la tot oșteanul ce întâlnea, fie daraban, călăraș ori boier; și fiecare  se plecă cu dragoste și evlavie ca la un Domn într-adevăr slăvit. Drept că-i și știa pe toți, le cunoștea la toți păsurile, voile și nevoile, și le luă în seamă faptele, și bune și
rele. Mai ales cei sosiți de curând țineau să i se arăte pentru ca să afle că au răspuns la chemarea sa, iar lui îi creștea inima când vedea că numărul lor sporește zilnic și că, de data asta primejdia fiind mai mare decât oricând, au venit și ei mai bucuroși decât oricând.</p>
<p>Acela de care dădu la urmă fu bătrânul Oană Ureche.El se afla în fruntea feciorilor lui și când se apropie Domnul puse mâna la ochii săi slăbiți, ca omul ce se uită la soare. Apoi stătu drept și neclintit. </p>
<p>— Tot gata la treabă, credinciosule Oană, și tot neincovăiat! Ba parcă te înalți mereu cu cât trec anii!</p>
<p>—Mă înalț spre cer, Măria Ta. Și pe urmă, eu am ani mulți, foarte mulți, dar bătrân nu sunt nici cum !</p>
<p>- Mi-ai adus și pe toți fiii tăi!,.. Și încă unul mai mult...nu ți-l știam... </p>
<p>-Ăsta-i Sorin, cel mai tânăr. Rândul trecut am venit numai cu nouă... îmi ajunsese ceata stingheră... mi-l răpusese pe Ivonia Tătarii. </p>
<p>— Al cincilea pierdut în războaie! </p>
<p> — Al cincilea, Doamne, dar, vezi, mi-au rămas incă,și pentru mine și pentru slujba Măriei Tale.. i-am tot pus la loc. </p>
<p> Bine ai venit, tinere, zise Ștefan către fiul din urmă a lui Ureche, și Dumnezeu să te păzească.</p>
<p>Tânărul răspunse cu o închinăciune adâncă, dar lipsită de sfială.</p>
<p> D-zău să-l ducă pe calea vitejiei! îngână biv vel logofătul. </p>
<p>Cum ajunse în cortul său și se așeză pe scaun, Ștefan întinse mâna și luă iute răvașul pe care se pregătea să i-l dea Paisie. El îl citi mai întâi tot, din două, trei ochiri ; apoi se întoarse la fiecare frază;, apoi își pironi lung privirile pe unele cuvinte </p>
<p>Iată ce cuprins avea scrisoarea Domniței : </p>
<p>«Eu Voichița, fiica Radului Vodă, către tine Ștefan al Moldovei.</p>
<p>''Sănătate și tot folositorul bine de la Dumnezau poftim Măriei Tale.</p>
<p>''Cădem la tine cu mare rugăminte și fierbinte iarăși te rugam să nu ne mai ții în neagra și de jale temnița și sa ne dai drumul spre țara noastră. O! ajungă atâta amar, atâtea lacrimi. O ! nu mai spori făr-de-legea ta, nu mai mări vrajba și ura în pieptul meu. </p>
<p>Să ți se îndure inima cea de piatră. Să cugeți că ai nevoie de ajutorul Celui de sus, care împotriva să-ți fie și sa nu te audă și să nu te ierte, daca nu-mi vei împlini vrerea și dorința" </p>
<p>''Octombrie 16, 6982.''. </p>
<p>Vodă, luând cunoștință de aceste rânduri — dictate, nu și scrise de Domniță, căci știința ei nu mergea până acolo — iși încrețise la început fruntea ; dar pe urmă un zâmbet binevoitor, aproape înduioșat, se ivi pe buzele sale.</p>
<p>După ce-și întoarse ochii de la răvaș, grăi către Paisie, care sta in picioare dinaintea lui, și-l întrebă de petrecerea Voichiței în cetate, de starea ei. </p>
<p>- De ! ce să spun, Doamne ? După câte am văzut și am auzit. Domnița e sănătoasă, dar foc de supărată. </p>
<p>— Pare jalnică ?... jalnică de tot ? </p>
<p>— Da, Măria Ta;se vede că plânge des... Ei, dar cine știe dacă de jale ori de ciudă ?... La femei lacrimile vin lesne și pentru toate cele. </p>
<p>— Așa-i, Paisie. </p>
<p>— Insă ceea ce țineam să spun Domniei Tale, zise călugărul cu glas pătruns și adânc, este că... te urăște. O! te urăște de moarte, s-o știi...</p>
<p>— Da?... rosti Ștefan. Și adăugase, zâmbind : Bine, Paisie bine! </p>
<p>— Se arată totdeauna răzvrătită împotriva Ta! </p>
<p>— Bine, bine, părinte! zise Ștefan și mai apăsat. </p>
<p>—A spus in fața mea că se va răzbună și că nu vei avea pace de la dânsa. </p>
<p>— Foarte bine, Paisie! </p>
<p>Rostul glumțet al lui Ștefan luă cumpătul călugărului. El îl privi cu uimite și apoi glăsui cam supărat, lovind în nepăsarea ce i se arătă. </p>
<p>— Ei, Doamne, nu te gândești ce poate unelti o femeie învrăjbită ? Știi vorba : D-zău să te ferească de urgia muierească!  </p>
<p>— Ai dreptate, părinte ; dar, vezi, eu nu mă tem nici chiar de vrajba unei femei, și tocmai asta o să-i spun și Domniei sale. </p>
<p>— Oricum fie, Măria Ta, noi suntem hotăriți a face pază bună, a ține totdeauna ochii deschiși in patru, căci de mare preț sunt zilele Tale pentru Moldova, căci drag îi ești ei, pe cât nu-ți ești drag nici ție însuți! </p>
<p>— Întru aceasta ne impăcăm, cinstite părinte.Veghiați cu toată luarea aminte asupra Domniței și aveți in vedere vicleniile urzirii ce s-ar putea țese in jurul ei. Acest lucru nu numai vi-l cer, dar vi-l și poruncesc, ție ca și pârcălabului Dragoș, și nădăjduese că mă pot bizui pe două slugi atât de credincioase. </p>
<p>Abia rostise Ștefan aceste cuvinte, și pe când era pe cale de a răspunde Voichiței, logofătul de taină Șandru Cârjă intră nepoftit și nevestit, ca unul ce avea această voie la anumite împrejurări. Venea foarte mișcat, cu o treabă de mare însemnătate. Un olăcar sosise in goană
de la marginea țării cu știri de la iscoadele din Țara Românească, știri care dovedeau trădarea lui Laiot Vodă, înțelegerea lui cu păgânii și pregătirile de năvală asupra binefăcătorului său. </p>
<p>Ștefan păli la față ascultând spusele lui Cârjă și se încruntă ca niciodată. Până atunci se tot îndoise de necredința ocrotitului său. </p>
<p>—  Și el Iuda, și el vânzătorul!... Aceasta-i răsplata bunătăților mele ?... I-am dat o domnie și el vrea să mă prade de a mea, se înfrățește cu Agarienii ca să mă piardă... În vecii vecilor fie numele lui defăimat!</p>
<p>Îndurerat încă de această grea lovitură, prinse a dicta logofătului de taină înștiințările ce trebuia să le trimită iscoadelor pentru pândirea și aflarea mai departe a uneltirilor și mișcărilor lui Laiot Basarab. Și, în același timp, deprins cum era de a săvârși grabnic și la o dată multe lucruri cu totul deosebite, limpezimea și puterea cugetului său neavând întru nimic a suferi din aceasta, așternu pe hârtie cu însăși vânjoasa-i mână, cu slovele mari pe care le obișnuiau voievozii, răvașul menit fiicei lui Radu-Vodă.</p>
<p> Răspunsul său suna astfel : </p>
<p>«Scriem Doimnia noastră cinstitei și dăruitei de Dumnezeu Domnița Voichița». </p>
<p>„Har, pace și milă rugă-mu-ne să-ți dea Cel de sus. </p>
<p>„Facem știre Domniei tale că nu vom ieși nicidecum și nici decât din cuvântul nostru cel de la început. Dragoste de la  toți dorim, de ura nimănui nu ne temem. Deci să aibi a te supune, sa nu ne înfrunți mai mult. Așa ne e vrerea. Așa poruncim.'' </p>
<p>Octombrie 22 I. 6982. </p>
<p> Ștefan Voievod'' </p>
<p>După ce mai dădu din grai câteva lămuriri lui Cârjă treti-logofăt iar acesta părăsi locuința domnească. Ștefan aruncă o ultimă ochire asupra răvașului, al cărui rost fusese firește înrâurit de supărarea ce-i adusese vestea rea primită din Muntenia. Se încredința că răspunsul său nu putea fi mai hotărât și atunci i-l dădu lui Paisie.Acesta făcu câțiva pași înapoi spre a oeși din cort. Dar deodată se opri, începu a-și învârti potcapul în mâini, nedumerit, cu buzele pornite pe grai. Domnul băgă de seamă;</p>
<p>— Ce e, cuvioșia ta? </p>
<p>— S-am iertare de-oi întreba ceva.</p>
<p>—Întreabă. </p>
<p>—— Auzit-am și eu că pângăritul de Laiot Basarab s-a rocoșit împotriva Măriei Tale. </p>
<p>—Cum vezi, Paisie. Cunoaște și tu până unde merge nesocotința și răutatea omenească!</p>
<p> — Lupta cu pagânii va fi acum mai grea.,.. </p>
<p>— Fără îndoială. </p>
<p>— Dar tu-i vei întâmpina tot cu aceeași bărbăție... </p>
<p>— Cu mai multă încă. </p>
<p>—Și nimic nu va slăbi năzuința ta de-a da piept cu vrăjmașii? </p>
<p>— De-ar fi cât nisipul mării și stelele cerului. </p>
<p>—De-ar năvăli asupra-ți toate liftele pământului, adăugase Paisie, tot mai aprins. </p>
<p>— Negreșit!.. </p>
<p>— Tu-i vei înfrunta și răpune! </p>
<p>— La aceasta sunt statornic hotărât. </p>
<p>—Așa, Doamne, așa ! Nu te abate de la calea ta. Norocul și binecuvântarea lui D-zău sunt cu cei viteji. Să știi că tot norodul e cu tine, că tot oșteanul va fi un paraleu. Iar mie, care nu voi fi acolo, îngăduie-mi măcar..Îngăduie-mi...</p>
<p>Pătruns de cel mai viu avânt, călugărul nu-și isprăvi traza, ci repezindu-se fără veste, se lăsă într-un genunchi, apucă paloșul lui Ștefan și-l sărută cu patimă... Apoi dădu fuga afară din cort.</p>
<p>In urma plecării lui Paisie, Domnul ramase o vreme bună pe gânduri, în liniștea locuinței sale, țintind cu privirile fața pământului. Vorbise de Domnița de la Munteni, îi citise scrisoarea și i se umpluse sufletul de chipul și mândreța acelea la care, cu toate frământările și grijile lui, nu încetase a cugeta cu dor aprins. Ea i se înfățișase ăstimp tocmai așa cum o văzuse în noaptea cea cumplită, la cucerirea cetății Dâmboviței, când o primise în brațe mai mult moartă și ochii ei în lacrimi îi arătase îngrozire și totodată trufașă înfruntare, când îi
simțise inima zvâcnind pe pieptul lui, cel cuprins de o patimă fulgerătoare. Pătruns de adevărată slăvire, uimit de a vedea că făptura-i întrecuse tot ce-și închipuise din auzite despre dânsa, o sărutase fără voie și în cuget curat. Și pe loc presimțise că-și aflase femeia după care ofta sufletul său viteaz, pe care o aștepta de mult.</p>
<p>Purtarea din urmă a Domniței îi dovedise că nu se înșelase in credința sa. Cerbicia, mândria ei, neîmblânzirea-i il mirase, îl învrăjbise, ca unul ce nu era deprins cu vreo împotrivire, dar il și fermecase desăvârșit. Pentru întâia oară întrevăzuse o dragoste așa cum i se potrivea lui. Până atunci, nu iubise cu adevărat și făcuse numai căsătorii din interese de stat; el rămăsese străin cu sufletul și de Marușca, și de Evdochia de la Kiew, și de insăși Maria, fiica lui Isakos Comnen. Doar acesteia din urmă, — de care se despărțise de curând și care se exilase de bună voie la moșiile sale din ținutul Bacăului,ii păstră o duioasă amintire. Și pe dânsa o luase, ce-i drept, tot din socoteli ambițioase : râvnise să se folosească odată de drepturile ei asupra țării Mangopului, unde domnea tatăl său, spre a-și întări stăpânirea asupra Mării Negre. Dar nobila Comnenă, vrednică prin sine de un simțimânt adânc, îi dovedise atâta credință și iubire, că și l-ar fi închinat pe veci, dacă nu era între ei o prea mare nepotrivire sufletească și dacă nu se ivea în calea lor Voichița. Alături de aceasta, blânda, plăpânda Marie pălise ca o stea măruntă dinaintea strălucitorului luceafăr. Abia acum pricepea Ștefan cât suferise
nefericita când, fără vaet nici cârtire, făcuse loc rivalei sale, căci abia acum cunoștea puterea patimei. Insă oricât de stăpânit se simțea, era hotărât a nu cădea în slăbiciune, a nu se arătă nemernic, a fi bărbat totdeauna, până la urmă. Căci socotea că, mai presus de ceilalți
oameni prin har ceresc, trebuia să aibă și o tărie mai presus de a lor și să fie robul mărirei sale. Lăsase de o parte, curând, orice gând de silă față de Domnița, atât dintr’o pornire mărinimoasă, cât și din voia cinstitei sale mame, de care ascultă parcă ar fi fost tot copil și care luase sub aripa-i pe îngrozita păsărică. Iși impusese a o privi ca sfântă, deși o dobândise cu sabia și o avea în puterea lui, a nu-i pomeni măcar de simțirea sa. În schimb însă, își făgăduise solemn să-i cucerească dragostea și s-o aducă într-o zi la o smerită mărturisire. Lucru greu cu o fire ca a Voichiței, dar vrednic de o virtute ca a lui Ștefan, potrivit cu omul sortit a se război neîncetat și care în lupta
însăși, în lupta in sine, află desfătare. Adevărat că harța aceasta se arătă mai anevoioasă decât oricare alta, însă el nu se îndoia de izbândă. Multe semne îi și spuneau că împotrivirea Domniței era silită, că vrajba ei era voită. Trebuie deci să urmeze pe aceeași cale, statornic și neclintit. </p>
<p> —A! ești dârză, zise dânsu, sculându-se și cu ochii la răvașul Voichiței, pe care îl luase iar în mână ; ei! eu voi fi și mai dârz ; ești neînduplecată, voi fi și mai neînduplecat. Căci prea haină te arăți cu mine. Am pricinuit mult rău tatălui tău, drept este, dar martor mi-e
Dumnezeu că n-am lovit în el decât pe părtinitorul Agarienilor, pe dușmanul viclean al crucii. In urmă am făcut totul ca să-mi ierți această faptă îndeplinită de dragul țării și al legei ; totuși înverșunarea ta n-a scăzut. Pricep însă că de la o vreme îți pui amândouă mâinile pe inimă ca s-o împedeci de a bate pentru mine, fără voia ta, în ciuda ta. O ! te voi aduce odată să te dai pe față, să-mi
spui în gura mare ceea ce-ți tăinuești chiar ție. Zadarnict e chinuești singură, ca să mă poți chinui pe mine. A fost numai să mă lupt și aici, să-mi dovedesc și aici bărbăția ; dar de răpus, te voi răpune și pe tine! </p>
<p> VI </p>
<p>Tador Dragoș </p>
<p>De mult se lăsase întunericul deasupra cetății Neamțului. Cerul era senin și miile de stele scânteiau pe un azur limpede și străveziu. O adiere destul de vie clătina vârful mesteacănilor de pe dealuri. Nici un vuet nu mai răsuna în cetate. Ea însăși, măreț monstru de piatră, părea adormită pe puternicele sale temelii. Doar din când în când se auzea strigătul prelung al custozilor care vegheau pe ziduri. Se apropia miezul nopții și venise ceasul când somnul era mai dulce la oaspeții acelui lăcaș, obișnuiți a pune capăt veghei odată cu înoptatul. Adânc le era atunci repaosul ca și liniștea firii.</p>
<p>Numai Tador Dragoș pârcălabul n-aveau nici somn, nici odihnă, nici pace. Fusese gonit din culcușul lui de greul ce-i stă pe suflet, de nevoia de mișcare. După ce-și plimbase neastâmpărul și urâtul, neînțeleasa mâhnire, ca o strigă, prin lăuntrul cetății, cutreerându-i tot cuprinsul, se urcase sus pe ziduri spre a se încredința, chip, el însuși de neadormirea slujitorilor de pază. Se arătă nemulțumit din senin și ocări fără pricină. Totuși rămase acolo mai multă vreme, dus pe gânduri, lăsându'.și privirile să zboare pe câmpia de la poalele cetății și până dincolo, departe, pe înălțimele din zare. Vântul era mai tare și mai rece pe acea culme, dar tocmai aceasta mulțumea pe pârcălab, care-și descoperi fruntea arzătoare spre a o răcori la suflarea lui </p>
<p>Mare ar fi fost mirarea celor ce-l cunoșteau, nu numai de ar fi știut ce se petrecea in adâncul ființei sale, dar chiar de-i vedeau atitudinea și aflau acest simplu fapt că gândurile il putuse fură și scoate din fire. Căci nu era el om de chibzuială și de visări, ci de făptuire și
de ispravă. Niciodată până atunci fruntea nu i se încrețise nici capul nu i se plecase sub povara vreunei griji sau vreunei întristări. Neînlănțuit de nicio patimă, înafară de a războaielor, se simțea liber și mândru ca vultanii în înălțimile văzduhului, și această sălbatică neatârnâre îi era mai scumpă decât orice. </p>
<p>Se născuse din părinți tari de inimă. Tatăl său fusese multă vreme pârcălab de Soroca și de Orhei, slujbă foarte însemnată dar anevoioasă. Tador văzuse lumina zilei la moșia strămoșească Dumbrăvenii, nu departe de codrii Orheiului ce se întindeau, împreunându-se cu ai Bacului, până la Nistru, adică în acele părți ale vechii Moldove care erau neîncetat martore a cumplite harțe.Veacuri întregi oarde sălbatice și răpitoare le-au încălcat și le-au pustiit. Numai Sima Dragoș văzuse, intr-o viață de om, patru mari năvăliri. Iar Tador putea zice că fusese legănat ca prunc de urletele fioroase ale Căpcăunilor și văzuse, din brațele mamei sale, pojarele aprinse de dânșii în sate și câmpii, gloatele nenorociților târâți de dânșii în robie. De altfel, acest oștean arătă de timpuriu ce avea să fie. Era în anul 1440, și el abia împlinise cinci ani. Tătarii, — după ce prădase Podolia — intrase fără veste în Țara-de-Jos, totdeauna mai supusă loviturilor lor, avântându-se spre Vaslui și Bârlad, pe care le și prefăcură în cenușă. Neamul pârcălabului Dragoș, dus atunci la oaste, era la Dumbrăveni. O drâmbă de năvălitori se abătură într-acolo, scăpând, cu viclenia lor obișnuită, de urmărirea cetelor moldovenești și se năpustiră asupra curților viteazului boier. Acestea, așezate pe un colnic, cu păduri dese în dosul lor, aveau zid gros și înalt împrejur, metereze, slugi destule și credincioase; dar atacul fu repede și neașteptat. Nogaii pătrunseră până la căminul lui Sima Dragoș, după ce trecură prin ascuțișul săbiei pe paznicii locuinței, surprinși și zăpăciți. Kneaghina Ana se arătase, in această
împrejurare, inimoasă și vrednică de soțul ei. La vestea năvalei, ea își lăsase liniștit furca din mână și încercase a se pregăti dc luptă și apărare. Iar când văzu că totul e zădarnic, se adăposti în odaia de culcare, sub icoane, cu cei doi băieți ai săi lângă dânsa, așteptând moartea cu creștinească supunere. Nu trecu mult și Nogaii, care in vremea ceea răscolise toate casele de sus până jos, lacomi de pradă, apărură cruriți și mânjiți de sânge dinaintea ei, amenințând cu armele, chiuind a moarte cu glas răgușit, pornit dintr-un gât gros. Chipul lor întunecat și urât, — cu față osoasă și ochi pieziși, cu buze mari și nas turtit, — devenit și mai respingător prin intipărirea de crudă beție ce le dădea triumful, speriase pe drept cuvânt pe băiatul mai mare al lui Sima și-l făcuse a se ascunde în brațele mamei lui. Dar Tador se depărtase de Kneaghina Ana și, pășind țanțoș înaintea Nogailor,
cu mâinile la spate, capul sus, le strigase răstit și poruncitor:Ce căutați aici ?... Ieșiți afară, liftelor!».Această atitudine, înfruntarea aceasta neașteptată opriră in loc pc năvălitori. Și, oricât erau de haini și de aprigi, fură atinși de drăgălășia copilandrului, pe cât și inflăcărarea de bărbăția lui. Mârzacul ce-i conducea îl luă în
brațe, râzând, și toți ostașii lui ridicară în sus saihadarele, săbiile și măciucele lor, urlând și mai groaznic, în semn de admirațiune. Și, de dragul puiului de voinic, cruțară pe mamă și pe cei care mai rămăsese vii, nu mai dădură foc, ca de obicei, caselor jefuite. </p>
<p>Țador iși ținu pe deplin făgăduințele date din pruncie. Nici nu împlinise bine doisprezece ani și ceru voie tatălui său să-l însoțească pe câmpul de război. Sima pârcălabul mai că s-ar fi înduplecat, dar soția sa se rugă cu lacrimi de dânsu să nu i-l ia așa curând. Copilul nu
deocamdată, dar puțin in urmă, se făcu nevăzut.Părinții socotiră că i se întâmplase vreo nenorocire și-l și jăliră ca de moarte. Insă, după câteva săptămâni, îl văzură sosind pc un cal tătăresc iute și spumegos, în mijlocul unei cete de tineri de toată Starea, care se întorceau cu
mult plean de peste Nistru. Partea lui Tador era o sabie bogată, care aparținuse unui nemeș polon și pe care o închină tatălui său; o blană scumpă, dar potrivită pentru cinstita lui mamă, și o pungă de bani. Dăduse adică o raită prin țara Nogailor, împreună cu o seamă de voinici, seloși de a întoarce svăpăiaților megieși o parte din răul ce ei pricinuiau prin părțile creștine. Moldovenii aveau chiar o vorbă în privința asta. Ei ziceau că jeiuind pe Tătari, de fapt nu jefuesc, ci iși mai iau înapoi din averi, deoarece tâlharii aceia n-aveau nimic curat al lor, toate erau pradă de la vecini. Această ispravă a băieâandrului îl consfinți oștean de atunci și tovarăși pe Sima din Dumbrăveni în bătălii și ajunse repede - având așa bun dascăl - războinic nu numai viteaz, dar și iscusit. Odată pe câmpul de luptă, se poate zice că Tador nu-l mai părăsi. Căci tocmai începea domnia lui Ștefan, atât de roditoare în războaie. Și dacă se întâmpla câteodată să n-aibă de luptat în țară, își găsea de lucru pe la noroadele dimprejur. Făcu parte din oastea Cafei, din polkul de călăreți români al armiei polone, ca oștean de rând; nu se uita el la treaptă, nici la foloase, când era vorba de a se război. Ș-apoi nu numai că nu dorea, dar ura din fire orice trufie, orice pofală.</p>
<p>Traiul lui ajunse și mai zbuciumat după trecerea din lumea aceasta a părinților săi. Pârcălabul Sima își dădu sfârșitul, cum am văzut, în bătălia de la Lipinți, in fruntea oștenilor lui. Kneaghina Ana cuprinsă, în urma acestei jalnice întâmplări, de o mâhnire posomorâtă și mută, nu
zăbăvi a se duce după soțul ei, cel iubit și credincios. Nevoia de a alina marea ei durere mai ținuse câtva pe Tador la căminul strămoșesc. Dar odată singurele ființe scumpe lui dispărute, se porni iar, și cu mai multă patimă, pe traiul lui dinainte. </p>
<p>Dumbrăvenii, care căzuse în partea lui de moștenire, nu’l mai văzură apărând decât din vreme în vreme și pentru scurte răstimpuri. Insă el păstră cu sfințenie obiceiul străvechi al casei și al neamului, nu năsocoti legile sfinte ale ospeției, și curțile sale urmară a fi același
lăcaș primitor, adăpost de mare preț în niște locuri răzlețe. Poruncă era dată din partea sa că oricine se va înfățișă și va bate la poartă în lipsa-i, prieten, cunoscut ori simplu drumeț, ospătat să fie din belșug și ținut câte zile va voi. Numai el rămânea un străin pentru propria
lui vatră, unde nimeni nu-l vedea, chiar când întâmplător se află acolo, unde stătea totdeauna în odaia cea mai mică,mai neîbropodobită, și dormea în patul cel mai tare, nu numai pentru că celelalte erau date altora, dar și din pricina înăscutelor lui aplecări. Luni de zile oamenii săi nu’i mai știau de urmă căci dacă nu se află la vreun război în țară ori peste hotare, era  în inima codrilor, în urmărirea fiarelor. Vânătoarea era singura petrecere ce-și îngăduia, desfrâul, odihna lui. Rătăcea zile și nopți întregi prin poiene desfătate, printre arborii bătrâni, a căror înfățișare îl umplea de o sfântă evlavie, de-i venea
să se închine păgânește la dânșii ; se bucura cu nesaț de singurătatea, de pătrunzătoarea tăcere a pădurilor, în sânul cărora simțea o nespusă mulțumire. </p>
<p>Aceste apucături ale lui Tador erau, în cea mai mare parte, cu totul obișnuite în vremea de atunci și n'ar fi mirat pe niciun contemporan al său. Pornirea spre războaie și zvânturare era ceva obștesc și a dăinuit la Români încă de la ivirea lor în istoric și până la acel veac ticălos in care, ca unii ce sorbise otrava Fanarului, au stat amorțiți și fără vlagă. Ei s-au luptat nu numai pentru dânșii, dar și pentru alții, sprijinind pc brațul lor regate și împărății ; ei au ajutat când Bulgarilor împotriva Byzantilor, când Ungurilor împotriva Tătarilor, când Leșilor împotriva Cavalerilor Teutoni. Faima lor, mai ales de călăreți neîntrecuți, s’a întins până la depărtata Miazănoapte, unde nu arareori s-au dus să săvârșească isprăvi. Având această menire din tată în fiu, erau crescuți din cea mai fragedă pruncie astfel ca să fie înainte de toate vrednici oșteni, ca să nu știe niciodată ce-i boala
și durerea. Pornirile firești ale lui Tador îi fusese încă ațâțate prin această creștere, poate și mai aprigă la dânsu. De mic îl supusese pârcălabul Sima la toate asprimile vremii, îl tăvălise gol prin zăpadă, îl obișnuise a răbda de foame și de sete, a călări pe cai sălbatici, a nu se teme de nimic, a îndrăzni orice; trânta, lupta cu ciomagul, tragerea cu arcul, mânuirea paloșului și a lancei, deprinderea șoimilor fusese partea de căpetenie a învățăturii lui și singura la care se dedase cu toată inima.El arătă dintr-un început și spre marea bucurie a părintelui său că «săgețile, sulițele, platoșele, toate armele i vor fi mai dragi decât mesele întinse, pline de veselie și vin dulce ; sunetele armelor și răsunul coardelor de arc mai mult va iubi decât glasul alăutei». Ceea ce îl deosebea insă, chiar față de semenii lui, era o dragoste nețărmurită de neatârnare, un dor nebun de a se simți veșnic liber, neputința de a indura cel mai mic jug, de orice fel, fie numai sufletesc. De aceea nu primise nici o boierie, nici de la insuși Ștefan Vodă, de aceea fugise de Curtea domnească, de orice mărire, rămânând numai boier de neam, viteaz de frunte. Tot de aceea se depărtase și de dragoste, despre care presimțea că e lanțul cel mai strâns și mai greu de rupt. Nu voia el să-și dea stăpân cugetului său, nu voia să
fie rob nici inimii sale. Pentru dânsu era o întristare și o durere să vadă pe cei atinși de această patimă uitându-și mândria, căzând in slăbiciuni ce le privea ca înjositoare. Nu putea suferi gândul de a-și face idol dintr-un chip de lut, de a se închina unei ființe care-i insufla și dispreț și o nedeslușită temere. Căci socotea pe femeie drept o ispititoare, ale cărei urziri duceau la ticăloșie și pierderea sufletului. Și nu puțin lucrase spre a-l întări in aceste simțiminte, pe lângă evlavioasa-i mamă, un fel de călugăr care fusese dascăl in casa părintească : om cu carte, blând și smerit la înfățișare, neindurat cu
sine insuși, -privit aproape ca un sfânt. De fapt, acesta era un eretic pătruns de credințele Bogomililor, sectă ale cărei propăvăduiri se răspândise odată din Armenia în tot Răsăritul și până in Franța de Mează-zi. Fiul cel mare al lui Sima Pârcălabul, Dancul, luase de la dânsu
toată știința cât o avea și el, dobândise întreaga învățătură ce se cuvenea atunci unui fecior de boier: vorbea slavonește, știa pederost Ceaslovul și Psaltirea, tâlcuirea Evangheliei, a faptelor Apostolilor, a celor cinci cărți ale lui Moise, știa și socoteala și ceva gramatică; insă el rămăsese neatins de strania și posomorâta lui morală, nepotrivită firii sale. Tador, din potrivă, neascultător la «parados», nu putu să treacă, in ce privește cartea, mai departe de citire, socotind cărturăria ca bună doar pentru preoți și ca lucru cam nebunesc dar se pătrunsese de povețile lui religioase. De la dânsu învăță că pământul e făptura Necuratului, că Adam și Eva de Diavol au fost
făcuți, și că numai sufletul e de la Dumnezeu. De la dânsu se deprinse a urî trupul omenesc și a fugi de femeie. Căci doar ea era  urmașa aceleia care născuse pe Cain cu Sataniel, fiul cel mai mare al lui Dumnezău, răzvrătit împotriva Tatălui Ceresc; ea era răul întrupat, veșnica amăgitoare. Același dascăl îi propăvădui că însurătoarea e un păcat de moarte, așă că bărbatul însurat dator este să se despartă de nevasta lui de vrea să-și mântuiască sufletul. Îndemnurile lui îl adusese la hotărârea de a rămâne fecior toată viața, curat cu trupul ca și cu gândul, îi mărise gustul înăscut pentru traiul singuratic și cumpătat, după pilda acestor Bogomili, care viețuiau ca sihaștrii și nu se atingeau de carne nici de vin. </p>
<p>Sihastru ajunsese și Tador, și nici dădea semne să se schimbe vreodată. Strășnicia lui era bine cunoscută printre soții de arme și faima ce răzbătuse până la urechile lui Ștefan Vodă. Acesta il prețuia după cuviință, știindu-l drept unul din cei mai buni ai săi oșteni, dar nu se ferea a-l necăji pentru nemăsurata-i asprime. Intr’o
zi însă, veni prilejul să se gândească a’l întrebuința în slujba sa tocmai pentru acele însușiri ce făceau din el un om neobișnuit. Când trimisese la cetatea Neamțului pe Voichița avea pârcălab acolo pe Duma Buchtea, vrednic boier, pe a cărui credință socotea că se poate bizui
desăvârșit. In de aproapea lui pază dăduse pe fiica Radului Vodă. Dar nu trecu mult și, spre uimirea și supărarea sa, primi din partea-i rugămintea de a fi desărcinat de îndatorirea ce i se pusese și îngăduit să-și părăsească slujbă. Pe departe, Buchtea lăsase a înțelege pricina acestei hotărâri : farmecul Domniței îl tulburase prea adânc și crezuse mai cinstit a mărturisi tristul adevăr și a fugi din calea ispitei, decât să ajungă cumva hain, măcar în cuget, față de Domnul său. Ștefan fusese nevoit a-l rechema și de atunci nu-l mai văzuse nimeni în Moldova. Nici se știa ce se mai făcuse: unii ziceau că și-a pus capăt zilelor ; alții, mai intemeiați, că a trecut hotarul și a căutat in războaiele din străinătăți, uitarea ori un sfârșit de cinste. Vodă, atins și neliniștit de această întâmplare, se bătea cu gândul pe cine să aleagă în locul lui, în cine să se încreadă, pe cine să găsească atât de tare la suflet, dacă un bărbat ca acela nu se simțise destoinic a lupta cu înrâurirea pierzătoare a mândrețelor Domniței, care-i insuflau și lui nespus mai multă grijă decât încercările cutezătoare ale lui Mircea
Oprișanul. Împrejurările îi amintiră de Tador Dragoș, care i se păru îndată omul visat de dânsu, parcă anume ticluit pentru nevoia lui, pentru paza odorului său. El era totodată și un oștean care prețuia singur cât o mică armie. Știm cât de neplăcută fusese pentru Dumbrăveanul însărcinarea ce i se dădea ; căci pe de o parte se vedea pus la o treabă la care nu se pricepea, pe de alta era lipsit de un război, și de un război ca acela, cu un dușman de frunte, neîntrecut. Adevărat că Vodă il încredințase, drept mângâiere, că luptele cu Osmanii
erau doar la începutul lor și că prilejul dorit nu va zăbăvi a i se înfățișa în scurtă vreme. Totuși, numai deosebita autoritate a unuia ca Ștefan avuse puterea de a-l îndupleca. Pentru acela care, îndată după alegerea lui la Dreptate, se arătase un războinic hotărât, care in
optsprezece ani de domnie numără atâtea lupte cu noroc, Tador avea, ca și Paisie, ca și toți vitejii din vremea lui, o adevărată evlavie. Ștefan izbutise a-și atrage și închina desăvârșit «cugetele nestatornice ale Moldovenilor», începuse a fi mare și sfânt pentru ei. </p>
<p>împrejurările din trecut se grămădeau, învălmășindu-se, în mintea lui Dragoș, apăsat de conștiința unei mari tulburări și prefaceri în lăuntrul său. Și el căută in această redeșteptare a simțirilor de altădată să-și regăsească sufletul de atunci, să se regăsească pe sine și să puie capăt stării sale de acum. Insă, vai! lucrurile la care ținea atâta odinioară începuse a nu mai avea același farmec pentru dânsu. In zadar își ducea gândul spre codrii fioroși, dragii săi prieteni, unde’i era bine ca la sân de mamă ; în zădar își închipuia șoimi zburând după pradă în văzduh, zimbri răpuși de săgeata lui, și priveliște minunată — oști încăerate la luptă și scoțând chiote vajnice de înfruntare. Cugetul lui nu se mai putea opri îndestul la toate aceste; el apuca in altăparțe, se întorcea la același lucru, abia se îndupleca a trece dincolo de zidurile cetății.... Și parcă-și simțea altă fire, parcă pornea a deveni altul. Întâia oară își da seamă că are o inimă, știa de bătăile ei. Era pe cale de a se pătrunde de milă, de a pricepe duioșia; el, care nu plânsese când aruncase țărână peste trupul slăvitului său
tată, nici când pusese lumânarea în mâna rece a scumpei sale mame, crezând aceasta nevrednic de un bărbat, prindea a înțelege rostul lacrimilor. Avea chiar o aplecare de a iubi ceea ce urâse mai înainte, de a nesocoti ceea ce prețuise odată. Asemenea cu acela care a primit o lovitură puternică pe neașteptate, sta nedumerit și minunat, nepricepând ce a fost, ce s-a întâmplat, ce e cu dânsu. Aceasta-l făcea și mai neapropiat, îl îndemna și mai mult spre singurătate, deși ea nu-i mai aducea ca in altă vreme pacea, deoarece ajunsese a se sfii de el însuși. Și nu numai pe sine se vedea schimbat, dar întreaga fire schimbată i se arăta, de credea că a intrat într-o lume nouă, necunoscută lui, pe atât de nedeslușită, pe cât de atrăgătoare. Stăpânit de o dulce beție,
care-i înflăcăra închipuirea și-i mărea agerimea simțurilor, socotea cerul mai albastru, stelele mai strălucitoare, descoperea in lucruri graiuri, înțelesuri până atunci nebănuite.</p>
<p>Un oitat adânc, care ’l făcu să tresară, îi ridică fără veste pieptul. Nemulțumirea lui crescu. Își da seamă că liniștea-i era pe veci pierdută, că nu mai era liber, ca niște legături nevăzute l-au înfășurat și’l țin tare. Și tocmai de aceea îi veni dor de ducă, dor de a străbate
în goană, pe un cal sălbatec, șesuri întinse, până departe, cât mai departe, la marginile lumii.... Voia să fugă de sine însuși, să-și smulgă de pe dânsu nu știu ce haină înflăcărată, care-l ardea până la măruntaie.</p>
<p>Deșteptat din visarea sa, care'l ținuse pe loc un lung răstimp, pan Dragoș lăsă zidurile și se coborî in ocolul din lăuntru al cetății, unde putea mișca mai mult. Dar, după câțiva pași în lung și in lat, se trânti jos, pe pământul tare și rece. Se lovi cu coastele de o piatră ascuțită, care-i pricinui durere. Insă, în loc de a se da la o parte, se apăsă încă într-însa, parcă ar fi voit ca ea să’i pătrundă în carne, să’l rănească. De’l punea atunci cineva pe un pat de spini, așa ca sângele să’i curgă șiroaie, el i-ar fi mulțumit. Suferința trupească îi făcea
bine, căci precumpănea suferința-i morală. Și stând astfel, se rezemă într-un cot, închise ochii, râvnind la somnul lui de altădată, cel de copil nevinovat </p>
<p>Deodată un zgomot prelung, straniu, un fel de muget îi izbi auzul. Venea dinspre dreapta lui, de lângă zidurile cetății, dintr-un colț întunecat. Iși ascuți urechea. Zgomotul creștea. Acum era ca o horcăială de fiară, acum ca suflarea unui foi uriaș. Mirat, pârcălabul se ridică în sus, întrebându-se ce putea fi. Doar nu răzbise acolo vreun zimbru, vreo dihanie năprasnică. Se sculă și, trăgându’și paloșul din teacă, se îndreptă către acel unghi unde nu pătrundea nicicum slaba licărire a stelelor, nu fără a-și face semnul crucii ; căci, pe cât de neînspăimat era față de orice potrivnic știut și văzut, pe atât orice lucru nedeslușit îi insufla o grijă deșartă. Era adevărat om din veacul său, cu mintea plină de grozăveniile Apocalipsului. Când fu pe aproape de poartă, deosebi în umbră o formă mai neagră decât dânsa, o matahală ghemuită în colț. Cătând mai bine luă seama că era om pământean și, numai după lungimea picioarelor, — căci rasa lui făcea tot una cu noaptea, — pricepu că eră părintele-Zarvă, care adormise acolo și
horăia. Spetele’i erau sprijinite de zid, capul căzut pe piept, picioarele lipite unul de altul șl întinse drept înainte </p>
<p> Tador îl atinse cu paloșul, chemându-l pe nume : </p>
<p> — Părinte ... părinte Paisie! </p>
<p>Călugărul sări în sus, parcă i s'ar fi descărcat la ureche o pușcă mare și, repezindu-se la pârcălab, cu ochii încă paienjeniți, il apucă de amândouă brațele, răcnind cu glas răgușit : </p>
<p>— Ei ?.... Cine’i ?.... stai ! </p>
<p>—Da ce’i ? ce’i părinte ? zise pârcălabul, luptându-se să scape de strânsoarea uriașului. </p>
<p>— Raspunde!... de unde vii ? urmă Paisie, tot buimac și cu mâinile tot incleștate. </p>
<p>— Bine, nu mă auzi ? nu mă cunosti ?... Ce-ai pățit, părinte ? glăsui Dragoș aproape mâniat. </p>
<p> Paisie abia isi venise in fire si se frecă la ochi. </p>
<p>—Să am iertare... Mii de iertăciuni, pane... Uite, se vede că dormeam, zise dânsu îngăimat și plin de rușine. </p>
<p>— Cam așa! </p>
<p>—Dormeam, bată-mă nevoile să mă bată... Vezi, vezi, bătrânețile ?... Ei, acum zic și eu că sunt moșneag... Să mă fure somnul când stăm de strajă !</p>
<p> În rostul călugărului era un pic de jale. </p>
<p>Dar pentru ce mai străjuești și sfinția ta ? Nu veghează aici destui ochi ?... N’avem destui custozi credincioși ? Nu fac de ajuns pază eu însumi ?... Uite-mă deștept și în picioare în toiul nopții... și nu întâia oară mi se întâmplă una ca asta... </p>
<p> Așa’i, ce’i drept. Dar vezi, pane, am făgăduit Măriei Sale, slăvitului nostru Domn, să veghez, și voi veghea... Vorba’i sfântă la mine... Ș'apoi, chiar de nu mi-aș fi dat cuvântul, încă aș străjui de dragul lui, ca să nu aibă vreo nenorocire, nici pagubă de ce’i este scump. </p>
<p>Paisie spunea adevărul, dar nu-l spunea chiar întreg. Pe lângă cele arătate de dânsu, mai era un cuvânt ce-l îndemnă a face pe străjărul : propria lui plăcere, putința ce’i dă faptul acesta de a’și închipui o clipă că face treabă de oștean, ca mai nainte, în vremile cele bune.
Asemenea închipuire îl întinerea cu câțiva ani.</p>
<p>Iți faci spaimă degeaba și ești prea socotit, părinte. Să păzim, să păzim bine, fiindcă așă a poruncit Ștefan Vodî...dar eu sunt încredințat că nu era nevoie de noi aici și că oricine putea să ție cetatea asta cu douăzeci de lefegii.</p>
<p>Dragoș rostise aceste cuvinte cam in glumă, dar o ureche subțire ar fi putut ghici in glasul lui un accent neobișnuit la dânsu, izvorât dintr-o lipsă de sinceritate.</p>
<p>—Ei, da, așa s’ar putea crede... așa ar fi dacă am avea a ne teme numai de puteri și loviri omenești... Dar sunt aicea ființe mai primejdioase decât oștile cele mai tari și fiecare, în felul ei, mai presus dc fire.</p>
<p>— Asa ți se par sfinției tale niște plăpânde făpturi ?.  </p>
<p>— Plăpânde!... zi vajnice... Bătrâna mai ales, Hrusana aceea, imi dă de gândit și n’o pot mistui... Adevărat calul dracului... N’am mai văzut căutătură ca la dânsa. Mă tem că odată și odată o să deoache zidurile astea numai uitându-se la ele, o să dea jos c'o privire poarta
asta, cât e de tare. Știi domnia ta că nu’i chip să mă uit in ochii ei, nici să sufăr ca ei se se oprească asupra-mi ?.. Parcă dintr'înșii țâșnesc ace, ghimpi ce mă ințapă și'mi pătrund în inimă. Ei scot scântei mai vii decât ochii de lup la intuneric ! Cumplită vrajbă  trebuie să clocotească în sufletul său. Și m’aș prinde că e vrăjitoare și Necuratul îi este frate de suflet. Văzut-am tot felul de lighioane și de lifte și nu m'am cutremurat, dar în fața hârcei parcă pricep, zău, că poate fi pe lume frică. </p>
<p>— Frânge-fier vorbește astfel! .. </p>
<p>—O cred în stare de orice. Iți spun că intr’o zi o să strângă toate duhurile rele și o să le puie să dea năvală asupra cetății, ca să ne răpească pe Domnița. Ei, dar voi fi și eu pe aici! Pentru Ștefan Vodă aș putea să mă lupt cu tot Tartarul și să ies biruitor. — Iacă de ce
veghez și păzesc într’una. </p>
<p> Patima cu care cuvânta Paisie facu pe pârcălab să zâmbească. </p>
<p>— Cât despre cealaltă, urmă părintele, e altă poveste. Dacă te uiți la ea, crezi că e ruptă din rai și că vreun heruvim al Domnului s’a întrupat într-însa. Dar nu știu de nu’i mai primejdioasă decât chiar baba. La dânsa, ce’i drept, m-aș uită câte zile aș avea,—și de ar fi
să trăiesc șapte vieți, nu una, — și tot nu m-aș sătura. Insă m’am jurat să n’o mai privesc, de nu pe furiș, cu coada ochiului... pentru că simt, cât sunt de bătrân, că inima’mi slăbește în fața ei, că toată vrajba mi se topește... Vezi, de mi-ar cere ceva cât de greu, fie și săvârșirea unui păcat, mă tem că întâi aș zice ba, mai pe urmă poate, și la sfârșitul sfârșiturilor, da.</p>
<p>Deoarece pârcălabul stătea in umbră, Paisie nu-i putea deosebi lămurit chipul ; altfel s’ar fi mirat de înfățișarea ce luase la spusele lui. Ochii i se aprinsese și priveau țintă la dânsu ; toată ființa i se însuflețise ; el îi sorbea fiecare vorbă. Nu bănuia bătrânul că cuvintele
sale se potriveau atât de bine cu gândurile asprului fiu al lui Sima Dumbrăveanul. </p>
<p>—Dar socotesc că te vei fi pătruns și domnia ta, zise iar limbutul călugăr, că n’am născocit nimic când ți-am pomenit de frumusețea ei, dar dumnezeiesc ce te face să te închini la o ființă pământeană ca la o icoană. Acuma înțelegi, cred, ca și mine, că biv pârcălabul Buhtea a
avut dreptate să fugă, cum s’a vestit, de teama ispitei; înțelegi de ce Ștefan o păzește ca ochii din cap. Nici vorbă, trebuie să ne ferim mai mult de Domnița decât de baba cloanță... Da, să ne ferim mai ales de dânsa </p>
<p>— Ei, iți mai spun iarăși, că astea sunt curate închipuiri. Când vom ajunge să ne temem de niște femei. </p>
<p>Dragoș rostise aceste cuvinte repede și apăsat ; dar graiul lui sună iarăși a fals. </p>
<p>—  Nu mai zice! Mai bine fă-ți cruce, răspunse Paisie pătruns. </p>
<p>Nu-i șagă, ascultă-mă, să ai de potrivnic una ca fata asta a lui Radu Vodă... Doamne sfinte!... N-are ea ce’i drept, nici paloș de viteaz, nici arc, nici săgeată, nici măcar o prăștioară ; însă are zâmbetul ei, glasul de privighetoare, nurii ei ; are lacrimile ei... Și astea-s putere mare... Ferește-te de ele, pârcălabe, ferește-te...Ucigă-l-toaca e meșter, meșter amarnic, și firea-i păcătoasa... Să nu râzi de ceea ce nu-i de râs.</p>
<p> Și grăind mai mult către sine însuși : </p>
<p>—Femeia-i dulce, dar la rău te duce. Ea ta naște, ea te omoară.</p>
<p>Iar Tador zise, după un răstimp de tăcere, desăvârșind cugetările filosofice ale convorbitorului său;  </p>
<p>— Femeia e făptură rea și vicleană. </p>
<p>—— Scriptura a spus de dânsa : inima ei e un lanț, o plasă ; mâinele ei niște fieare. Sf. loan Gură-de-aur a numit-o săgeată ascuțită a demonului; și alt sfânt părinte i-a zis vierme care roade inima. </p>
<p>—— Și alții i-au zis: fiică a minciunii, strigă a iadului,
vrăjmașă jurată a păcii, măciucă a crimei... </p>
<p>Pârcălabul își amintise toate învățămintele cucernicului său dascăl și îngână înseși cuvintele lui. </p>
<p>Așa’i, așa'i! glăsui Paisie. Cine o știe mai bine decât mine? Ce n’am pățit de la aceste viclene cât am fost in lume?... Nu’i vorbă, că nu m’am lăsat nici eu în pagubă... Și pe de altă parte, vezi, făcând bine socoteală, mi-ar fi păcat să n’o spun : Multă desfătare am avut pe urma lor; așa că ceasurile cele rele se precumpănesc cu cele bune și nu’mi vine la adică să le blestem, nici să le afurisesc, deși ele poate n-or fi blestemând și afurisind, pe unde mai sunt și mai trăiesc!</p>
<p> —Prea puțin cumpătat ai fost, părinte, cum se vede.</p>
<p>-— Zi, mai bine nici de cum. Nespus mi-au plăcut mândrele, săracul de mine, și fără osebire de au fost bălaie ori oacheșe, înalte ori mărunțele. </p>
<p>Părintele se pornise pe spovedanie: </p>
<p> —— Numai însurat am fost de trei ori, pentru că mai mult nici nu îngăduie sfânta noastră lege. Dar nu știu cum s'a făcut, că viață nu mi-a avut nici o nevastă. Tustrele au murit în floarea vârstei... Numai cât mă cununam cu ele și Dumnezău mi le lua... Și doar nu le făceam nici un rău... Astfel văzut-am că nu-i pe voia celui de sus să am numai o femeie... Deci am căutat să mă mângâi cum am putut de văduvia mea. Și slavă Domnului, ibovnicile nu mi-au lipsit... că de-mi plăceau mie,
le plăceam și eu lor. Abiam ieșeam din câte o bătălie, pârlit de praf, zgâriat de paloșe, și dragostea-mi sărea înainte sub chipul unei fetițe sprintenă ca o căprioară, sau blândă ca un miel sau vie ca o păsărică... Cine era ca mine pe atunci?</p>
<p>—Hulești, cuviosule, zise Dragoș, turburat de pornirea aprinsă ce via în cuvintele bătrânului.  </p>
<p>— Hulesc, fiule, hulesc, glăsui Paisie, bătându-se peste gură... Nu mi se cade să mai vorbesc astfel. Dar, ce vrei, oricât de bună o fi slujba lui Dumnezău, — și bună e, cu adevărat—tot nu pot uită de lumea ceea, pârdalnica...pentru că prea bine am trăit, de credeam că numai o
viață n’o să’mi ajungă. Nu m’aș fi săturat niciodată de trai... La ce bun, insă, părerile de rău?... Ele sunt nelegiuite... Ș’apoi ce a fost a fost și n’are să mai fie. </p>
<p>Părintele își isprăvi deocamdată cuvântarea. Iar Tador nu zăbăvi a zice, cam sfios : </p>
<p>—— Atât de mare să fie puterea acestei patimi ce-i spune dragoste ? Atât de mare că niciun viteaz ca Ștefan să n’o poată răpune după voie ?</p>
<p>—Nici că e tărie mai copleșitoare pe pământ. Cu ea nu se încape voie ori nevoie, ea nu știe de nimeni și de nimic. </p>
<p>—Auzisem de mult că e boală fără leac. </p>
<p>— Nu’i vrac, nu’i descântec, nu'i rugăciune mântuitoare pentru cel atins de dânsa, nu’i scăpare nici la Dumnezău, nici la oameni.</p>
<p>-Blestemată fie atunci!</p>
<p>—Ei, nu știi ce să zici : blestemată ori binecuvântată; căci pe cât chin aduce, pe atât și desfătare. Și dacă te lauzi că n’o cunoști, poate ești de fericit, pane, dar poate și de jălit. </p>
<p>—Nu, părinte, mai-bine-i să-ți păstrezi pacea sufletească și seninătatea minții. In dragoste e suferință, e nemernicie; a iubi este a viețui numai pentru o singură ființă în care ți se încheie întreaga lume și afară de care totul îți pare pustiu, ticălos și fără înțeles. Fericire, mărire, dumnezeire la dânsa sunt; într-un zâmbet, într-o privire a ei; și o umbră de vezi pe fruntea-i, crezi că un zăbravnic negru sa întins pe toată firea.. </p>
<p>Dragoș se opri, minunat el însuși de cele ce spusese. De unde și cum îi venise, de unde le aflase, nu-și putea da seamă. </p>
<p>—Vorbești de dragoste ca un dascăl, luă aminte Paisie. Pe sfânta cruce, de nu te-aș cunoaște, aș socoti că ți-a furat cineva inima! </p>
<p>Dar, fără șagă, așa'i cum zici domnia ta, așa’i de când moașa Eva a cules mărul din pomul cel vrăjit. Am fost și eu de câteva ori năucit de niște ochi galeși, de 'mi venea să mă leg singur. Socoteam că m’au bătut stelele, că oi fi mâncat turta lupului. Dar noroc că halul ăsta nu
mă ținea mult. Pe cât de iute mă apucă, pe atât de repede mă lăsă, și-mi veneam așa de bine în fire că parcă n’ar mai fi fost. </p>
<p>O tăcere mai lungă urmă acestor cuvinte. Și călugărul și Dragoș statură câtva retrași in sinea lor, uitând fiecare de ființa celuilat. Dar glasul străjărilor îi făcură să tresară. Noaptea naintase mult și frigul se întărise. Amândoi se simțiră răzbiți de trudă și dornici de repaos. Pârcălabul cel dintâi legă iarăși firul vorbirii, pentru a îndemna pe Paisie la liniște și odihnă. </p>
<p>— Somn bun și pace ție, părinte, zise dânsu, isprăvind. </p>
<p>— Pace nouă, fiule, îngână celălalt. </p>
<p>De fapt, însă, se despărțiră tot îngândurați și cu sufletul neîmpăcat. Paisie nu putea uită cu una cu două bănuelile și relele lui presimțiri, nici amintirile zvânturatului său trecut odată înviate nu i se ștergeau așa ușor. Iar Dragoș, împotriva nepăsării arătate tovarășului său, nu era mai puțin pătruns de o tainică și nedeslușită îngrijorare. Se simțea aproape de a fi târât pe un povârniș alunecos de o putere neînvinsă. De aceea, țintind bolta cerească pe care stelele începuse a păli, făcu o rugăciune mută. Ceru lui Dumnezău să’i ție sufletul curat, cugetul senin, cum le avuse până in acea vreme, să’l ferească de ispite rele, de vâltoarea patimelor grozave, de imboldurile pornite de la un dușman ce via în însăși a lui ființă.</p>
<p> VII </p>
<p> Brățara de aur </p>
<p> Șederea la cetatea Neamțului ajunse de la o vreme a fi pentru Paisie mult mai puțin plăcută decât și-o închipuise. Știm că nu se bucurase, atunci când Dragoș il ceruse și-l căpătase de la stareț, de faptul că avea să schimbe locul și să petreacă in uzureală cât o voi —
trândăvia nu-i prea stă la suflet — ei pentru că nădăjduise in tainița lui că la cetate trebuia să fie odată și odată vreun tărăboi. Dichisul cel milităresc de acolo, vorbele ce i le spusese Ștefan in tabără, înseși ale sale cugete il încredințau că într-o bună dimineață se vor trezi cu o năvală, cu vreo ceată de Unguri ori un podgheaz de Leși, în frunte cu logodnicul Voichiței. O întreprindere ca aceea era, ce-i drept, nespus de semeață și cu prea puțini sorți de izbândă; dar, in sfârșit, cum hoinăreau destule haimanale prin ungurime și șleahta leșească sta totdeauna gata de năzbutii, iar țara era dusă la război, multe și neînchipuite se puteau întâmpla. Totuși, dorul lui cel ascuns rămânea neîmplinit. In zadar cerceta el zarea în fiecare zi și în toate părțile : nimic și iar nimic! Oprișanul stă liniștit, își înghițea necazul în tihnă. Și cum îl mai ocăra cuviosul în gândul lui : Nemernicul!  mișelul! fecior de babă! Ii dădea cu tifla in văzduh. Ii venea mai mai să-l strige pe horn, căci își ieșise din răbdări, căci
doar spre a vedea măcar un pic de harță lăsase el mănăstirea.</p>
<p>Urâtul și neastâmpărul îl scoteau adesea pe Paisie din cetate. Se ducea prin pădurile de prin prejur cu barda pe umăr, ca să-și mai facă de lucru cu tăiatul lemnelor. Să-l fi văzut atunci dând furios în bieții copaci, parcă ei ar fi fost vinovați de ceva. Ba uneori, tot in
năzuința lui nepotolită de luptă, cuprindea câte pe unul în brațe și-l strângea și-l scutura zdravăn. Codrii de pe acolo erau plini de tot felul de vânat și sfinția sa, in lipsa războiului adevărat, s-ar fi mulțumit și cu îchipuirea lui. Dar legile cinului său nu-i îngăduiau nici atât. — Numai odată se îndură cel de sus și-i dădu prilej să-și
mai săreze inima. Făcuse o bună grămadă de lemne și sta să se odihnească pe un trunchi culcat la pământ, când un vuet de arbori izbiți cu putere, de crăci și frunze călcate în picioare, un fel de vijelie pornită fără veste, ii atrase luarea aminte și-l făcu a-și întoarce capul. Dar până să vadă ce este, și pe când dă să sară in sus, se pomeni față de fiara cea mai cumplită a munților Moldovei, un
zimbru. Rănit și purtând în coapsă săgeata vreunui vânător, sosise ca un vârtej până în dreptul lui Paisie. Venea pe semne de departe, în goană nebună, turbat de durere și cu atât mai primejdios. La vederea călugărului se opri o clipă, surprins și încruntat; își puse coarnele în pământ, zburlindu-și coama de leu, umflându-și nările. Se încorda înainte de a se repezi la Paisie. Dar acesta nu era om să se mire de ceva ori să-și piardă cumpătul. Mugind și el, cam tot una de înverșunat ca și potrivnicul său -sări mai iute decât gândul asupra-i și-l apucă de coarnele cele lungi și tari, lăsându-se cât de greu pe ele. Fioroasa
lighioană se smuci, izbi cu capul înainte. Oricine, afară de Paisie, ar fi zburat cât colo; el fu numai ridicat de o șchioapă în sus. Și iarăși incordându-și brațele oțelite și apăsând din răsputeri pe coarnele fiarei, îi plecă fruntea spre pământ ; și iarăși fiara se smuci, dădu înIdărăt, pentru a se repezi mai bine, și Paisie se înălță din nou in văzduh. Așa fu de mai multe ori și cine știe cât ar mai fi ținut lupta, căci niciunul nici altul nu se dă, niciunul nici altul nu ostenea. Dar călugărul izbuti în sfârșit să tragă pe potrivnic la locul unde-și aruncase mai adinioarea securea. Atunci —cât ar fulgera odată — lăsă coarnele zimbrului, sări la o parte, apucă arma și, pe când dihania, care izbise zadarnic înainte, se întorcea la dânsu și mai furioasă, îi dădu o lovitură drept in frunte, de ieșiră scântei. Ea căzu ca trăsnită și de abia mai horcăi înăbușit. — Paisie stătu un răstimp să-și privească victima, gâfâind, dar ceva mai răcorit, mulțumit. Căci avuse acum prilej de a-și pune în joc puterea, iscusința și inimoșia; gustase din plăcerea de a face față unei primejdii și a o birui. Trăise câteva clipe din viața-i de vânător și de luptător dinainte ; doborâse un dușman. Adevărat că acesta nu era vreun Tătar, vreun Leah, nici
măcar o bucățică de Secui, dar bun și atât. Vărsase el sânge, cel întâi ce-i întinase mânile de la strașnicul lui jurământ— dar sânge de fiară sălbatică și el se aflase in legiuită apărare. N-avea deci de ce să se tulbure despre partea ceea.</p>
<p>Dar după această unică întâmplare, monotonia reîncepu. Și nici măcar vreo prietenie nu legase părintele cu cei din cetate. Căci ei doar erau, cum am văzut, numai oameni plătiți cu simbrie și mai mult străini : Nemți, Secui, Sârbi, ostași de al căror sprijin Domnul se putuse lipsi mai ușor pe câmpul de luptă. Paisie ii disprețuia și pentru neamul și pentru legea și pentru starea lor de lefegii. Cât despre Dragoș, ajunsese și mai tăcut decât înainte. Din ce în ce se tot închidea în sine. Dacă se apuca la vorbă cu el, Paisie își dă repede seaamă că nu-l mai asculta, că gândul i se ducea aiurea, deși ochii ii erau tot la dânsu. In zadar pomenea el de bătălii, de isprăvi; nimic nu mai mișcă pe pârcălab, vorbea despre toate a lene și a silă, când vorbea. </p>
<p>Singura mângâiere a călugărului, singurul lui confident, acum ca și altădată, prea tot credinciosul său Șoiman. Și nici n-ar fi mărturisit altuia ce-i mărturisia lui, nici n-ar fi vorbit altuia așa pe șleau de păsurile sale Năzdrăvanul îmbătrânea repede și o ducea rău. Ii numărai coastele și mai ușor decât odinioară. Nici el nu era, firește, mulțumit. Și Paisie, dezmerdându-i coama, se întreba cu grijă ce va face cândva fără acest bun tovarăș. Se rugă lui D-zău să nu-l ia înainte, dar nici în urma lui, căci n-ar fi voit să-l lase pe mâini străine,—ci să-i cheme pe amândoi odată. Cu dânsu stă adesea la sfat, primind răspunsurile sale in graiul deosebit cu care-l înzestrase
D-zău și pe care el unul îl înțelegea minunat, așa cum mama înțelege gunguritul pruncului.</p>
<p>— Ei, Șoimane, ce ne mai faeem? zicea calugarul când era răzbit. </p>
<p>Șoiman schimba de picior și răsufla din tot pieptul, scuturând din cap. Paisie pricepea că a oftat și că răspunde amărât: </p>
<p>— Ce să te faci ? să stai pe loc și să arzi în foc! </p>
<p>— Și asa pentru noi va fi, cât vom mai trai. Degeaba vom mai număra printre cei vii. </p>
<p>—Dă, stăpâne. Uite: zbor zilele, fug lunile, se scurg anii, și noi ne trecem cu ele... Of! ca mâine ne ducem, și sunetul buciumului și al surlelor și bubuitul puștilor nu vor mai fi pentru noi. </p>
<p>—Și când mă gândesc că e un loc unde acuma mii de brațe stau gata să se ridice asupra dușmanilor...Poate că lupta a și început, poate că in ceasul ăsta când noi tângim în piroteală, se bat acolo... se războiesc!... </p>
<p>— Poate, stăpâne!</p>
<p>— Tu, Șoimane, tu, năzdrăvane, nu simți, nu știi nimica ?... </p>
<p>Și de mult ce-i stă gândul la războaie, părintelui, de mult ce-i era plin sufletul de vedenia lor, de larma lor, i se năzărea, ajungea să viseze așa bun deștept, de-a-npicioarele. </p>
<p>—Ia!... ascultă!... ascultă! zicea dânsu — și întindea urechea, își ascuțea auzul; iar Șoiman își ciuli și el urechile lui. </p>
<p>N-auzi ceva și tu?..Zău, parcă vine până aici vuetul tropotelor de cai; văzduhul zguduit ne aduce răsunteul împușcăturilor...căci nici n-a mai fost pe lume bătălie mare ca asta...toată păgânimea s-a revărsat pe câmpiile noastre...Ia!...zău, de nu e în adierea asta un susur din glasul domnesc poruncid în luptă!</p>
<p>Paisie se învăpăia tot mai mult la înseși ale sale cuvinte, până ce ajungea nu numai să audă zgomotul îndepărtat al bătăliei, dar să și vadă ce se petrecea acolo. </p>
<p>—Oștirile se înfruntă cu bărbăție... Se avântă in luptă Codrenii și Lăpușnenii, voinicii din Câmpu-Lung și din Orhei!... Căpitanii, tineri și bătrâni, sunt in fruntea luptătorilor... Care de care se întrece în vitejii... Ai noștri fac minuni peste minunii... Dați, băieți, dați ia mir...Hu! hu! ce năvală turbată! ce ciocniri, ce lovituri !...Dușmanii nu pot ține piept... . Dați, băieți, dați la mir!...Izbânda va fi a voastră, este a voastră... Cerbicia Agarienilor s-a frânt, rândurile li s-au spart!... Leșurile lor acopăr pământul până în depărtări... Goniți-i ! goniți-i!... Nu scape unul... A! af! s-au dus, s-au stins!... Au rămas mimai gemetele lor in văzduh!... Laudă și mărire
lui Ștefan-Vodă!... Laudă în vecii vecilor biruitorului!...</p>
<p>Iar când scăpa de sub puterea acestor năluciri, care-i  aduceau nu numai să vorbească tare, să strige dea binele, dar să și gesticuleze, Paisie se pomenea tremurând, cu fruntea scăldată in sudoare. </p>
<p> Și drept încheiere  șoptea : </p>
<p>— Frumos e, Șoimane, frumos e acolo! </p>
<p>—Frumos stăpâne, îngâna telegarul în limba lui. </p>
<p>Fără aceste convorbiri cu Șoiman, Paisie ar fi pătimit și mai rău. </p>
<p>Câteodată, — tot ca să-și omoare urâtul ori cel puțin să nu stea locului — își căuta treabă la orășelul negustoresc din vecinătate. Se ducea cu nevoi de îndestulare a cetății sau cu însărcinări din partea Domniței, pe care, oricum, deși nu-i ierta nesupunerea către Ștefan, o slugărea cu plăcere. In Târgu-Neamțului avea cunoștințe vechi și găsea totdeauna prilej de vorbă, despre războiul de față, cu oameni veniți din jos și care povesteau bucuros tot ce văzuse ori auzise în privința pregătirilor și mișcării oștilor. Acolo se mai povestea de Domniță și de mirele ei multe și mărunte, adevărate și închipuite. O seamă de târgoveți ziceau că Mircea comisul pusese la cale lovituri îndrăznețe, alții că va izbândi prin vreo uneltire dibace ; toți încredințau că iscoade de ale lui umblă prin  preajma cetății. Paisie trăgea cu urechea la toate, nu lăsă să-i scape nimic. De loviturile îndrăznețe nu se temea, le dorea el, dar nu mai credea că vor veni vreodată-de urzirile viclene avea mare grijă și se îndemnă din cele auzite ca să nu-și slăbească privigherea, ținându-se cât mai bine de cuvântul dat lui Vodă. Bănuielile și neîncrederea sa dobândiră astfel un nou izvor de întărire și de creștere, deși deocamdată nici un fapt nu le îndreptățea.—Iată însă că într-o zi, pe când se întorcea de la Tărgu-Neamțului, tocmai cu sufletul neliniștit, zări de departe, in preajma cetății, un ins ale cărui apucături îl izbiră. Oprit dinaintea bătrânelor ziduri, le țintea lung, ținându-se cu mâna de bărbie și părând dus pe gânduri. Intrigat îndată, Paisie se puse la pândă, după
niște copaci, și-l văzu ocolind poalele muntelui, tot cu ochii in sus. foarte preocupat. Fața acestui negustor — căci Armean era, deci negustor — nu-i era necunoscută. Îl mai văzuse odată undeva; dar unde? Nu-și aducea aminte. Lăsându’și ascunzătoarea, ieși la iveală și apucă răstit spre Armean. Acesta tresări, ca omul surprins, cum îi auzi pașii apăsați și mai ales cum ii văzu chipul. Pe semne il recunoscuse și el și nu se bucura de întâlnire. Nici nu zăbăvi a se da la o parte. Călugărul, în dorul de a-l sfrunta, trecu pe lângă dânsu, privindu-l
drept în ochi și atingându-l cu cotul. Armeanul se făcu că nu bagă de seamă și, cam tremurând, porni îndărăt fără a mai întoarce capul. Iar Paisie rămase câtva in loc, urmărindu-l cu privirea până ce dispăru.</p>
<p>-Când și în ce loc mi s-a arătat pângăritul ăsta?....Ce-o fi zgâind el ochii aici? se întreba atotcuviosul părinte. </p>
<p>După câteva zile se află din nou în fața aceluiași negustor. Mergea spre târgușor și abia lăsase cetatea în urma lui, când o căruță, dusă pe sus de un cal care luase vânt, i se ivi în cale. Omul de pe capră, spăimântat, zgâlțâit de moarte și trăgând de hățuri din răsputeri, striga ajutor. Paisie, fără a stă la gând, sări inaintea calului, îl apucă de zăbală și-l opri deodată în loc. Insă dobitocul, ridicându-se în două picioare și smucindu-se, izbi căruța înapoi. Drumețul fu azvârlit de pe capră prin această răstită mișcare. Călugărul se uită la dânsu când îl văzu lungit la pământ. Era iarăși un Armean. Era Armeanul de dăunăzi. Și astădată îl recunoscu pe deplin : tot ereticul ăsta-i ieșise in drum la o întoarcere de la mănăstirea Neamțului, în ziua când se întâlnise cu Tador Dragoș. Iși amintea și de cearta ce avuse cu dânsu.</p>
<p> Ce dumnezeu îmi tot ații calea, jupâne negustor? Uite, din pricina dumitale mi-am sclântit brațul, oprindu-ți haramul.</p>
<p> — Apoi nu știu, părinte, care din doi ne aținem calea, că mie numai a bine nu-mi este că te întâlnesc, răspunse Armeanul, care de abia se sculase de jos și se văita ținându-se de șale. </p>
<p> —Poftim! făcu călugărul, ți-am scăpat viața și te mai plângi împotriva mea! </p>
<p> —Așa-i, păcatele mele...mulțumesc...foarte mulțumesc...dar mi s-au frânt oasele, vai de mine! </p>
<p>Deși vedea pe Armean în suferință, Paisie, cu cât se uita la dânsu, în loc de a se înduioșa mai-mai se căia că-l mântuise de o primejdie. Mutra lui nu-i venea la socoteală.</p>
<p> Îl și apucă la intrebat, răstit : </p>
<p> — Dar, mă rog, ia spune, ce tot cauți d-ta pe aici ? </p>
<p> —Uite, umblu și eu cu niște marfă, — o minune de marfă. Știu doar că în cetatea asta a lui Vodă e o Domniță frumoasă ca ziua, nurlie ca primăvara, și Domnițelor frumoase le plac podoabele și sculele. Iar eu am colea felurite stofe și scumpătăți pe alese, aduse de peste nouă țări și nouă mări. Așâș, ar fi și păcat ca Măria Sa să nu-și bucure privirea, să nu'și dobândească unele din aceste mândrețe, vrednice a împodobi pe mai marii pământului.</p>
<p>Armeanul iși pusese toată căldura și măiestria in cuvântarea lui, vrând, pe semne, să convingă pe Paisie că nu’i decât un negustor cu gândul numai la desfacerea mărfurilor sale. Dar vezi că vorbise de Voichița și atâta era de ajuns pentru a redeștepta bănuielile lui Paisie.</p>
</p> -Domnița? Ce poftești cu Domnița? zise acesta, încruntând din sprâncene. Ai vrea să pătrunzi la Măria Sa, hai?</p>
<p> —De! așa-i... Voi să-i arăt niște belacoasă și niște granah, ceva pânz .de Veneție și de Lund, brâie de argint și stofe de Damasc, niște azdee.. </p>
<p> — Măria Sa n-are acum nevoie de asemenea zădărnicii. </p>
<p>- Zădărnicii! îngână Armeanul, încercând a zâmbi, zădărnicii pentru cuvioșia ta, nu pentru o tânără și dulce Domniță... </p>
<p>- Îți spun înc-odată că nu-i trebuie nimic...altele îi sunt astăzi gândurile! </p>
<p> — De unde știi? se ispiti a întreba negustorul. </p>
<p> — Știu! răspunde călugărul scurt și cuprinzător, și atitudinea lui deveni așa de amenințătoare, încât celălalt văzu că nu mai e de lungit vorba.</p>
<p> — Adică ce? D-ta, părinte, nu vrei să mă duc la cetate? iaca nu mă duc. Mi-o da Dumnezeu câștig și în altă parte! Mă întorc să te duc și pe d-ta la târg. </p>
<p>Dar cuviosul nu voia să facă drum in tovărășia unui ins care-i era displăcut și ca eretic, și ca negustor și ca persoană, și nu-i primi poftirea. </p>
<p>Acum, ori că omul acela era strașnic de lacom și ținea morțiș să nu piardă un câștig bun, ori că stăruia in vreun gând al lui: vorba-i că nu trecu mult și Paisie se pomeni cu el la poarta cetății. Sosise cu tolba pe spate și da zor să intre. Ceruse voie de a pătrunde la Domniță  și mai o căpătase, când călugărul, care se învârtea pe lângă poartă, mereu cu ochii in patru, îl zări. </p>
<p>— Iar dumneata, jupâne negustor, zise, încrucisând brațele. </p>
<p>—Tot cuvioșia ta! exclamă celălalt, dând înapoi. </p>
<p>Negreșit nu se astepta să găsească tocmai acolo pe părintele Zarvă. Abia acum își dădea seama că se afla și el printre cei din cetate. Părea strașnic de plouat. </p>
<p>—Nu ți-am spus să nu calci aici? reluă Paisie. </p>
<p>—Ce, nu-i voie? </p>
<p>—N-ai aflat dăunăzi, cinstite Garabet? </p>
<p>—Și cine nu dă voie, părinte? </p>
<p>— Eu! </p>
<p>—Așa să fi spus, cuvioșia ta. </p>
<p>—Așa ți-am și spus. </p>
<p>—Poate că n-am înțeles. </p>
<p>—Caută să înțelegi odată și bine.</p>
<p>—Lasă, părinte, lasă, nu-i nevoie de gâlceavă. Dumneata, va să zică, vrei să nu mai vin?...Nu vrei?...Bine...iaca nu mai vin...da, să știi că nu mai vin!...Paguba n-o să fie numai a mea...mușterii găsesc și aiurea...păgubită va fi Domnița...Domnița cea frumoasă.</p>
<p>—Destulă vorbă! strigă călugărul. - Și du-te învârtindu-te, pupăză spurcată, cu Arțiburi al tău! adăugase, în vreme ce Armeanul trecea de pragul porții. </p>
<p>Nu știa nici Paisie câtă dreptate avea de a bănui pe îndărătnicul negustor și de a nu l lăsa să pătrundă la Voichița. Antipatiile și instinctul lui nu-l înșelau de astădată. Jupan Kirkor Sanadrug nu venea cu gând curat, numai pentru a-și desface o parte din marfă, ci
pentru a unelti in folosul comisului Mircea Oprișanul din Băleni. </p>
<p>Acest nefericit mire al Voichiței, după ce împărtășise, alături de Domnul său Radu, toate loviturile răstriștei, trecuse munții in urma izbândei hotărâtoare a lui Laiot Basarab și stătuse câtăva vreme când la Sibiu, când la Brașov, în locurile de adăpostire ale boierilor pribegi din Muntenia. Aici nu pregătise un moment, printre adânci oftări și tânguiri amare, a chibzui redobândirea logodnicei sale, pe care Ștefan nu voia s-o înapoieze cu niciun chip. Însă, încredințându-se că în Ardeaș, al cărui Voievod era în legătură de strânsă prietenie cu Domnul Moldovei, nu va putea izbuti la nimic, își luă drumul spre Polonia și popăsi la Curtea Palatinului Rusiei-Roșie. Iși făcea socoteala,, nici decum greșită, că printre magnații Leși de la hotarele Moldovei va găsi lesne oameni doritori de isprăvi cât de semețe și nesăbuite, care să-l ajute in planurile lui. Iși căpătă repede prieteni și-i află într-adevăr pătrunși de năzuințele la care se aștepta.Căci, nici n-a fost vreodată neam mai nepotolit și mai zvăpăiat decât șleahta leșească. — Când știu pe Ștefan încurcat bine în război și pe Voichița închisă in cetatea Neamțului, Mircea crezu vremea potrivită pentru a încerca s-o elibereze cu sila. La un ospăț, la
care strânsese pe nobilii săi părtași și unde cupele de hydromel înflăcărase și mai mult mințile, ii hotăra la o năvală în Moldova de sus, cu scop de a surprinde cetatea. Întreprinderea zâmbea Leșilor și prin inimoșia ce le cerea și prin înfățișarea ei cavalerească. Era, în cele din urmă, o bună petrecere, un fel dc vânătoare in mare. .Jurară deci de a scăpă pc jalnica fecioară din robia zimbrului moldovan. In scurtă vreme fură năimite cete de vântură-țări și de pierde-vară de
meserie, porniți pe tărăboi și pradă și care furnicau prin Polonia. Mai greu era de a strânge pungile de bani ce trebuiau pentru punerea în mișcare a acestor adunături. Mircea fu silit a luă asupra-i cea mai mare parte din cheltuială, deși un pribeag ca dânsu n-avea cum să nu
fie strâmtorat. La așa nevoie, își aminti de un om al casei Drăculeștilor, marele și bogatul negustor Armean Avadic din Brăila, ale cărui daraveri se întindeau nu numai în Țara-Românească, dar și in Moldova și mai departe, tocmai în Polonia și împărăția Nemțească.El se grăbi a răspunde cu prisos la cerința îndrăgostitului boier, căci și recunoștința și interesul îl îndemnau deopotrivă la aceasta. Într-adevăr, datora în mare parte starea sa vazei de care se bucurase Ia Drăculești și mai ales la luxosul Radu-cel-frumos, a cărui cădere îi adusese mare pagubă; iar slujbele făcute Voichiței și mirelui ei aveau negreșit să i se ție în seamă la redobândirea puterii de către urmașii lui Mircea-cel-bătrân. Insă dărnicia lui nu fusese de folos comisului Oprișanul. Căci Kazimir Craiul, aflând de uneltirile voievozilor săi din Rusia-Roșie, le trimisese porunci să stea liniștiți și să nu supere pe Domnul Moldovei, care, punându-se stavilă in calea Otomanilor, lucra
pentru binele Poloniei și al creștinătății, așa că orice faptă dușmănoasă săvârșită împotriva lui ar fi fost văzută cu ochi răi de întreaga lume. Nevoit a se lăsă de gândul unui atac înarmat, nu-i rămânea altceva Oprișanului decât a căuta să-și ajungă țelul prin iscodiri viclene. Pentru aceasta tot credinciosul Avadic ii venise
in ajutor, punându-i la îndemână pe un slujbaș al său, prepus asupra dughenilor sale din cetatea Albă, pe cunoștința noastră Kirkor Sanadrug, om iscusit și stăruitor, semeț sub masca smereniei,cunoscător al stărilor din Moldova. Pe dânsul îl însărcinase comisul Mircea a căuta să pătrundă in cetatea Neamțului, să vadă pe Domniță, și, insuflandu-i nădejde și tărie, s-o hotărască a pune totul in joc pentru a se mântui ea însăși de sclavie.Aștepta cu atât mai vie nerăbdare izbânda acestui pas, cu cât de mult Voichița nu mai aflase mijloace de a corespunde cu dânsu, ca altădată, și nu-i mai trimisese nicio veste. Iși dădea el seamă de greutatea împrejurărilor; totuși nu se putea scuti de oarecare grijă și chiar de ceva amărăciune. O tristă presimțire îl muncea. Se întreba uneori dacă nu cumva tăcerea Voichiței nu venea de la puțină nepăsare, dacă într-adevăr nu-i mai putea trimite măcar un cuvânt la răstimpuri ori n-o mai voia cu atâta tărie? Nu cumva apuca să se împace cu soarta ei ? Gelozia i se deștepta la asemenea cugetări. Omul lui Avadic, pe care fain văzut chiar la începutul acestei
povestiri umblând prin împrejurimile domneștii cetăți, iși dăduse toate silințele spre a răspunde la dorința Oprișanului, dar nu izbutise. Cu neputință a răzbate până zidurile care ascundeau pe Domnița. Era pe vremea când Dragoș veghea încă cu desăvârșită strășnicie. Dar Armeanul nu se da bătut ușor. Pândea o schimbare de lucruri, un prilej priincios. Totuși timpul trecea și nerăbdarea lui Mircea ot Băleni mergea crescând. Sanadrug se pomeni cu un răvaș de la dânsu, in care-i făcea mustrări pentru incetineală și totodată îl ruga fierbinte să
capete cu orice preț o întrevedere cu Voichița, invâțându-l anume ce să-ii spună din partea lui. Răvașul era însoțit și de niște daruri pentru Domniță, pe care trebuia să i le dea in mână. Armeanul se hotăra atunci a face noi încercări. Insă astădată îi ieșise in cale cuviosul Paisie, părintele-Zarvă, pe care-l știa de mai nainte din renume și cu care făcuse aievea cunoștință în chip așa neplăcut. Fără dânsu ar fi pătruns, la ultima lui încercare, în cetate, căci poruncile lui Dragoș nu mai erau acum așa de aspre. Aflarea-de-față a călugărului, pe care de
altfel nici nu și-o putea lămuri, strica totul. Era încredințat că el îi va sta mereu împotriva, din dușmănie, din pornire îndărătnică și dintr-un simțimânt de bănuială, pe care-l citise limpede în ochii săi. Această împrejurare începuse a-i lua și lui orice nădejde, când insăși Voichițadădu loc, pe negândite, la mult dorita întâlnire.</p>
<p>Fata Radului-Vodă isprăvise epitaful pe care-l lucra mai de mult pentru catedrala Sf. Paraschiva din Roman, după făgăduința dată bătrânului și prea sfântului Tarasie Episcopul. Îl cunoscuse la Suceava și mângâierile, vorbele lui părintești ii îndulcise cele dintâi ceasuri ale robiei. De aceea ținuse a-i face un dar pentru biserica episcopală. Acum, după ce i-l trimisese, poftise a se afla față la sfințirea lui. Era o toană, pricinuită și de năzuințe evlavioase și de simplul dor de a ieși din zidurile cetății, de a-și scutura o clipă lanțurile. Dragoș nu făcu nici o împotrivire la cerința Domniței. Nu-i impuneau poruncile lui Vodă de a nu stăvili nici o dorință a iubitei lui, de a-i îngădui orice, neîncetând totodată cu paza cea mai de aproape ? Nu i se spusese s-o privească tocmai ca pe Doamna lui, deși nu trebuia să uite că e o prinsă? Asemenea purtare în două chipuri nu i se mai părea ca altădată, ceva nesăbuit. Nici pentru o călcare de datorie, n-ar mai fi stat poate la gând, căci nu mai era destul de stăpân pe judecățile și cugetele sale. De altfel, el însuși avea să însoțească pe Voichița, cu o parte a slujitorilor din cetate, meniți a alcătui totodată un alai domnesc și o custodie vrednică a ține piept la orice împrejurare. Și astfel, într-o duminică, dis de dimineață, Domnița purcese pe drumul Romanului într-o căruță a Curții, numai catifea roșie și vergi de aur, trasă de șase cai castanii și cu bogate hamuri pe ei. Dragoș călărea alături de oblonul trăsurii, iar înaintea și în urma acesteia gonea câte o ceată dintre legefii cei mai chipeși. În sfârșit, la coada tuturor venea părintele Paisie - care s-ar fi socotit vinovat de ar fi pierdut din ochi pe Voichița atâtea ceasuri - părintele Paisie, pe care credinciosul Șoiman îl ducea cu pas domol și cumpătat, cu un aer grav și cam plictisit. Era puțină ninsoare pe câmp și aceea bătută de geruri, de scânteia la razele soarelui. Cu tot frigul, călătoria fu o bucurie pentru prinsa asupra căreia apăsa greyl unor zile veșnic aceleași și neschimbate.</p>

<p>Romanul, numit pe atunci și Târgul-de-Jos, era un oraș destul de însemnat întărit și de lire și de meșteșugul omului, prin cetatea lui Roman-Vodă, încât număra printre locurile tari ale țării. Avea o populațiune harnică, alcătuită, pe lângă Romani, din Armeni, Sași, Unguri, așezați aici din foarte vechi timpuri. Tulburările războiului adusese încă o mare mulțime de bejănari, de prin ținuturile pe unde veneau ori se credea că vor veni Osmanliii și pe care, din cerințe tactice, începuse a le pustii însuși Ștefan. Dintre acești pribegi, unia sosise cu toată starea lor în brâu, după ce o prefăcuse in aur
și argint, dar erau și sumedenie de mizeri reduși a cere milă. Ei umpleau piețele și străzile, înduioșind oamenii cu tânguirile lor. De altfel, întregul norod era cuprins de neliniște. Un renume cumplit mergea înaintea Otomanilor și ei fiind ceva nou pentru mare parte din Moldoveni, insuflau spaima deosebită pe care o stârnește necunoscutul. Negreșit că nu întreceau în neomenie pe Tătari, dar cu aceștia, de bine de rău se deprinsese lumea. Pribegii contribuiau mai ales la răspândirea temerilor. Ei spuneau că năvălitorii au și intrat în țară și că sunt la număr cât frunza și iarba, de geme pământul de mulțimea lor, așa că toată Moldova nu va ajunge să-i încapă; mulți se jurau că
i-au văzut și că sunt ființe afară din fire, curat căpcăuni și uriași ; că au niște ochi cât pumnul, care luminează noaptea ca fulgerul și străbat departe ca ochii de pasăre; că umblă pe cai sirepi ce-i duc mai iute decât săgeata, încât nu-i mijloc de scăpare cu dânșii. Închipuirea ațâțată a târgoveților vedea la fiecare moment și in orice lucru
semne rele, semne de prăpăd în toamnă fusese până târziu furtuni neobișnuit de vii, cu așa trăsnete și puhoaie,: încât ai fi crezut că a venit vremea de apoi. Se zăreau pe cer săbii întoarse și însângerate ; prin nori apăreau cetăți in flăcări, oști în luptă, călăreți străpungându-se cu sulițele, iar soarele apunea tot în pâraie de sânge. In sfârșit icoana sf. Paraschiva lăcrămase câteva zile dea rândul. Și câte altele! Unii parcă și auzeau strigătele sălbatice ale năvălitorilor in preajma orașului. Femeile își strângeau îngrozite copiii la sân, la orice vuet. O parte a Romașcanilor își adăpostise din vreme avutul lor prin biserici, de nu mai era loc pentru credincioși la dumnezeieștile slujbi. In acele lăcașuri se înălțau mereu rugi fierbinți de mântuire. Un om mai slab de înger înnebunise si, umblând cu sabie de lemn și cu fruntea încinsă c-un turban, striga în drum : «Eu sunt Sultan Mahomed, cel trimis de D-zău ca să pedepsească Moldova. Inchinați-vă mie, noroadelor, închinați-vă!» </p>
<p>Dar toate necazurile Romașcanilor, toat ceasurile de grijă și de tremur, fură uitate la vestea sosirii Domniței în orașul lor. Faima de frumuseță a fiicei Radului-Vodă, mult răspândită în lume, și bântuielile soartei sale îmboldeau nespus curiozitatea. De aceea, in dimineața zilei de Decembrie 1474, strada pardosită cu bârne de lemn ce ducea la Episcopie era ticsită de oameni adunați să vadă pe Domniță in drumul ei spre catedrală. Podul ne mai putându-i încăpea pe toți, unii se suise pe acoperămintele țuguiate ale caselor sau priveau de pe ziduril3 curților boierești ; câțiva, mai norocoși, aflase loc in clopotnița bisericii. Întregul oraș, putem zice, dăduse fuga acolo, și localnici și pribegi. Erau bărbați si femei din toate stările și toate limbile care trăiau alături în Târgul-lui-Roman. Boierii iși lăsase căminurile, meseriașii Romani ca și negustorii Sași dughenele și tarabele, pentru ca să poată zice că au văzut pe Voichița cea de-o
potrivă cu zânele. Toți laolaltă alcătuiau o mulțime amestecată și guralie, stăpânită de veselia deosebită a Românilor din vremurile vechi, vremi atât de grele. Sașii erau țelul a felurite glume si păcălituri, rostite fără gând rău, căci, deși de altă lege, Moldovenii îi vedeau cu ochi buni. Unii și alții însă, aruncau cuvinte într-adevăr înțepătoare și priviri piezișe către o seamă dintre concetățenii lor care stăteau deoparte, tăcuți și îmbufnați.Răslățirea acestora venea și de la insăși a lor fire neapropiată și de la conștiința neprieteniei ce insuflau celorlalți târgoveți. Ei erau coborâtorii lui Haig, pribegiții de pe plaiurile Asiei mici, norodul îndărătnic și oropsit al Armenilor. Căzuți din vechea lor mărire, plecați sub un jug aspru, se dăduse neguțitoriei și, punându-și în această îndeletnicire toată hărnicia și istețimea, ajunsese la mari bogății și stări înfloritoare în Orientul întreg. Dânșii mai ales slujau ca trăsură de unire in daraverile negustorești între Răsărit și Apus. Caravanele lor aduceau mărfurile din ținuturile Asiei până la Marea Neagră și de aici le răspândeau departe în Europa. In țara Moldovei ei umpleau orașele și, folosindu-se de nesocotința Românilor, ostași și dregători înainte de toate, pusese mâna pe cea mai bună parte a negoțului. Îngăduiala străbunilor noștri îi lăsase a alcătui stat în stat, a-și alege șoltuzi și pargari deosebiți, alături de cei Români. Erau oameni sârguitori, cinstiți în daraveri, cu moravuri curate, totuși nesuferiți, nu numai pentru legea lor mult hulită, dar și din pricina zgârceniei, lăcomiei și fățărnicii lor. Pentru negustorii de alte neamuri, ei mai erau potrivnici nebiruiți. Astfel fiind, și numărul lor tot sporându-se, se înțelege că vrajba împotriva-le ajunsese a se arăta în chip viu și câteodată chiar prin fapte.</p>
<p>—Uite-i, vere, zise deodată biv clucerul Tatu Cărăbăț către Hrizea Duvalmă, uite-i cum n-au astâmpăr nici aici! Și în gura morții ar căta să facă neguțitorie și să ia banul creștinului. Nu lasă pe om în pace cum nu lasă mustrarea de cuget pe păcătos, până nu-i scoate măcar un ort din buzunar.</p>
<p>Și vorbind așa, arătă vecinului său, nemeș sărăcuț ca și dânsu, pe niște Armeni care umblau forfota cu martă pe umeri prin mulțime și nu se osteneau a oferi săpun de Mosc și de Alep, cuțite de Graz și zaharnițe de lemn de palmier, și multe altele. </p>
<p>— Nu i-ar sătură nici comorile lui Iov, răspunse ursuz Duvalmă ; urgisească-i Dumnezeu cum a urgisit Sodoma și Gomora!</p>
<p> — Amin! făcu un târgoveț de lângă dânșii.</p>
<p> —  Și cum se mai răsfață de obraznic in avuția lor!adăugase biv clucerul.</p>
<p>Nemeșii aruncaseră câte o căutătură de dispreț dar și de tainic jind asupra înstăriților eretici, a căror luxoasă îmbrăcăminte, pusă și mai mult în iveală prin strălucitoare juvaericale, contrastă cu bietele lor straie de flanelă, semn al scăpătării la care ajuns.</p>
<p>Dar, între aceste, unul din tolbașii Armeni, dând să-și facă drum printre oameni, izbise cu cotul în pântece pe un cetățean vrednic de ținut în seamă și prin starea și prin înfățișarea Iui. Era jupân Talabă, starostele blănurilor, poreclit și Burduja, tocmai pentru mărimea acelei părți din trupul său pe care o atinsese negustorul. Ea
era  in adevăr ceva neobișnuit și de așa însemnătate in persoana sa, încât parcă jupân Talabă fusese făcut pentru pântecele lui, iar nu pântecele pentru jupân Talaba.. Să te miri cum acesta il ducea pe picioarele sale cele scurte. Lovitura ce primise il supărase cu atât mai mult, că venea de la un Armean, neam căruia el era cu deosebire vrăjmaș.</p>
<p> -Bătu-te-ar grijele cu Haramul 1) tău cu tot! strigă jupân Talabă, plin de mânie. </p>
<p>Și dădu un brânci tolbașului de-l aruncă peste alți privitori. Aceștia la rândul lor îi făcură vânt mai departe și negustorul trecu câtva timp ca o minge din mână in mână. Dar se vede că era deprins cu astfel de petrecanii, căci abia scăpat din ghionturi, își văzu liniștit de treabă, vestind iar in dreapta și in stânga că are de vânzare belacoasă și lastră, brâie de mătasă și marame, și tot ce poftești. Insă soarta îl prigonea in ziua ceea:abia făcu câțiva pași și iată că dădu peste un olog de amândouă picioarele care, tot tărându-se și îngăduit bucuros, ajunsese in fața gardului omenesc alcătuit de mulțime. De acolo doar putea să vadă și el pe Domniță.Mișelul, turburat in liniștea lui, se răsti rău la Armean. Acesta se ținu de astădată mai dârz și răspunse cu ocară la ocară. De aici furia nevoiașului, îndignarea celor dimprejur.</p>
<p>—Mă Garabet, nu te semeți așa! Se vede că nu știi cu cine ai a face? îi strigă unii. </p>
<p>— Deschide-ți ochii mai bine și caută pe unde umblii. Doar dumnealui nu-i te miri cone, e Gavril Streche ot Brașoveni, starostele mișeilor din Roman 2). </p>
<p>— Vezi, d-ta, că nu pot trăi oamenii cum se cade de răul lor! făcu jupân Talabă, zis și Burduja, care privise în cele petrecute.</p>
<p> 1) Aram, erou Armean. Talahă, zice anume „Haram“. </p>
<p>2) Breasla mișeilor (calicilor), există la Roman de la 1453 și atârnă de Episcopie. </p>
<p>Și multe ar mai fi adaos pe seama ereticilor, dacă chiar atunci nu s-ar fi stârnit o mișcare în norod. Toți întorsese capul spre locul de unde trebuia să vie Voichița. Blănarul uită îndată de Armeni și de orice lifte și-și aținti toată băgarea de seamă în acea parte. Se ridică în vârful tălpilor ca să vadă mai bine. Atunci simți că cineva trage răstit dc braț. O jupâneasă de lângă dânsu, deosebită printr-o minunată salbă ce-i împodobea pieptul, făcuse acest semn de necaz.</p>
<p> — Ei, o să-ți rupi gâtul, bădiță, de mult ce ți-l întinzi, zise dânsa îmbufnată. Lasă, că n-o să scape Domnița nevăzută de mata. </p>
<p>Talabă, drept răspuns, dădu din umeri și se uită chiorâș la femeia care-i vorbise și care nu era alta decât cinstita lui consoartă. Jupâneasa Talabă, bățoasă și deșirată, cu gâtul peste măsură lung, nu era de firea ei frumoasă; dar simțământul ce o insuflă în deobște dădea chipului său o înfățișare și mai puțin atrăgătoare. Alcanul ei venea din încredințarea că dumnealui avea multă aplecare spre parte femeiască și, pe de altă parte, că nu era nevastă nici fată mare să nu râvnească la așa odor; într-un cuvânt blănăreasa era geloasă. Interesul ce purta Talabă Voichiței, felul său cum vorbea de dânsa, osteneala ce-și da ea s-o zărească măcar, o umpleau de fiere.</p>
<p> —M-ai adus noaptea în cap, mormăi ea din nou, și nu mai pot de picioare; mai bine haide acasă. </p>
<p> —Vai de mine, ce spui soro? Nu m-aș mișca de aici să știu că-mi arde dugheana și mi se face toată marfa cenușă! Vreau să văd și eu o minune ca aceea. </p>
<p> — Ei, minune! minune! o femeie și alt nimic, făcu jupâneasa înțepată..</p>
<p> — Nu, nu, am auzit că la soare te poti uita dar la dânsa ba, că Ileana Cosânzeana ar părea Mama-pădurii pe lângă dânsa. </p>
<p> —Drept că așa se spune, cumătre, zise Fărămiță ploscarul, care se află și el printre privitori, împreună cu o tânără și plăpândă jupâniță, copila lui. </p>
<p>— Nu e degeaba fata lui Radu-cel-frumos, băgă de seamă blănarul. </p>
<p>—Dar o fi semănând cu tatăl ei și la fire, o fi dușmană tocmai ca dânsu. Uite, de hapsână ce e, trebuie s-o țină închisă Ștefan Vodă, și bine-i face, glăsui nevasta cu gâtul prea lung. </p>
<p>—Cât despre asta, ai dreptate, cumătră, adăugase jupân Fărămiță; ce nu se supune? Femeia îndărătnică e talpa iadului.</p>
<p>Aici interveni fiica ploscarului, care părea o ființă sfioasă și plină de duioșie. </p>
<p>—Sărmana! șopti dânsa. Aud că tânjește de dragostea unui mire. Dumnezeu știe ce-o fi în sufletul ei!... </p>
<p>—Toate sunt schime! întrerupse jupâneasa Talabă aprinsă, în locul lui Vodă, să vezi ce-aș face.. </p>
<p>— Nevastă, nevastă! nu-ți fie gura rea pe cât e de subțirică, zise starostele. Ce să facă și Vodă față de o așa mândreță? Om e și el!</p>
<p>— Da, crezi că toată lumea trebuie să se uimească înaintea oricărei femei, ca mata! </p>
<p>—Nu, nu înaintea oricărei, oftă blănarul, uitându-se cu coada ochiului la jupâneasa lui. </p>
<p>— Toate sunt îngeri pentru mata. </p>
<p>— A! nu, nu toate! îngână Talabă. </p>
<p>— Parcă-i mare lucru și frumusețea asta! </p>
<p>— Mare,ne mare, femeia e datoare să fie frumoasă, și dacă nu e, greșită și vinovată este. Trebuie să-și pună cenușă pe cap și să tacă din gură! </p>
<p>O nouă și mai vie îmbulzeală tăie firul acestei convorbiri dulce-amară. Acum venea într-adevăr Voichița și armășeii dădeau oamenii la o parte, strigând să se facă loc. Domnița înaintă însoțită, pe lângă Dragoș, de unul din pârcălabii Romanului — celălalt fiind dus la război —de un număr de leagăne, leftice și carâte, cu boierii care din împrejurări potrivnice nu erau în tabără și cu jupânesele lor, de șoltuzi și de pârgari, atât Români cât și de Armeni, de armașul târgului. Căci Romașcanii, care fusese vestiți prin Dragoș de venirea Voichiței, se așteptau s-o vadă odată Doamnă și-i erau și recunoscători pentru darul epitafului și pentru alte deosebite bunătăți și mile
ce făcuse orașului lor, de dragul episcopului Tarasie. Ea apăru ca o închipuire vrăjită, de acele ce se văd numai in vis.. Blănarul încaltea se zăpăcise de tot și se frământă , de moarte, doar s-o poată privi mai mult și mai de aproape. Să fi zis că o să-i iasă ochii din cap. Îi venea
mai-mai să sară pe umerii înaltei lui soții și să se agațe de gâtul ei, ca de o prăjină. Iar după ce trecu Domnița de la Munteni rămase pe gânduri, dând din cap și fluerând. </p>
<p> — Că nu, nu, tot nu credeam să fie așa! zise. </p>
<p> — Nici zâna frumuseților n-o fi având atâția nuri! adăugase jupân Fărămiță.</p>
<p> — Asta știu că a zis Dumnezeu și s-a făcut! </p>
<p> — Dumnezeu ori ucigă-l-toaca, glăsui ploscarul, făcând cu ochiul.</p>
<p> —Dumnezeu, cumătre căci el numai poate făuri așa făptură. </p>
<p>De astă dată jupâneasa lui Talabă nu se mai amestecă în vorbă, ci numai înghiți de vreo două ori in sec. Drept, că și în întreg norodul domnea tăcere, o tăcere evlavioasă.Căci Voichița făcuse asupra tuturor o adancă intipărire și prin portul ei măreț și prin frumusețea ei, care parcă mai sporise de când lupta cu sine însăși, cu simțiminte potrivnice. Suspinele înăbușite și lacrimile stăvilite, toate zbuciumările unei iubiri ascunse și înfrânate, care pusese un văl de tristețe pe fața ei fără a-i vesteji frăgezimea și strălucirea, îi dădeau o înrâurire deosebită. Mulțimea se simțea firește atrasă către acea copilă, floare bântuită de vântul râstriștei tânjind de dragoste,
de dorul căminului părintesc. </p>
<p>Ea fu primită la ușa catedralei de prea sfântul Tarasie, învestmântat în felonul Sf. Ioan Gură-de-aur și ținând cârja lui ferecata cu argint. Acest vrednic păstor nu cătase adăpost în locuri mai sigure, ci rămăsese la scaunul lui, să împărtășească soarta fiilor săi sufletești și să-i îmbărbăteze la îngrijirile și nevoile lor.  </p>
<p>Cum intră Domnița în biserică, împodobită pentru această împrejurare cu flori și iasomie, dumnezeiescul lăcaș se și umplu de obraze de seamă ale orașului și ușa se și închise după ele. Mulți însă, dintre cei care se socoteau in drept a ființă acolo, nu avuse chip să încapă și rămăsese tot afară, cu grămada oamenilor de rând. Intre aceștia era și cuviosul Paisie. Deși dăduse zdravăn din coate, nu izbutise a-i face drum și fusese silit a se înapoia din fața bisericii, împins de valurile
norodului. Acestea-l adusese, vrând nevrând, tocmai dinaintea jupanului Talabă blănarul, pe care avuse prilej a-l vedea de multe ori la mănăstirea Neamțului și cu care se potrivea bine în toate. Ei începură îndată a pomeni de cele ce se întâmplau sub ochii lor, de Domniță și de venitul ei la Roman, de război si de ce putea aduce el. Dar n-avură parte de vorbă lungă, căci luarea aminte le fu curând atrasă de o ceartă care se iscase nu departe de dânșii. Pricina venise de la o biată pribeagă, femeie săracă—adică văduvă—care, cu doi copii de mână și în vădită lipsă, se adăpostise în oraș.Ea fusese silită să-și vândă niște cercei de preț, ultimă rămășiță a unei stări bune. Negustorii Armeni, care tocmai pândeau prilejul de a se folosi de nevoile bejănarilor, ii oferise pe acele scule numai câțiva sloți, invocând greutatea vremilor și scumpetea banilor. Mizera primise în cele din urmă, cu lacrimele în ochi, prețul dat de unul dintre Armeni. Insă cei care fusese față la neomenosul târg, Moldoveni și Sași, luase partea femeii si se răsvrătise împotriva lăcomiei negustorului, cu mari blesteme. De aici batjocori și amenințări reciproce, căci si dintre târgoveții Armeni se strânsese mulți în acel loc .</p>
<p>Blănarul și Paisie fură numai decât între cei cu gâlceava. La amândoi, când își dădură seamă de cele petrecute și mai văzură și îndârjirea Armenilor, le sări țandăra, dar lui Paisie cu deosebire. Era cumplit pentru dânsu să vadă o creștină jăluită de un făr-de-lege! Pe când deci, prietenul Talabă se amesteca dea dreptul în tărăboi, el porni a umblă din om în om, zicând : «Au nu vedeți că-și bat joc de voi niște păgâni?</p>
<p>—Unde o să ajungem ? Veți suferi una ca asta ? — Poftim, cum s-a suit cioara în par !—Și o să-i lăsați așa, nescărmănați ?— Astfel arunca untdelemn pe foc. Ocările începură a se înăspri, pumnii și bețele a se ridica în sus. Jupân Talabă, simțind că i se deșteaptă in suflet toată vrajba contra ereticilor, se hotăra a arunca in
cumpănă cuvântul lui cel ascultat și elocvența lui recunoscută. In adevăr, dacă pentru unii Jupân Talabă era Burduja, pentru alții, din pricina darului său la vorbă, la povestit, merita numele de Limbă-dulce, din care blănarul înstărit făcuse, după obiceiul vremii, Limba-dulcevici. El dădu să vorbească mulțimii, care-l cunoștea și-l cinstea ca pe un negustor fruntaș. Dar mărunțel cum era, ascuns de atâția alții mai inalți decât dânsu, și cu larma ce urma prin prejur, nu putea nici să fie văzut nici să-i răzbată glasul de ajuns. Striga degeaba. Paisie-i zări semnele de mânie și deznădejde și pricepu cum stă lucrul. Dând fuga la dânsu, numai cât puse un genunchi în pământ, întinse gâtul înainte, și-i zise hotărât; </p>
<p>— Sui jupane, colea, pe umerii mei, și dă-ți drumul graiului, căci vad ca ai ceva pe inima și nu po|i sa răsufli, iar creștinii astia n-au cum sa te audă. </p>
<p> Talabă n-aștepta altă poftire și, încălecând pe grumazii voinicului călugăr, se văzu pe loc ridicat în slavă. După ce se așeză bine, rezemându-i pântecele pe tidva lui Paisie, și simți că acesta îl âinea zdravăn de pulpe, făcu semn în dreapta și în stânga că vrea să vorbească. Târgoveții, zărindu-l deasupra capetelor lor, tăcură neîntârziat și se strânseră împrejuru-i. Iar dârzul staroste urmă în văzduh cuvântarea începută pe pământ; </p>
<p>—Că adică până când și până unde, oameni buni ? Acești spurcați ne jefuiesc ziua în amiaza mare, cum au făcut în fața voastră cu o biată muiere, și noi sta-vom mereu cu brațele încrucișate și gura închisă ? Lăsa-vom întruna să ne tundă fără împotrivire, ca pe niște oi prea
blajine? E mare prăpăd cu dânșii, fărtaților; am ajuns să nu mai putem răsufla, să nu mai putem trăi in târgurile și cetățile noastre. Gem Botoșanii, geme Romanul de răul lor, geme și Hotinul și Vasluiul....</p>
<p>— Și chiar Suceava, cumătre, îi suflă Paisie... </p>
<p>— Si chiar Suceava, scaunul cel mândru al lui Vodă? Dar unde nu sunt? unde nu se oploșesc cu sutele și cu miile?? Au tras la țara asta cum trage fluturul la lunină ;și ursul la stupul cu miere. Of! of! săraca Moldovă, care ai avut parte totdeauna de cele mai rele lifte!</p>
<p>- Așa-i! așa-i! aprobară glasuri din toate părțile. </p>
<p>—— Și să vedeți că ăștia vor aduce-o la greu păș! Tot belșugul e pe mâna lor, s-au înmulțit ca buruienile rele și se îmbogățesc văzând cu ochii din ale noastre. Ei se bagă la toate daraverile, chiar și la acele care le sunt oprite de legi bătrâne ; țin crâșme, pitării, mesernițe ; cumpără chiar ocini de case, de fânețe și de priseci, pe ascuns ori cu prea marea îngăduială a lor noștri.</p>
<p>— Ne iau dobânda de zece în douăsprezece! glăsui un maiestru dulgher. </p>
<p>— Da, si in schimb, păgânii și procleții, ne dușmănesc... </p>
<p>— Și ne spurcă, șopti Paisie de supt pântecele vorbitorului. </p>
<p>— Și ne spurcă de câte ori pot, trecleții!.... Asta-i cea mai mare a lor placere, cinstiților târgoveți. Cum să ne mai mirăm  că D-zău ne ceartă așa des, când înduram să ne calce niște păcătosi ca aceștia? Doar nu țin ei drept sfânt pe un câine, de-i sArută spre ziua de paște, la înviere și postesc în cinstea lui la cârneleagă?... </p>
<p>Insă blănarul n-avut putință nici nevoie să urmeze mai departe. Un poslușnic al Episcopiei aprinse praful cel atât de bine încălzit, pornind iarăș sfada cu Armenii, care dădeau acum să se retragă și nu puteau de multă înghesuială. El apucă și trase de barbă pe un negustor
de vază. Atunci ereticii se îndârjiră și se năpustiră asupra-i. In vremea ceea un târgovăț striga din gloată : «Ne omoară lepădații hanzizarii!». Iar o calfă de ciobotar răcni din clopotnița catedralei : «Nu vă dați, fraților! Pe ei, oameni bunii». Acestea tură semnalul unei lupte in regulă, pe care armășeii și slujitorii lui Dragoș n-avură vreme nici dor s-o oprească.Jupân Talabă fu astfel nevoit a întrerupe bine simțită sa cuvântare. Paisie, cum văzu întorsătura lucrurilor, îl dădu jos de pe umerii săi și amândoi prietenii răzbiră în toiul harței. Acum curgeau pumnii, bețele și ciomegele ; dădeau cu toții zdravăn și
nimeni nu voia să se lase mai pe jos ; dădea Jupân Talabă zis Burduja, dădea Fărâmiță, și calfele și ucenicii și starostele mișeilor, înzdrăvenit de odată ca prin minune; dădeau toți târgoveții, câți se aflau pe acolo; dar loviturile părintelui Zarvă n-aveau pereche. Unde nimerea, stropșa, și parcă era prins de năbădăii și lovit de stele.
Mintea nu-i mai era la locul ei. La urma urmei apucase și o bucată de ciomag de la un oarecine, și să te ții!... Mulți se aleseră cu răni și multe capete fură sparte în amândouă taberele. Sângele stropi pământul și un Armean își dădu sufletul. </p>
<p>Tocmai când harța fierbea mai tare, Paisie se trexi iar față în față cu Kirkor Sanadrug, omul lui Avadic. </p>
<p>Acesta, urmat de mai mulți ucenici, se strecurase printre coreligionarii care umblau prin mulțime. El aflase din Târgu Neamțului de mergerea Voichiței la Roman și pornise îndată acolo, supt chip de tolbaș, cu bună nădejde că de rândul ăsta va găsi mijlocul să se apropie de Domniță. Pândea tocmai momentul ieșirii acesteia din biserică. Însă iată că pe negândite începuse larma care era pe cale să ajungă la o adevărată rezmeriță împins de ici colo, și căutând mai mult să scape din înghesuială, ajunse dinaintea călugărului. Era parcă o goană a soartei rele! Amândoi dădură câte un strigăt, și de mirare și de ciudă. Unul își vedea iar amenințată izbânda întreprinderii sale, celălalt se întărea în bănuiala că nu era lucru curat cu Armeanul. Dar Paisie nu stătu de loc la gând și, înfierbântat cum se afla, înhăță pe Kirkor de gulerul lungii sale haine și, arătându-l mulțimii, strigă;</p>
<p>— Am prins aria spurcată, am prins pe jăluitorul femei sărace. </p>
<p>— A! a!... Bine !bine! glăsuiră unii și alții. </p>
<p>— Să-i dăm răsplată pentru faptă! </p>
<p>— Dar nu-i ăsta vinovatul! bagă de seamă un cojocar. </p>
<p>— Așa mi se pare, adăugase un olar sas. </p>
<p>— Nu face nimic, întâmpină jupân Fărămiță, si el e Armean ; toți sunt ca unu și unu ca toți. </p>
<p>— Da ! da ! să plătească gloaba pentru frate-său în nelegiuire! făcu gloata la olaltă. </p>
<p> Și stătură să chibzuiasca ce osândă să i se dea. </p>
<p>— De-ar fi vara, zise un pescar, l-am lega de un stâlp numai în piele, cu trupul uns cu miere si impodobit cu pene. </p>
<p>— Să-l legăm și așa, zise un butnar. Nu sunt muște ca să-i piște, dar l-o pișca jupân frigul. </p>
<p>— Să-i spânzurăm de picioare! strigară câtiva mai aprinși. </p>
<p>Însă, mai potolit acum, călugărul simțea ceva compătimire pentru nenorocitul negustuor, galben ca turta de ceară; îi ajungea să-și bată joc de închinătorul lui Harțiburi. Îl luă dar de subsori și-l trânti călare pe un păcătos de catar care se afla pe acolo, fiind al unui om venit de la munte. Mânuindu-l ca pe o păpușă, îl așeză cu fața spre coada dobitocului. Acesta avea nărav, iar Kirkor Sanadrug, zăpăcit și speriat,ș-apoi și prost călăreț, își pierdu de la început cumpătul. El purcese în mijlocul huiduielilor și al hohotelor prostimii, care făcea cu atât mai mare haz, cu cât îl vedea în mai jalnică stare. Îi ațâțau mereu fugaciul și i-l imboldeau. Scuturat și burducat, Kirkor dă să cadă în cap și se ținea din răsputeri de coadă, ceea ce sporea încă râsul. </p>
<p>Însă tocmai pățania asta avea să-i fie spre noroc. Catarul, supărat de atâtea zădăreală, dădu îndărăt, făcu un ocrol și apucă în trap mare spre catedrală, de unde plecase. Armeanului îi fu cu neputință să reziste mai mult. Se pomeni depus, destul de ușurel, pe pod, dinaintea bisericii și lângă curata domnească. Și asta, chiar în momentul când Voichița ieșea din sfântul lăcaș. </p>
<p>Cum văzu pe Domniță, cum luă seama cât folos poate trage de întâmplarea lui, Sanadrug uită de ceea ce pătimise. Sări într-o clipă în picioare și, apucându-se de trăsură, începu a striga; </p>
<p> — Mila și îndurarea ta, luminată Domniță! Mila și îndurarea ta! </p>
<p>Armășeii se repeziră să-l dea la o parte, dar Voichița le făcu semn să-l lase în pace. </p>
<p>Gloata socoti că Armeanul își va arăta pasul, se va plânge de cele suferite de el și corelegionarii lui, și se depărtă firește de trăsura Domniței. </p>
<p> Dar în loc de a porni vreo jăluire, Kirkor, schimbându-și atitudinea ca și rostul, luă iute din buzunarul caftanului său o frumoasă cutioară, din care scoase o brățară de aur, minunat și împodobită cu sclipitoare pietre scumpe. </p>
<p> — De când caut să pătrund la Măria ta!...Am niște podoabe, fără seamăn...era păcat să nu le știe Măria ta! </p>
<p> Și, îngenunchind, oferi Domniței neprețuita brățară. </p>
<p> — Așâș! e cea mai desăvârșită lucrăturp a unui meșter Venetic. Îți ia ochii de multă strălucire. Parcă ar fi ruptă din soare! </p>
<p>Voichița luă cu bunăvoință scula din mâinile negustorului și prinse a admira acea capodoperă de juvaergie. Dar, deodată, se schimbă la față și fu prinsă de un tremur. Pe dunga din lăuntru a brățării erau săpate în slove latinești și în limba italiană două versyr care sunau așa;</p>
<p> Uităm de morți, uităm de iubire. </p>
<p> Inima noastră ca valul măroi. </p>
<p>Și, pe când ridică ochii la Armean și-i cerea nevoit deslușiri dintr-o privire, acesta-i zise repede și atât de încet încât abia îl auzi: </p>
<p>—Vin din partea ilustrisimului vostru mire. El vă vorbește prin glasul meu. </p>
<p>Kirkor rostise aceste cuvinte tot în limba italiană — mult întrebuințată pe atunci in comerț — care nu putea da de bănuit în gura lui și de care era aproape sigur că nimeni din însoțitorii Voichiței n o cunoștea, pe când aflase de la Oprișanul că Domnița o înțelegea destul de bine. Și nimic mai mult decât adânca întipărire ce făcuse
spusele lui asupra Voichiței nu era în stare a-1 încredința de aceasta. Insă privirile pătrunzătoare ce țintise asupra lui Tador Dragoș, care se apropiase de carâtă, îl siliră să reintre în rolul său de negustor. Prinse iar a-i preamări guraliv marfa, pe românește, pentru a înlătură orice bănuială, amestecând insă in laudele lui vorbe cu două înțelesuri, pe care apăsă și care știii acum că sunt pricepute de Domniță </p>
<p>Stăpânul nostru, jupân Avadic, marele negustor, sluga Măriei tale și a domnescului tău neam, a dobândit anume pentru Măria ta această brățară și nu fără greutate.... Să n-am parte de zilele mele, de nu era
menită soției împăratului Nemțesc! Dar stăpânul meu a vrut negreșit să-ți închine acest odor, pentru ca prea mărita sa Domniță să-și aducă aminte de dânsa. Căci iată, c vreme de când Măria ta nu i-a mai trimis nici o poruncă, de când n'a binevoit a'l încunoștiința de dorințele sale. Și de aceea i-a fost frică stăpânului nostru să nu fie dat uitării pentru un altul, și să piardă harul de care s'a bucurat odată la Măria ta, ca și la părinții Măriei tale și la întreg domnescul neam! Din partea-i, roagă să fie socotit tot atât de credincios ca și mai înainte, gata a te sluji oricând, oriunde și cu orice preț. Căci la stăpânul nostru, credința e cel mai sfânt lucru și trece înainte de toate!</p>
<p> Abia isprăvise acestea și, nedându-și răgaz să răsufle, scoase pripit din alt buzunar o altă cutioară, o deschise și urmă, cu deopotrivă limbuție, cătând în ochii Domniței: </p>
<p>—Uite, mă rog, uite și la acest inel, cu un diamant fără pereche pe lume... A fost odată al unui Sultan din Bagdat, care l-a dăruit cadânei lui celei mai frumoase...Cate Măria ta ce față are, cum scânteiază de viu... El întrunește toate însușirile minunate ale pietrelor scumpe.
Aduce noroc și scapă de primejdii, de supărări. Cât timp il vei purta, nu vei cunoaște niciodată ce durere pricinuește trădarea unei ființe iubite, niciodată Măria ta nu va da de un suflet care să-și calce făgăduințele, niciodată nu vei ști ce îndură cel ce-i lipsit de vederea
alesului inimii sale, căci dacă privești diamantul acesta, el iți înfățișează, ca și aevea, pe oricine vrei să-l vezi... Astfel mi-a spus cel ce m-a trimis și cu acest juvaer, poruncindu’mi a-l arăta și hărăzi Luminăției tale. </p>
<p> Rostul Armeanului ajunsese aproape dojenitor, așa că ar fi supărat pe Voichița, dacă ea nu și-ar fi dat seama că tot pentru altul vorbea, că spunea o lecție învățată pe din afară... </p>
<p>— Dar cât ceri d-ta pe aceste scule? întrebă în sfârșit Voichița cu voce trumurătoare, după ce luă și inelul din mâna lui Kirkor. </p>
<p>— Ce-o voi Măria ta, ce-o binevoi. </p>
<p> Domnița făcu o mișcare spre a-și apuca punga. Insă trebuia ca juvaerele trimise de Mircea Oprișanul să rămână dar pentru logodnica lui. </p>
<p>— O! zise repede Armeanul, nu-i nicio grabă; sunt aici destui sărmani care au nevoie de mila Măriei tale, noi mai putem aștepta...Ne aflăm pe câteva zile la Târgul-Neamțului...Kirkor Sanadrug...La porunca Măriei tale..când vei voi...când vei binevoi... </p>
<p>Și așa zicând, negustorul se dădu înapoi cu multe pocloneli și închinăciuni, pe când Domnița îngână; </p>
<p>— La Târgul-Neamțului... bine. </p>
<p> Îndată după aceasta, carăta domnească porni la un semn al lui Dragoș. </p>
<p> Nimeni din cei de față, nici pârcălabul, nici Paisie chiar nu-și dăduse câtuș de puțin seamă de înțelesul acestei scene. Ci, după trecerea alaiului, mulțimea, pe lângă laudele ce le aducea Domniței, glumea despre purtarea Armeanului și despre dibăcia lui. </p>
<p>— Auzi, d-ta!..Grija lui n-a mai să se jăluiască, ci să neguțătorească. </p>
<p>— Îi umbla gura ca la o moara stricată. </p>
<p>— Să-l fi pârjolit si el tot la câștig s-ar fi gandit! </p>
<p>— Si al naibii șiret... N’a cerut nici un pret ca sa capete unul mai mare... </p>
<p> Întrevederea cu trimisul lui Mircea ot Băleni, așa de neașteptată, nu fusese spre mulțumirea Voichișei. Ea o făcu să-și scurteze șederea în târgul lui Roman-Vodă și din aceeași pricină se întoarse acasă pe atât de întunecată, pe cât de senină fusese plecarea. </p>
<p> Nu mai puțin neliniștit și dus pe gânduri călarea Paisie, tot în urma slujitorilor, ca și la venire. Odată ce-i trecuse înfierbântarea, făcuse socoteala celor petrecute și fusese nevoit a-și mărturisi că luase parte de căpetenie la o harță, la o rezmeriță, dacă nu cumva n-o stârnise chiar el. Negreșit, de vină erau și intinații de Harțivuri, cu lăcomia lor, de vină și jupân Talabă Limba-dulcevici zis și Burduja, și toată gloata de acolo; dar își amintea că îndemnurile lui mai cu seamă aâăâase văpaia, iar când se incinsese păruiala, el tărbăcise mai rău pe eretici. Și cursese ceva sânge și un om fusese omorât...Nu era deloc sigur că-l omorâse el, nu; însp n-ar fi jurat că, vrând nevrând, nu-l culcase la pământ... cum n-ar fi jurat că sângele ce văzuse pe jos- sânge omenes de astădată - nu l-ar fi vărsat și el. Vai! conștiința nu-i era împăcată. Jurământul lui cel strașnic nu fusese oare întru câtva călcat? Ce-i drept, nu se slujise de o armă adevărată, dar și bucata ceea de ciomag, mai că lucrase ca o ghioagă de treabă.Cum rămânea și cu normele cinului său și cu povețile starețului de la Neamț?Paisie se cutremură gândind la toate aceste și, smerindu-se, se căia în sufletul lui.</p>
<p> VIII </p>
<p> Patimă oarbă </p>
<p>In vreme ce adânca și nevestita schimbare îndeplinită în ființa lui Tador Dragoș de la întâia lui întrevedere cu Voichița îi apleca sufletul spre duioșie, fiica Radului Vodă ajungea, din potrivă, la culmea înverșunării ; iar aceste două năzuințe opuse aveau să se întâlnească curând într-o năprasnică hotărâre. </p>
<p>Când Domnița scrisese lui Ștefan răvașul pe care acesta-l primise din mâinile călugărului, ea nu se aștepta să i se împlinească rugămintea; ba, la drept vorbind, nici n-o dorea sincer, și tocmai ascunsa teamă că in cele din urmă «tiranul» putea într-un moment de
nerăbdare ori oboseală în împotrivire să-i facă pe plac, o îndemnase să întârzie cu trimiterea acelui răvaș până la venirea lui Dragoș in cetate. Astfel, faptul că nu i se primise cererea, că nu i se deschisese în larg porțile închisorii sale, n-ar fi amărât-o până într-atât, dar chipul cum i se răspunsese o jignise nespus. Intr’adevăr,
pe de o parte, asprimea de cuvinte a lui Ștefan, care-i sângerase ca niciodată mândria, îi luă chiar față de ea însăși orice pretext de îmblânzire și-i arăta ca o mișelie slăbirea simțimintelor ei vrăjmașe ; pe de altă parte, o prevestea că dacă vreodată unul din doi trebuia să se mărturisească învins în luptă, acela nu va fi Domnul Moldovei. Nu mai era in epistola acestuia rost de îndrăgostit care mustră, ci poruncă de stăpân care se răstește la roaba lui. De aici o îngrijorare nouă : ca nu cumva răstirea aceasta să nu mai fie ceva voit și prefăcut, ci să pornească dintr'un simțământ aevea. Se putea ca Ștefan, supărat și sătul de îndârjirea ei, și ajutat și de firea lui puțin statornică in ale iubirii, să-și fi întors cu adevărat inima de la dânsa încât să nu se mai poarte crud cu ea din gelozie ori ciudă, ci din curată dușmănie. Și necazul ei era cu atât mai mare, cu cât nu se socotea in stare a răspunde la această dușmănie, cu o înverșunare de o seamă, dacă nu mai vie. Tremura la gândul de a se vedea umilită, fie numai în ochii ei insăși, chiar dacă el nu era să afle în veci
de această umilință.</p>
<p>Asemenea cugete bântuiau pe Domniță în ziua când căpătase scrisoarea de la Vodă. Ea simțea ca niciodată nevoia de a avea lângă sine și a vorbi eu Hrusana lui Pârsnea. Inima sa dorea să se oțelească la vrajba veșnic învăpăiată a bătrânii, să se însuflețească la aprigele ei cuvinte, neîncetate îndemnuri de ură și urgisire. De aceea, pe când de obicei aflarea-i-de față îi sporea numai nemulțămirea, încât mai bucuros s-ar fi scutit de ea, astădată îi așteptă sosirea cu nerăbdare. Era chiar să trimită pe roaba ei tatarcă s-o cheme, părându-i-se că întârzie prea mult, când cupăreasa apăru, cu neschimbatu-i pas tărăgănat și nelipsita-i furcă în brâu. Brăzdată era iarăși de adânci cute fruntea ei, întunecat chipul său, ca și cum doliul ce purta ar fi datat numai de ieri. Voichița se sculă îndată și o întâmpină cu drag,
poftindu-i prietenește bună dimineață, și arătându-se plecată a sta mai îndelung de vorbă, ceea ce de mult nu i se întâmplase. Dar, parcă ar fi vrut  să facă într-adins Hrusana, de pe ale cărei buze cuvintele curgeau fără nevoie de îmboldire și a cărei singură alinare era să sfâșie zilnic cu rostul pe cel pe care nu-l puteam vătăma astfel - Hrusana, zicem, pierduse graiul în ziua aceea. Ea răspundea numai prin monosilabe și mârâituri, așteptând mereu să fie silită a cuvânta. Voichița o puse în zadar pe calea subiectului ei mult iubit : Ștefan și purtările lui. Să fi zis că bătrâna uitase de dânsu. Și doar știa că venise răspunsul la scrisoarea trimisă de copilă lui Vodă și sigură era că mai bun prilej de ocări și blesteme nu se putea. Dar se vede că îndărătnicia ce o apucase, din supărare împotriva Domniței, era mai tare decât curiositatea și pofta ei de cârtire. Așa că Voichița fu nevoită a deschide de-a dreptul vorbă despre ceea ce ținea atunci să i se  grăiască și astfel cum Hrusana numai îi putea grăi. </p>
<p>Ea se folosi de zborul unei pasări care, fugind de bătaia ploii reci, căutase adăpost pe marginea înaltei ferestre a camerei unde ședeau amândouă femeile. </p>
<p>— Drăgălasă făptură, zise, ca în sine, soarta nu-ți este fericită, frigul și foamea te amenință, și totuși eu te râvnesc, căci tu nu somți greutatea robiei...Te pândește poate moartea, dar n-ai a te pleca unui tiran, neîndurat! </p>
<p>Bătrâna ridică și ea ochii spre fereastră, dar se mărgini a mormăi pe înfundate ceva neînțeles. Și iarăși Voichița fu silită a înoda singură firul convorbirii.</p>
<p>— În adevăr, de nu m-aș teme să păcătuiesc, de n-aș avea suflet de creștină, aș ajunge să mă îndoiesc, ca d-ta dăunăzi, de dreptatea Milostivului, care îngăduie unui nelegiuit să se mai bucure de lumina soarelui și să se resfețe în mărire! </p>
<p> Cupăreasa se îndreptă la aceste cuvinte și nările i se umflară ca la un telegar care aude semnalul bătăliei.</p>
<p>—Deci nu l-a înduplecat nici răvașul tău, rugămintea ta din urmp?</p>
<p>—Dimpotrivă, neneaco, parcă l-a înverșunat mai mult!... </p>
<p>— O ghicisem. </p>
<p>— Da,sunt haini pe care îi desfată chinurile și lacrimile aproapelui, și tocmai când el e mai nevinovat...Astfel e acest Ștefan.</p>
<p>Și, mototolind scrisoarea voievodului care sta încă pe masă, adăugase cu ochii umezi; </p>
<p>—M-a luat ca pe o roabă, nu o Domniță, ca pe cea din urmă roabă de neam păgânesc...mi-a răpit fără milă orice nădejde că-mi voi mai vedea țara și căminul, că voi mai scăpa de aceste ziduri, până nu mă voi închina lui pe deplin...Eu, fiica lui Radu-Vodă, a victimei lui, să-i fiu soție!...</p>
<p>Bătrâna se cutremurp, parcă ar fi trecut pe lângă dânsa trăsnetul și buzele ei fură apucate de o mișcare convulsivă;</p>
<p>— Ucigașul părintelui tău!... ucigașul coconului meu să te ducă la sfântul altar, — zise ea, înecată de mânie. El te-ar numi nevastă... el ar fi tatăl copiilor tăi!... Cum îl iartă cel de sus să aibă așa gând?... Și cum ai putut tu însăți să rostești măcar asemenea cuvinte... Eu mă cred pângărită numai că le-am auzit!  </p>
<p> Și întorcându-și toată vrajba împotriva Domnului Moldovei, glăsui cu tărie; </p>
<p>— Oropsit în veci să fie nelegiuitul și bucurie să nu mai afle nici pe pământ, nici în lumea cealaltă. Să n-aibă parte de mântuire. Să ardă- în focul Gheenei la un loc cu vinovații cei mari. Neamul să i se stingă și de ocara să’i fie numele ca al lui Arie și de groază ca al lui Iuda!</p>
<p>De ar mai fi avut suflet, urmă multă vreme așa. Dar gâfâia din greu și tăcu câtva, de nevoie ; iar Voichița, înfricoșată de blestemele ei, pleoase ochii la pământ. Ea tresări când o văzu aproape de dânsa și o auzi,zicându-i iar, repede și înflăcărat;</p>
<p>— Ascultă, ascultă, sufleâele, întărește-ți inima spre fapta cea bărbătească. O clipă de hotărâre poate să ne curme suferințele, să’ți liniștească cugetul și să împace dincolo de mormânt pe tatăl tău. Adu’ți aminte de muierea din Sf. Scriptură care a răpus zilele căpitanului păgân, cotropitor al cetății sale ; isprava ei a fost binecuvântată de D-zeu. De asemenea binecuântata va fi a ta faptă dacă vei urma la fel cu pierzătorul tatălui tău!</p>
<p>— Nemiloasă s-ar cuveni să fiu; ai dreptate. Bine taci că-mi vorbești astfel, voiam să te aud vorbind astfel. </p>
<p>—Ascultă-mă pe mine, ascultă-mă, puiule, urmă cupăreasa, însuflețită de un Duh nevăzut. Fă ce ți-am spus și altădată ; urmează după sfatul ce ți l-am dat de atâta vreme. Folosește-te de puterea ce ai dobândit asupra lui, și pe care Domnul, negreșit, într’adins ți-a dat-o. Prefă-te
schimbată și răpusă, ca și cum ți-ai fi luat de gând să te supui la orice voie a lui. Poftește-1=l aici. Va veni, sunt încredințată, de-o fi chiar la hotarele țării, pe o zi, pe un ceas. Imbată-l de vorbe dulci... Fă-te glas mângâios, privire dezmierdătoare... Fură-i deplin mințile, adoarme-i bănuielile... Să creadă câ te-a înduplecat, să se resfețe în trufia izbândei...</p>
<p>Și coborând vocea, șoptind tainic: </p>
<p>— Astfel,pe deplin vrăjit, el va lua zâmbind din mâna ta paharul cu otravă...otrava cea minunată, din buruieni tătărești, care omoară cu încetul și fără urmă. </p>
<p> —Urzirea e înfiorătoare...dar trebuie să mă deprind cu gândul ăsta...și cât mai curând...Mi se pare chiar că ea nu mă mai înspăimântă atâta...Crimele lui cer o crimă. </p>
<p> —Crede că nici îngerii din cer nu te vor ține de rău. Ș-apoi, de ar fi chiar păcat ori faptă urâtă, ce-ți pasă, dacă-ți mulțumești sufletul și împaci pe Măria Sa dincolo de mormânt!..- A! de bună seamă, dacă ai avea înverșunarea mea, n-ai mai cugeta la nimic... De ce oare nu mi-s brațele cât inima de tari, de ce n-am putere pe cât îndreptățită ură!.. N’ar fi ziduri nici porți vrednice să mă țină prinsă și toată oastea Moldovanului nu m-ar opri să-l sugrum !  </p>
<p> — Mă întreb numai, ce s-ar întâmpla cu noi după aceea? zise Domnița, căutând un temei pentru șovăirea sa. </p>
<p> —A! te gândești noi, răspunse Hrusana cu mâhnire. Cât despre domnia ta, să nu te temi. Frumoasă cum ești, vei găsi îndurare la oricine. Iar de mine să n-aibă umbră de grijă...Eu aș îndura mii de morți, numai sî-l văd mai înainte mort pe dânsu. Rupe-mi carnea cu cleștele înroșit în foc, sfărâmă-mi oasele cu ciocanul, ori toarnă-mi plumb topit pe gât, tot voi binecuvânta ceasul când Radu a fost răzbunat.  </p>
<p>În pornirea ei, spusese răposatul voievod curat pe nume, ne mai văzând în el decât pe pruncul hrănit de sânul ei și care-i fusese mai scump decât proprii săi copii. </p>
<p> —Domniță! Domniță! urmă tot mai stăruitor și cu fierbinte rugă. Ândură-te de tine și de mine... Te folosește spre binele părintelui tău de mândruța pe care de la el o ai... Ce frumos ar fi ca însuși chipul lui, care în tine viază, să-l răzbune pe dânsu, chipul lui să fie pricina pierzării dușmanului său... A! nu mai șovăi zadarnic... fericită vei fi după împlinirea sfintei datorii... Iar sărmana Hrusana va putea, in sfârșit, să se isprăvească... Căci, ia seama și vezi : eu sunt moartă, moartă de mult, din ziua ceea cumplită ; ci ăst suflet nu poate ieși din mine până nu-l va ști împăcat pe coconul. Un lanț greu mi-1 ține legat de dureroasa-i învelitoare. Indură-te și mântuie-l de pedeapsa asta: Dă tu libertate sufletului meu, dă odihnă trupului meu.</p>
<p>— Ceasul bucuriei va veni și pentru tine, fii încredințată, neneaco, zise Voichița, înduioșată de suferința întipărită pe fața cupăresei și apucând-o de mână în semn de prietenie. Prea crud am fost lovită, prea mult am fost umilită. El mă silește să-l urăsc..el vrea să-mi fac o inimă de fiară pentru dânsu. </p>
<p>— Haide, stărui bătrâna, nu mai lăsa să treacă vremea...ea e de preț mare...să nu fie odată prea târziu..Haide, scrie-i un alt răvaș, arată-te pocăită și smerită, pune început ademeririi. </p>
<p>— O! nu chiar acum..așteaptă încă...azi sunt prea tulburată..trebuie să mai chibzuiesc, să mă pătrund de această hotărâre. - Voi cere lui Dumnezeu să-mi dea putere și să mă lumineze...Mâine voi fi negreșit mai tare... </p>
<p> — Bine, bine, glăsui Hrusana cu răceala, trăgându-și mâna. </p>
<p>Știa doar că nu tăria sufletească lipsea Domniței, că nuse înfricoșa ea de uneltirea răzbunătoare din slăbiciune de fire; și aceasta întărea tot mai mult tristele ei bănuieli. </p>
<p> De accea, oftând lung, își luă iarăși locul obișnuit și torsul furcii.</p>
<p>Multe zile aveau să treacă fără să se mai pomenească de cele rostite în această convorbire. Voichița zorea sârguitor cu lucrul ei, lăsat in părăsire un răstimp, cu acel epital pe care-l făgăduise lui Tarasie Episcopul. Ea părea cu totul stăpânită de această îndeletnicire. Am văzut-o ducându’și rodul ostenelilor sale la biserica cea mare
din târgul Romanului. Am văzut de asemenea darul neașteptat ce primise acolo prin Armeanul Kirkor Sanadrug. Cuvintele de pe brățara trimisă de logodnicul ei i se întipăriră în minte și numai pe ele le avea înaintea
ochilor tot drumul la întoarcere. Ajunse in camerele ei cu o față atât de schimbată, că Hrusana băgă de seamă. Ea n’o întrebă insă de pricina acestei schimbări și nici Domnița nu’i destăinui nimic. Dimpotrivă, se închise mai mult în sine și se izola desăvârșit. Mustrarea lui Mircea Oprișanul, amintirile împrospătate de dânsu o dureau cumplit. Nefericitul tânăr! Ce departe era de inima ei, cum se ștersese chipu-i din mintea sa, așa că nu’i mai apărea decât ca o umbră nedeslușită. Dreptate avea să fie amărât și supărat ; ca era vinovată, era o
trădătoare. Și spusele lui nu priveau numai călcarea făgăduinței de logodnică, dar și nesocotirea datoriei de fiică. Deci, iată că nu numai Hrusana, care era ea din neam, dar și un om mai străin de tatăl său, judecă cu asprime purtarea sa, nehotărârea ei în făptuire. Prinsă
de o nouă vrajbă împotriva lui Ștefan, de o silă pentru
tot ce-i venea de la dânsu, și pe de altă parte pedepsindu-se singură pentru că era vrednică de asemenea dojane — nu mai ieși din iatacul ei, nu mai păși in camera pe care Ștefan o împodobise anume pentru dânsa, aruncă departe toate darurile lui. Nu se mai arătă la masa îmbelșugată ce i se pregătea din porunca lui și la care nu lipsea nimic din pofala
domnească, nici chiar burtosul vătaf de stolnicei, pășind in fruntea slujitor care aduceau bucatele de la cuhne. </p>
<p> Paisie, care era numai ochi și urechi, care știa tot ce se petrece și nu scăpa nimic din vedere, zicea lui Dragos; </p>
<p>— Mult a durut-o, pane, pe fata Radului-Vodă răvașul lui Ștefan al nostru. De atunci, pasemi-te, vede numai negru dinaintea ochilor. Dar bine i-a făcut și Măria Sa. Ce umblă cu atâtea toane ? Care alta nu s’ar fi dat plecată la așa viteaz?.... Auzi îndărătnicie!...Ah ! de ce nu sunt eu in locul lui Vodă?... Trei neveste am avut și la toate am știut să le scot năravurile. Așa că, pot s-o zic, am trimis in rai trei mielușei. </p>
<p>îngânduratul Tador nu se putu opri de a zâmbi, cugetând că intr’adevăr bietele femei vor fi fost vrednice de rai, dacă trecuse prin mâinile lui Frânge-fier. </p>
<p> Iar acesta, făcând cu ochiul, adăugă: </p>
<p>—Nu le merge bine,muierilor răsvrătite. Încaltea știu că vrăjitoarea cea bătrână, otrăvită de însuși al ei venin, se usucă din zi in zi, și se învinețește tot mai mult la față... Te uiți la dânsa cum piere pe picioare și cred că nu’i departe ceasul când voi vedea-o lată... Atunci voi aprinde și eu o lumânare mai mult la icoane, căci a scăpat Vodă de așa iasmă ursitoare de rău. </p>
<p>Adevăr vorbea călugărul : Hrusanei nu-i mergea de loc bine, ci ea se apropia cu repeziciune de mormânt. Tot mai mult pierdea chipul de ființă aievea și prindea să semene cu o umbră jalnică rătăcită în lumea asta. Numai ochii săi flăcărau încă, cu atât mai viu cu cât viața se stingea in făptura sa; ei resfrângeau aceeași vrajbă nepotolită, care parcă se întărea pe măsură ce picioarele-i scădeau. Ei doar spuneau că inima-i plânge, pe când nici o lacrimă nu i se zărea pe obraji. Vădit era că sufletul îi este reținut in corp numai de patima ce-l stăpânea. Glasul său amorțit avea intonațiuni stranii, afară din fire. De altfel, se potrivea acum cu Voichița în rezervă și posomorâtă muțenie, și înfățișarea-i devenea prin aceasta încă mai izbitoare. Numai oftările și vaietele ei năbușite nu încetase. In privirile ce aruncă Domniței, dând târcoale împrejurul ei, era o întipărire de înfrânată mânie, de durere stăpânită care le făcea de neîndurat. Înțelesul lor era tot mai vădit și mai jignitor. Domnița citea in ele crudă mustrare și prepus. Iși da seama că bătrâna-i vede lămurit in inimă și că ea nu'i poate tăinui nimic. Hrusana părea de asemenea că suferă în fața Voichiței și ajunsese a stă și ea la o parte de dânsa. O mare răceală se ivise intre ele. Zile întregi nu se vedeau. Și rostul lor, una către alta,era răstit. </p>
<p>Într-o amiază însă, pe când Voichița sta culcată pe patul său din iatac, susținându-și cu mâna fruntea arzătoare și țintind statornic lampa venețiană atârnată în tavan, bătrna cupăreasă, pășind ușor pe covorul de mătasă, se opro deodată dinaintea ei și o privi pătrunzător. Ea încercă a-i răspunde cu aceeași căutătură, dar fu silită a pleca ochii. Iar Hrusana îi zise apăsat; </p>
<p>— Geamă și oftează ca o babă neputincioasă, cine nu-i vrednic să se folosească de puterile sale. </p>
<p>— Nu, neneacă, răspunse Voichița, ridicându-se în sus, nu mai voiesc a geme și ofta. E vreme de pus capăt lacrimilor și vaietelor și de a făptui.</p>
<p> - Drept și frumos vorbit-ai. Făptuirea a fost deajuns amânată. Răpune sfiala și temerea ce te opresc pe loc; ele sunt rușinoase pentru o fecioară din neamul Drăculeștilor. Urmează îndemnul cel bun și legiuit al sufletului tău și nu-ți înființă singură închipuite stavile.</p>
<p>—O! acum mi-aș da viața ca să ating țelul la care țintim amândouă, ca să nu mai aud în mine glasul tânguios al lui Radu-Vodă, cerându-mi răzbunare. Dar mărturisesc că însămi nu pot săvârși fapta la care mă tot îmbii și mă îndemn și eu...nu mă simt destul de destoinică...nu pot avea viclenia ce ea cre;mi-e silă, drept să spun, de atâta prefăcătorie. Ș-apoi, în zadar aș căuta să dau dinaintea lui feței mele altă întipărire decât acea a înverșunării ce mă stăpânește...</p>
<p>— Nu mai e nevoie de aceasta, nu mai ești silită să făptuiești singură; e destul să vrei, să ceri să se făptuiască pentru domnia ta, să ți se îndeplinească legiuita dorință. </p>
<p> — Ce fel ? </p>
<p>— E cineva care se va supune la orice vei pofti, te va răzbuna cum vei voi de Ștefan, îl va da pieirii, ori nu mă cheamă pe mine Hrusana lui Pârsnea.</p>
<p>— Nu inteleg... Vorbeste lamurit. </p>
<p>— De la dușmanii domniei tale chiar, îți poate veni scăparea. Dumnezeu le tulbură mințile și ți-i dă în mâna. Dar domnia ta nu vezi ceea ce trebuie să vezi.</p>
<p>— De cine spui ? </p>
<p> Bătrâna cătă instinctiv împrejur. </p>
<p>—Uitătu-te-ai bine la pârcălabul Dragoș? Citit-ai vreodată în privirile lui? Ccât sunt de prăpădită și cu vederile scăzute, eu am pătruns ce se petrece în acel suflet chinuit. Și ce nu face omul stăpânit de patimă!....Ce n-ar da el pe o vorbă bună de la domnia ta! </p>
<p>— Să fie cu putință? întreabă Voichuța cu adevărată mirare! Nu te înșlă vreo părere? Eu n-am luat seama.</p>
<p>— Negresit, deoarece cauți aiurea. </p>
<p>—Dar chiar așa să fie, chiar dacă într-adevăr simte dragoste pentru mine, încredință ești că e atât de robit de acel simțimânt, încât să facă orice pe placul meu? Și dacă s-ar și hotărî a săvârși o faptă cumplită, ar fi el în stare a-și pierde cinste și suflet, a deveni trădător față de Domnul său în zadar? Nu și-ar cere el răsplată?</p>
<p>— Se poate. Insa nu e greu a momi pe cel ce iubește adânc. </p>
<p>— Dar e o mișelie. </p>
<p>— N-ai decât să te făgăduiești lui cu tot dinadinsul. </p>
<p>— O! mi-e silă de oamenii ăștia, de hainii Moldoveni. Mai uiți că am un logodnic cărui sunt dinainte făgăduită, care mă iubește, care mă așteaptă. </p>
<p>— Nevoia te va îndreptăți în ochii lui Mircea Oprișanul. Ș-apoi n-au bărbații paloșe, n-au buzdugane și brațe vânjoase? Armele hotărască în cele din urmp a cui vei fi, deoarece amândoi vor avea drept la domnia ta. </p>
<p>— Dragos e oștean între oșteni...el fără îndoială va învinge. </p>
<p>— Fie!...Ce cauți atâta? Eu una în locul domniei tale nu m-aș sfii să mp dau celui din urmp lefegiu beat, dacă el m-ar putea răzbuna. </p>
<p> Cupăreasa se opri o clipă: apoi, mai potolit; </p>
<p>— Dacă n-ai tăria de a-i cere ce s-ar cuveni, ai putea măcar să-l ademenești să te lase a fugi de aici, </p>
<p>— Poate!...Însă l-aș supune vajnicii mânii a lui Ștefan și mi-ar rămâne o viață de om pe suflet. </p>
<p>— Ei!văd că de prisos îmi pierd silințele; eu nu te pot înțelege, dar nici domnia ta pe mine, răspunse bătrâna, aproape răstit. Pricep însă ceva; lanțurile robiei nu te mai dor, Domniță. Temnița asta nu te mai apasă; a început a-ți fie dragă..nu-i așa?</p>
<p>— Ce înseamnă asemenea cuvinte? zise Voichița cu un tremur în glas, care putea să vie și de la răzvrătirea mândirei sale atinse și de la tulburarea conștiinței sale. </p>
<p>— Am zis si eu așa!...Nu știu de ce...</p>
<p>— Adevarat că nu știi; n-ai ce ști, auzi, jupâneasp Hrusano? </p>
<p>La via întâmpinare a Voichiței, făcută cu rost de stăpână, bătrâna, cu toată voia de vorbă slobodă ce de mult i se dăduse, găsi de cuviință a nu mai răspunde nimic. Ea își lăsă capul pe piept cu oarecare smerenie; însă totodată pe fața ei răsări un zâmbet de neîncredere.</p>
<p> Dar tocmai când dânsa pierduse nădejdea că Voichița se va hotărî vreodată la cuvenita făptuire, întâmplarea îi împlini dorința pe neașteptate. </p>
<p>La o săptămână după scena mai sus povestită, cupăpăreasa pătrunse,în camera Domniței intr'o stare de zbucium neobișnuită, cu atât mai izbitoare, cu cât mai departe era de liniștea arătată până atunci. Un tremur îi zguduia așa tot trupul, că de abia se ținea pe picioare;
dinții ii clențăneau ca de friguri; iar ochii săi clipeau amarnic. Se uită la fiica Radului Vodă, cătă să vorbească, dar nu izbuti, și se opri înecată, înghițând în sec. Speriată, Voichița sări de pe scaunul său și o întâmpină ; o luă de mână, o întrebă ce are. </p>
<p>— Ce zi... ce zi a fost ieri ? ingaima batrana drept răspuns. </p>
<p>— De, mâine e anul nou..Ieri a fost...treizeci... </p>
<p>— Treizeci Decembrie, nu’i asa?... nu’i așa ?... </p>
<p> Domnita cătă la Hrisana încă nedumerită. Dar sângele i se urcase în față, căci bănuia că a săvârșit vreo mare greșeală. </p>
<p> Cupăreasa nu-i dădu însă vreme să se gândească; scoase un oftat mai lung decât oricând și, trântindu-se la pământ, se apucă cu mâinile de cap și porni a se văieta; </p>
<p>— Doamne! Doamne!, cine ar fi crezut? cine ar fi gândit? De ce mi-a fost dat s-o îndur și pe asta?..Fiica lui...și eu de asemeni...Bată-m-ar Dumnezeu...urgisască-mă mânia lui în veci de veci! </p>
<p>— Dar pentru ce ?... glasui Domnița din nou. </p>
<p> Apoi. luminandu-se deodata : </p>
<p>— Treizeci Decembrie!... ziua cea neagră intre toate !</p>
<p>Și se lasă la rându-i pe scaun, abătută ca vinovatul dinaintea judecătorului care l-a dovedit. </p>
<p> In vremea asta, bătrâna se sculase de jos și, sprijinindu-se în cârjă, se apropiase de dânsa și-i vorbea drept în față; </p>
<p>— Azi sunt doi ani de când a răposat Mărisa Sa Radu Vodă cel-frumos, Domn al toată Țara-Româneascp li tatăl domniei tale, după rănile primite în bătălie, în lupta cu Ștefan Mușatul, ruda și prietenul Băsărăbeștilor! </p>
<p> Si noi am uitat să-l pomenim creștinește...am uitat de sufletul lui, sărmanul...uita-m-ar Domnul nostru Iisus Hristos în mila lui!... </p>
<p> Dar eu sunt o baba nemernica si slabanoaga...Nu-i o minune să fi căzut în vina uitării..Sunt vremi când nu mai știu că trăiesc...Însă domnia ta, odrasla lui, deplină la minte, cum ai putut-o face?..cum? </p>
<p>În deznădejdea ei, cupăreasa se bătea cu pumnii peste piept. </p>
<p>Domnița voi s-o mângâie, deși ea însăși era mult mâhnită, socotindu-se cu adevărat vinovată...nelegiuită chiar;</p>
<p>— Nu jăli, neneacă, greșala noastră e mare, dar el ne-a iertat, sunt încredințată, căci avem cuvinte de îndreptare. Nu știi ce rău ai zăcut ieri? N-ai fost ca și dusă? Iar pe mine grija m-a stăpânit toată ziua, pot să ți-o spun acuma, </p>
<p> Dar nimic nu era in stare a impăca pe Hrusana; ea urmă, dând drum jalei sale, într-un potop de vorbe; </p>
<p>— Nu-i îndreptare pentru noi; nu poatr fi iertare...Nelegiuite, neleguite de mii de ori suntem! </p>
<p> O! coconule, coconelule!...care ți-a fost ursita?...Dușmanii tăi te urmăresc și te biruie și dincolo de mormânt!...Dușmanii tăi n-au pătruns numai în țara ta, în cetățile tale, nu te-au prădat numai de tot ce aveai, de schiptru și de viață, dar ți-au răpit și inima odraslei tale, dreptei și singurei tale odrasle...Te-au ucis a doua oară în sufletul și cugetul fiicei tale! </p>
<p>— De nu mi-ar fi milă de temeinica-ți durere, neneacă, de aș ține seamă de cele ce ea te îmbie a spune, ar trebui să te gonesc din fața mea, ar trebui să cred că ai început a-ți pierde dreapta judecată. </p>
<p>— O! de ar fi într-adevăr așa, de n-aș mai avea minte, ca să nu pricep și să nu-mi dau seamă; de ar fi numai aiureli, iar nu lucruri aievea cele de mine rostite. Mai bine mi se stingeau luminile ochilor, decât să văd ce văd!</p>
<p>— Destăinuiește-ți odată gândul...arată-mi ce știi...lămurește-mă deplin. </p>
<p>— De ce nevoie ?...Întreabă-te pe domnia ta însăți...Ascultă mărturia inimii domniei tale. </p>
<p>— Inimii mele ?... </p>
<p>— Da, Domniță. </p>
<p>— Iti cer, iti poruncesc să vorbești pe față și deschis. </p>
<p>— Ei, nu-mi vine! mi-e prea greu...uite, îmi rămân cuvintele în gât...mă îneacă...Aș vrea încaltea să fiu mută ca să nu le pot cuvânta...A! cumplit mă doare gândul ăsta!...Cât am căutat să-l depărtez, să mă orbesc singură...Dar vădit este că nu mă înșel...mi-o spui chiar domnia ta acum, și fără să vrei!</p>
<p> Desi nu voia să arate nicio neliniște. Voichița își pierdea cumpătul și la rândul ei era cuprinsă de flori. Încercă totuși a înfrunta pe bătrâna și a ține piept îndrăznelii sale. </p>
<p>— Esti prada unei năluciri năstrușnice...Te tulbură stranii vedeniii...Fă-ți cruce și redobândește-ți liniștea; nu te zbuciuma zadarnic pentru o părere. </p>
<p>— Vai ! vai ! . . . de-ar fi numai părere, cu alti ochi m ai privi, cu alt glas mi-ai grăi! </p>
<p> O vie roșeață năvăli ddeodată obrajii Voichiței, trădând ascunsa ei sfială. </p>
<p> Iar Hrusana se încumeta mai mult, se învrăjbea mai rău față de acea sfială, față de acele priviri care voiau să fie dârze și de fapt cereau cruțare, - căci tocmai ele desăvârșeau amara ei convingere. </p>
<p>— Dacă nu știu ce grăiesc, dacă cuget nebunește, jură-te...jură pe icoanele cele...pe mormântul părintelui domniei tale. </p>
<p> Voichiâa întinse firește mâna, dar o lăsă îndată jos.. </p>
<p>— A! nu poți...închizi ochii, te înfiori...te dai îndărăt..mai tăgăduești?...-vinovată ești; - vinovată de păcatul cel mai mare! </p>
<p> Batrâna își redobândise trăria graiului. Fulgeri îi țâșneau din ochi. Se ridicase în vârful picioarelor, sprijinindu-se în cârjă; </p>
<p>— Il iubesti! izbucni dansa intr’un strigat amarnic . .. iubesti pe dușmanul și pierzătorul părintelui domniei tale..Rușine și grozăvie!</p>
<p> Domnita isi ascunse fata cu mâinile și se împotrivi gemând: </p>
<p>— Nu! . . . nu spune asta . . . nu’i adevarat! nu poate fi! </p>
<p>—Așa este, zise iar Hrusana lui Pârsnea cu cruzime. Ai lăsat să-ți fure inima...de mult mă temeam, de mult o vedeam. Îl iubești...îl iubești!</p>
<p> Și, azvârlindu-și cârja, își ridică amândouă mâinile în sus;</p>
<p>— O! voi, cei din morminte, falnici voivozi din neamul mult slăvit!... Tu Mirceo, și tu Vlade, sfinți răposați, sculați din moarte și faceți-vă un glas, ea să osândiți pe rătăcita voastră urmașă. </p>
<p>Iar după un scrut răstimp, ea urmă abătută;</p>
<p>—De ce am trăit să apuc una ca asta ? Ce-am făcut eu de m’a ajuns așa nenorocire ? A mele dureri de până acum nu te-au împăcat, Doamne ? Atâtea zile de când beau numai amar, și iată că mă voi coborî in mormânt
tot amărâtă !</p>
<p>Învinuirea grea ce'i aruncase cupăreasa atinsese cumplit pe Voichița, dar mustrările-i redeșteptase mândria ce era in firea sa. Roșeața-i se trase de pe față. Ridică fruntea, cătă fără șovăire la Hrusana, și cu rost aprig, în care răsună ceva din glasul atâtor Domni deprinși a porunci, a îndemnă în războaie : </p>
<p>— Jupâneasă Hrusano, zise, am îndurare de bătrânețe și gata sunt a’ți ierta multe, cum ți-am mai iertat, căci îți cunosc iubirea și credința ce porți casei noastre. Dar vei mărturisi însăți că ai trecut de orice margine și că îngăduirea mea a mers prea departe. Nu’ți dau voie să arunci asupra-mi prepusuri și bârfeli! Au îți dai seama
de ce faci? Ori ai uitat cine sunt? Vorbești de slăvitul neam al lui Mircea cel Mare ! Mi se pare că’l prea nesocotești în mine. Eu îți poruncesc să nu te îndoiești de tăria mea, să crezi ceea ce-ți spun și să nu-ți închipui că am față de sfântul răposat mai puțină dragoste și mai puținp evlavie decât tine.</p>
<p>Aceste cuvinte treziră pe bătrână ca dintr’un vis. Vechea ei slăvire și devotamentul său nemărginit pentru casa Drăculeștilor o făcură a se căi de cele ce rostise. Se spăimânta acum de cutezanța ei. Iar pe de altă parte, o mișcau tulburarea, durerea întipărite pe fața Voichiței. Doar stăpâna ei, copila ei, fiica lui Radu Vodă era aceea pe care dânsa o jignise, o ocărâse fără cruțare. Nu căzuse într’un adevărat păcat ? — Și prinsă de o altă disperare, se aruncă la picioarele Domniței, sărutându-le, bătându-se cu fruntea de pământ.</p>
<p>— Nu fi așa mâhnită, Domnița mea, mândrețea mea, nu ține seamă de ce-am cuvântat...Iartă-mă, uitp clevetirile mele...Sunt o nesocotită..Măria ta știi mai bine decțt mine...la Măria ta e toată voia și puterea. </p>
<p>— Si de data asta vei cunoaste că voința mea n-a pierit. </p>
<p>— O cred...Eu nu te-oi mai supără...O! nu. Și în curâmd vei scăpa de mine...foarte curând. De acum s-a sfârșit...s-a sfârșit cu baba cea limbuță...o simt colea...Domnia ta urmează cum vei găsi de cuviință și nu mai gândi la ce-am spus. Eu mă duc..mă duc la culcușul de pe care n-am să mă mai scol! </p>
<p> Zdrobită, mai gârbovită ca oricând, Hrusana plecă, șovăind, ținându-se de perete ca să nu cadă. Ea nu mai cătă la Domniță și nici aceasta nu-și dădu osteneala s-o oprească.</p>
<p>Fiica Radului Vodă rămase in prada celei mai aprinse porniri. Două simțimânte potrivnice se luptase până atunci in inima ei și se precumpănise între ele, zădărnicindu-i voința. Dar astădată, se isprăvise : hotărârea era luată, desăvârșit luată. Voichița simțea cu desfătare că, îndoiala a părăsit-o, că a devenit tare, neclintită. Nici
epistola sfruntătoare a lui Ștefan, nici dojanele mirelui ei nu fusese destoinice a o învrăjbi împotriva Domnului Moldovei ca uitarea de părintele său la o zi înseninată, ca aspra dar jalnica izbucnire a bătrânei Hrusana.Cupa era plină. Acum își vedea mai limpede ca niciodată
vina. Era nelegiuită față de tatăl ei, pe cale de a-și pângări sufletul, de a aduce răposatului cea mai cumplită ocară. O! acum dorea lămurit răzbunare, dorea sânge și moarte. Și sub îmboldirea acestor aprige năzuințe, înfățișarea i se schimbă; ochii ei începeau a scapără ca ai cupăresei, a răsfrânge și dânșii vrajbă și înverșunare.—Printre lucrurile ce împodobeau masa lângă care se află, era și un junghi de preț, purtat odată de Radu cel-Frumos. Ea întinse mâna și-l apucă răstit. Se uită lung la el, îi admiră luciul sclipitor, își plimbă degetele pe dânsu, cu gândul la îndemnurile și spusele bătrânei. — Cine știe ce curaj ar fi avut in clipa ceea! — Apoi îl puse la cingătoare cu o mișcare energică, pentru ca el să’i ție totdeauna mintea ațintită spre planul său. Și, în acelaș timp, temându-se poate de vreo nouă schimbare în simțirea sa, socoti să se ducă în paraclisul domnesc din cetate, ca să cadă naintea lui D-zău și să’i ceară s’o menție in aceeași hotărâre și tărie de suflet, să’i trimită un gând bun care s’o ducă la îndeplinirea datoriei sale, mântuind’o de starea nesuferită in care se află de luni de zile.</p>
<p>Inoptase mai de mult ; se făcuse liniște deplină în cuprinsul cetății. Era tocmai vremea potrivită. Domnița porni prin neagra și strâmta sală, pustie la ceasul acela de odihnă, încredințată că nimeni n’o vede nici n’o simte.</p>
<p> Ea nu bănuiă că și atunci, ca în orice timp, erau doi ochi care o pândeau, în scop de privighere, de pază și de ocrotire, îngrijorați și neadormiți. Erau ochii lui Tador Dragoș. Niciodată Paisie nu și-ar fi putut închipui că cineva poate să’i întreacă în străjuire, și cu toate aceste pârcălabul îl întrecuse, fapt care stârnise gelozia cinstitului părinte. Deși acesta se culcă foarte târziu și se sculă foarte de vreme, pan Dragoș adormea totdeauna în urma sa și se deștepta înainte de dânsu. Se afla pretutindeni. Călugărului nu'i venea bine când se
lovea noaptea cu el prin săli, și de unde altădată se îngriji de sărguința lui, acum se simțea atins, văzându-l mai vrednic decât dânsu de laudele Domnului său. Pe de altă parte insă, il măgulea credința că pilda lui adusese pe pârcălab la asemenea urmări, că el il convinsese,
însullându’i față de femeile ce li se dase in seamă toată neîncrederea sa. De fapt, Tador ajunsese mai prepuelnic și mai temător decât chiar cuvioșia sa. Nu mai punea temei decât pe sine însuși, fiecine i se părea un om gata de trădare ; i se năzărea de curse întinse bunei credinței sale ; poarta, zidurile cetății nu i se mai păreau destul
de tari, custozii destul de numeroși. Căci patima, o patimă nebună, propășise repede și cumplit in sufletul lui, i-l luase in stăpânire pe dea întregul și desăvârșit, încât nu mai rămăsese loc in el pentru altă simțire. Nu mai vedea nimic pe lume in afară de pricina acestei patimi,
acea Voichiță către care venise plin de înverșunare, acea ființă de care se miră că Ștefan o ia atât în seamă. Adevărat că Domnița nu era pentru dânsu o femeie, un chip de lut ademenitor la păcate, o fiică a pierzării, ci o făptură minunată și neînchipuită, mai presus de omenire. Și iată că dorul de tovarășii săi îl lăsase ; nu-i mai
sclipeau dinaintea ochilor armele ciocnite in bătălii ; uitase aproape că pornise colo războiul, că Otomanii dădeau să calce hotarele. Gândurile sale rămâneau în marginele acelei cetăți a Neamțului despre care socotise că’l va năbuși cu zidurile sale și in care acum se cuprindea pentru dânsu lumea toată. Viața lui trecută o privea ca un vis, toate câte fusese până în ziua când văzuse pe frumoasa și fermecătoarea Domniță i se arătau ca icoane șterse ; numai din momentul acela începuse el a fi cu adevărat, a trăi cu adevărat. Zilele când n'o știuse, n’o cunoscuse, fusese zile pierdute și fără rost. Precum
unele viețuitoare își schimbă desăvârșit chipul la timp hotărât și devin ființe cu totul noi, astfel și el dobândise o altă fire. Și mult l’ar fi mirat cine i-ar fi pus în vedere că puțin mai nainte altfel era, altfel simțea, și că in vremea de față se află în prada și sub vraja nălucirilor dragostei, într’atât această dragoste făcea acum parte
din el însuși, era întreaga lui ființă. De altfel, nici nu
pusese vreo împotrivire, nu luptase cu simțirea nouă și nebănuită ce’l năpădise fără veste, și nici n’ar fi fost destoinic a o face. Nu putea să cugete la apărare, când nu'și dă seamă de starea lui. Iubirea îl răzbise cu atât mai adânc, cu cât avea un suflet neîncercat, o inimă neatinsă. Beția ce’l cuprinsese era cu atât mai vie, cu cât
cumpătarea lui fusese mai mare până atunci, cu cât buzele sale nu atinsese cupa dulcilor desfătări. Sufletele mai tari sunt adesea cele mai lesne și desăvârșit abătute, in împrejurări ca acele prin care trecea pârcălabul.</p>
<p>Astfel se îndruma acel oștean de frunte pe calea uitării de datorie și a negrei trădări. De pe acum necredincios era în cuget către Domnul său. Nu mai avea pentru dânsu inima-i din trecut. Din contra, încetul cu încetul se umpluse de neprietenie și de vrajbă împotriva-i.
Purtarea lui cu Voichița o credea ceva neînchipuit și vrednic de osândă. Prigonitorul fiicei lui Radu Vodă îl făcuse să uite pe învingătorul de la Orbic, de la Baia și Lipinți. Gândul că el râvnea la Domniță și o socotea drept lucrul său, nu’l putea suferi. Și era silit a veghea asupra ei pe seama lui și va trebui odată să o redea in
mâinile sale, va trebui să se despartă de dânsa și să se întoarcă singur la vatra sa rece și pustie! Se mai putea
oare aceasta? Nu ’și închipuia încă ce ar face când asemenea răstriște ar veni asupra-i, dar se simțea in stare de cumplite fapte. Vedea roșu înaintea-i. Ispitit era s-o răpească el pe Domniță, s’o ducă în codrii lui, unde să se bucure lacom de frumusețea ei, neîngăduind s’o mai
ajungă privirea altui om.</p>
<p>Deși înfățișarea sa vădea urmele bântuirilor unei simțiri covârșitoare, nimeni nu putea bănui ce se petrece în sufletul acestui bărbat închis în sine, zgârcit la vorbă, afară doar de ochii atotpătrunzători ai bătrânei cuparese. Că obrajii lui își pierduse frăgezimea aproape feciorească dinainte, că seninătatea pierise de pe fruntea sa, nu era lucru de mirare pentru Paisie. El punea
această schimbare pe socoteala necazului ce simțea Dragoș de a sta înmărmurit într'o cetate. Nimic mai firesc ca un oștean să sufere și să tânjască când e ținut departe dc câmpul de luptă. Cine însă avea mai puține cuvinte de a’și da seamă de simțimântul ce insufiase,
era tocmai Voichița, către care pârcălabul rămăsese nepătruns, tăcut ca și la început, mai mult poate decât în primele zile ale cunoștinței lor. Nici după destăinuirea Hrusanei, când cautase anume, pe cât îi îngăduia sfiala și cuviința, să vadă dacă nu se înșelase bătrâna, ea nu
isbutise a se încredința din apucăturile pârcălabului că s'ar putea bizui vreodată pe dânsu pentru o îndrăzneață și amarnică făptuire. întrevederile și convorbirile dintre dânșii erau rare și scurte ; și tocmai pan Tador se ferea de ele. Căci, deși toată bucuria și desfătarea îi stă acum in viețuirea alături de Voichița, el suferea când
se afla in fața ei de tăria simțirei sale, de o tulburare care’l făcea să tremure și să amuțească, de teama ce avea că i s’ar ghici gândul. Și totuși și-ar fi dat viața ca să aibă inimoșia de a se mărturisi Domniței, de a’i destăinui cât o compătimește și cât bine-i vrea, de a o
încredința că-i împărtășește durerea. Aceasta cu atât mai mult, că—după cum îl înștiința Paisie și o vedea el însuși— ea arătă de o vreme tot mai mâhnită și mai abătută.</p>
<p>Dorința de a veni în ajutorul fiicei lui Radu Vodă și de a duce la capăt răstriștea sa, stăpânea cu deosebire pe pârcălab chiar în ceasul când ea se hotărî a merge la paraclisul domnesc, spre a lua de acolo liniște și vrednicie. O văzu trecând prin sală, cu o palidă lampă în mână. Pășea atât de îngândurată că nu luă seama la dânsu. Se
mai dădu încă la o parte într'un ungher și o lasă să meargă înainte. Apoi așteptă un răstimp după intrarea-i în paraclis, și numai îmbărbătat de singurătate, de umbra ce domnea în sfântul lăcaș, slab luminat de câteva candele, se luă pe urmele ei. Voichița îngenunehiase in fața icoanei Maicei- Domnului cea frumos împodobită. Pan Tador inaintă cu pași ușori și se opri in dreptul ei, cruțându-i rugăciunea. Domnița ajunsese tocmai la sfârșitul acesteia și zicea: «Indură-te, stăpână, implinește’mi legiuita dorință, fă să răsară ziua când dușmanul
lui Radu Vodă și al meu va fi răpus și'și va lua pedeapsa. Gonește din sufletul meu îndoiala și șovăirea ; răpune’i toată mila, inflăcărează-l de ură, luminează-mă spre țelul meu. Trimete’mi, maică prea curată, o grabnică mântuire ; ajută acelor care vor să mă ajute ; dă-le lor putere și bărbăție, ca să pună sfârșit chinurilor mele.</p>
<p>Invălmășala simțirilor care se frământau in inima Domniței și se răsfrângeau pe chipul său, luminat de tainica licărire a candelelor: jalea,remușcarea, învrăjbirea', îi dădeau un farmec straniu, nespus de tulburător. Lui Dragoș i se părea că o vede atunci întâia oară, oricât
de bine erau întipărite în mintea lui neasemănatele-i trăsuri. Fu ademenit a o preamări ca pe o ființă dumnezeiască și vajnică totdeodată, un înger ce se pregătea să ia sabia de foc în mână. Inima-i porni a bate puternic, parcă ar fi dat să’i iasă din piept ; răsuflarea-i se iuți. Voichița își dădu deodată seamă că mai e cineva
în paraclis și întoarse capul spre dânsu. Ochii săi umezi
și totuși scânteitori întâlniră privirile lui înflăcărate. Ea nu tresări măcar, nici se miră ; parcă se aștepta ca pârcălabul să fie acolo, ca închinăciunea ei să i-l fi adus.</p> 
<p>El se apropie încă de dânsa și zise cu glas adânc :</p>
<p>—— Rugăciunea domniei tale a fost auzită. Cel de sus iți pregătise dinainte un mântuitor : iată’l de față. Îndrumat de D-zău am fost către domnia ta, trimis in zidurile unde te aflai înlănțuită. Sunt mândru, sunt fericit de chemarea ce mi s’a dat și mi-o voi îndeplini cu râvnă. Inima mea va îndrăzni orice pentru domnia ta, brațul meu e gata
a'ți împlini gândul, cât de semeț fie.  </p>
<p>— Indurare cer, prea cinstitule căpitan.... Dacă ai iubit pe maica ta, dacă ai puțină omwniw, vino-mi în ajutor. </p>
<p>—Nu te ruga, Domniță, arată’mi care’i anume vrerea domniei tale, poruncește ce trebuie să făptuesc.</p>
<p>— Dar mai intai, zise Voichita,cu o urma de neincredere, pot sa ma bizui pe un om ce l-am socotit pana acum de dusman ? </p>
<p>— Dușman ți-am fost, drept este, dușman nainte de a te cunoaște și a te vedea ; de când însă ochii mei au dat de lumina feței tale, prieten iți sunt, prieten adevărat. </p>
<p>— Vorbele acestea pot fi o cursă... </p>
<p>—In numele a tot ce ți-e mai scump, încetează, Domniță, cu presupuneri atât de dureroase pentru mine. Ce dovadă de credința, de slăvirea mea să'ți dau? </p>
<p>Apoi, urmand mai aprins si mai fățiș: </p>
<p>—Dacă chiar n’ai fi cugetat la mântuirea-ți, aș fi cugetat eu, dacă n’ai fi vrut să vezi sfârșitul chinurilor tale, eu le-aș fi pus capăt, într'atât nu le mai pot îndură. Căci lacrimile tale sunt mai amare pentru mine decât pentru tine, căci durerea-ți îmi frânge inima mai mult
decât ție și vrajba ta o simt mai aprig decât tu însăți... făgăduiesc in acest dumnezeiesc lăcaș, naintea acestor sfinte icoane, să te mântui și să te răzbun!</p>
<p>—O !da, viteazule Dragoș, fii paloșul dreptății, urgia nelegiuirii, arhanghelul călcând în picioare pe cel Hain. </p>
<p>—Nici o cruțare nu va avea din partea-mi cel ce a adus lacrimi in acești ochi, cel ce te-a supus robiei și cu sila vrea să te ia în stăpânire... </p>
<p>—El care a prădat pe părintele meu de coroană, care este, pot zice, omorâtorul său!... Și să n-am dreptul a-l urî, a’i dori tot răul, a cere răzbunare ? Spune, spune, pane...  </p>
<p>— Neasemănată este vina lui! </p>
<p>—Dă’i dar răsplata ce i se cuvine și mie mult râvnita pace... Scapă-mă de jugul unui tiran, care mă prigonește cu dragostea lui, o dragoste mai aprigă decât ura. El
voiește să’l iubesc și când voiește, știi bine, nu ține nimic in seamă... El nu se roagă de iubire, ci impune, poruncește a fi iubit...În toate e altfel decât ceilalți oameni. </p>
<p> Si parcă ar fi cătat să mai ațâțe, să aducă la turbare pe mult pornitul Tador ot Dumbrăveni; </p>
<p>—Am cercat să'i stau împotrivă ; am luptat, chemând în ajutoru-mi amintirea urâtelor sale fapte : moartea tatălui meu, țara mea cotropită, cetatea mea arsă de dânsu... Dar câtă putere mi-a trebuit! Voi mai avea-o și de aici înainte, mereu?... Vai! tăria noastră nu e nemărginită... nu știi ce poate aduce o clipă de rătăcire. Mi-e teamă de
de mine însămi... mi-e grijă să nu cad în mișelie, să nu mai pot înlătura o pângărire. Poate ca odată stăruința lui să’mi biruiască împotrivirea... Poate că odată nu va voi să mai asculte de nimic decât de nelegiuita lui patimă !... </p>
<p> — Nu, răspunse încruntat pan Dragoș, care simțise câte un ghimpe în inimă la fiecare cuvânt al Domniței,— nu, aceasta nu se va întâmpla. Nu va cădea asupra-ți asemenea răstriște cât voi trăi eu.. </p>
<p>Voichița pusese mai dinainte mâna pe junghiul de la cingătoarea sa. II întinse atunci pârcălabului, care’l apucă grabnic, cald încă de strângerea ei:</p>
<p>—Mântuiește-mă! mântuiește-mă! îngână dânsa, la tine'mi este toată nădejdea, cea din urmă nădejde..., Și să știi că nu mă vei îndatora în zadar... Făgăduită sunt intr'adevăr lui Mircea Oprișanul, dar celui ce'mi va împăca sufletul și mă va scăpă din aceste ziduri i se cuvine
dreptul de a lupta cu dânsu pentru mine. Negreșit, nici el însuși nu va avea nimic de zis :</p>
<p> Dragoș raspunse cu avânt: </p>
<p>—De răsplata ce’mi pui în vedere, nu cugetam a pomeni acuma... voiam să las totul la voia, la recunoștința domniei tale... și iată că dorința mi se împlinește mai mult decât visam... Ai crede că voi fi vrednic de asemenea răsplată... Iar de nu mă va ajută soarta și mă va răpune Oprișanul, voi muri fericit că te știu deslănțuită și înseninată, că ți-a reînviat zâmbetul ce părea stins pe veci.</p>
<p>Mișcată de aceste vorbe, Voichița se repezi și apucându-i mâna o duse la buzele sale. O lacrimă căzu pe acea mână, capul i se lăsă o clipă pe pieptul lui... Pan Dragoș simți o văpaie in tot trupul. In culmea unei porniri nebunești, grăi din adâncul sufletului : </p>
<p> —Sânge va curge pentru mângăierea ta, vei vedeâ leșul dușmanului tău la picioarele tale. Ajunge-voi la inima lui, de’mi-or stă împotrivă mii și mii de oameni ; nemăsurată-i acum puterea mea, neînvins sunt acum. O! de ce nu-mi ceri o faptă mai grea, ceva nesăvârșit de nimeni
încă pe pământ. Aș vrea să’mi dai de luptat mult și cumplit, ca să judeci de ce pot îndeplini pentru tine ; aș fi bucuros să’mi pierd partea din rai, numai să pot zice că ți-am jertfit ceva.</p>
<p>Nici pârcălabul nu putea tăgădui mai mult, nici Voichița nu era destoinică a stărui deocamdată asupra amănuntelor împlinirii acestei făgăduințe. O tăcere grea se lăsă în paraclis. Amândoi erau pătrunși, istoviți de o strivitoare emoțiune.</p>
<p>Domnița porni a se retrage, după ce se mai plecă dinaintea icoanelor și mulțumi dintr’o privire părtașului său pentru semeața-i hotărâre. Și se depărtă ușor, ca o închipuire mult gingașă și ispititoare. Iar Dragoș rămase pironit pc loc, urmând-o cu ochii ; socotind că o vede, o aude încă, atunci când ea și dispăruse ; uimit încă de împrejurările în care se aflase. Apoi, odată singur, se întrebă de era cu putință să se fi întâmplat cele ce se întâmplase intr’un prea scurt răstimp. El vorbise cu Voichița in așa chip?-el îi mărturisise câte avea pe suflet, și ea i se făgăduise, ii atinsese mâna cu buzele sale? Aevea erau toate aceste ? Privirile lui căzură asupra junghiului pe care, în neștire, degetele sale se încleștase de păreau lipite de dânsu. Se încredință că nu visa. Și atunci rosti încă odată, in sinea-i, grozava hotărâre, ridicând arma către icoane. Nimic nu’l mai putea stavili pe drumul necredinței, al celei mai negre uneltiri față de un Domn mare, slăvit de o țară, vrednic de a fi slăvit de o lume. Trebuia să meargă înainte. Patima dragostei, cu suflarea ei de foc, nimicise în sufletu-i orice alte simâiminte, precum în ținuturile Africii vântul cel fierbinte arde și mistuie totul în calea lui.</p>
<p> IX </p>
<p> Fuga </p>
<p>După înfruntarea cu Voichița, care o adusese la culmea întristării, cupăreasa se retrăsese în chilia ei și, închizând ușa cu zăvorul, se trântise pe patul cel lipit de zid, hotărâtă a nu mai vedea obraz omenesc, nici la ceasu-i din urmă, pe care ’1 simțea mult apropiat. Nădejdea unei dulci răzbunări ii dăduse până atunci ceva putere de
viață ; pierderea acelei nădejdi ii grăbea sfârșitul. Toată noaptea o petrecu astfel întinsă pe culcușul său, cu ochii deschiși și țintiți asupra peretelui din față, unde erau icoanele. Deși trează, chipul Domnului, coconului ei, ii sta dinainte, ca intr’un vis, și ea ’i vorbea neîncetat, ii vorbea tare. Și parcă răspundea la nu știu ce tânguiri și mustrări ale lui : </p>
<p> —Las', Măria ta, nu jăli și nu te văita. Prea mă doare să te văd așa. Drept că răutatea e doamna pământului! Toți te uită și te hainesc, chiar cea născută din tine ; ea iubește pe cel ce ți-a pricinuit moartea, pe părtașul Dăneștilor ; numai credința mea ți-a rămas ; eu voi veni curând la tine să’ți aduc mângâiere.</p>
<p>...Mușatinul vinovat e de toate... El s’a furișat în inima copilei tale, ca șarpele cel viclean lângă Eva. Dar D-zeu nu va îngădui ca să'și ajungă gândul. Semnele urgiei sale s’au și arătat. El a repezit asupra țării lui Ștefan pe cruzii Agarieni, ca pe niște vifori pustiitori. D-zău le va da putere și noroc ca să’i nimicească trufia, să’i răstoarne tronul, cum ți l'a răsturnat el pe al tău, și să’i prăpădească moșia cu foc și sabie! Piatră pe piatră nu va rămâne din cetăți și din orașe; sângele va curge gârlă pe câmpiile Moldovei ; pruncii vor fi uciși în brațele mamelor ; jalea se va întinde peste tot acest pământ; vaietele se vor ridica până la bolta cerului. Atunci ne vom bucura și noi și fi-vor împăcate inimile noastre !... A!
vie, vie cât mai curând acel ceas de desfătare, cât mai e o scânteie de viață in bucata asta de tină... să pot râde încă aici jos de prăpădul lor !</p>
<p> ...Eu am făcut tot ce am putut, coconelule ; dar ce mijloace aveam ?... îndrăzneala mi-a fost mare, nespusă, mi-am călcat pe inimă și am luat glasul dojanei... Insă ea nu m’a ințeles nici într’un chip. Cum să priceapă aceea a cărei minte e pierdută ? cum să nu fie orbită
aceea ale cărei vederi sunt luate ca de un fulger?... Căci vai! in strălucire și falnică măreție s’a arătat copilei tale nelegiuitul cela! </p>
<p>...Amar și nenorocire! Cumplite-mi sunt durerile. Sufletul meu ar voi să’și ia zborul către Domnul, către tine ; dar cum s’o las in ghiarele balaurului ?... ’Mi-e sete de moarte și trebuie totuși să trăiesc, căci frică-mi este că fără mine rătăcirea i-ar fi și mai rea...</p>
<p>...Las', Măria ta, las! Este o dreptate pe lume... este o răsplată pentru toți... Nu pot să ție multă vreme izbânda și puterea hainilor... Ne vom înveseli și noi într’o zi, cei ce am plâns și am suferit. Nu va pieri mărirea neamului tău, nu se va stinge fala casei tale.</p>
<p> Tot asa urmara indelung plangerile batranei. </p>
<p>În cursul zilei, Voichița, îngrijorată că ea nu vine ca de obicei s’o vadă și arzând de nerăbdare de a o înștiința de înțelegerea-i cu pârcălabul Dragoș și a-i potoli astfel mânia și mâhnirea, insărcină pe un copil-de-casă să i-o cheme. Trimisul ei dădu de ușa închisă și abia căpătă răspuns de la Hrusana. Ea nu deschise și rămase nemișcată pe pat. Porunca Domniței n-o urni din loc:</p>
<p>Fie sănătoasă și în voie bună, Măria sa. De venit nu pot să vin, căci iată, sunt pe moarte și tare doresc să-mi dau sfârșitul în liniște și pace. Rog pe prea luminata Domniță să-mi îngăduie a sta singură aici, singură cu păcatele mele, până la clipa din urmă, care o să-mi vie îndată, spre bucuria mea și a celorlalți...Căci degeaba încurcam o lume și pricinuiam necaz.
<p> Trimisul se intoarse la Voichita, apoi batu iar in usa : </p>
<p>— Jupaneasa Hrusano!... </p>
<p> Neprimind nici un raspuns, fu nevoit sa ingâne din nou : </p>
<p>— Cinstita cupareasa, asculta-ma... </p>
<p> Bătrâna ofta adanc din launtru si mormai : </p>
<p>— Vai! că nu'mi dau ragaz sa mor! </p>
<p>—Auzi ce’ți spun. Domnița e îngrijorată de d-ta. Ce ai ? Cum îți este ? Vrea să te vadă. De nu’ți poți lăsa patul, va veni Măria sa aici. </p>
<p>—In numele celui prea sfânt, să nu se supere Măria sa. De ce s’ar supăra că se stinge o babă îndărătnică ?... </p>
<p>— Te simți dar rău de tot... nici te mai duc picioarele... atunci să vie Măria sa </p>
<p> —D-zău s'o ție și să'i facă parte de toate bunătățile... Eu sunt o făptură ticăloasă și plină de prihană... Mai bine că mă sfârșesc... Preamăritul meu stăpân mă cheamă la dânsu. </p>
<p>Copilul-de-casă, văzând că nu'i chip a obține altceva de la cupăreasă, care nici nu'i răspundea cum se cade, ii dădu pace și înștiința pe Voichița de toana ce cuprinsese pe credincioasa ei. </p>
<p>Peste un scurt răstimp, Domnița se afla dinaintea camerii bătrânei, împreună cu părtașul său Dragoș. II luase cu dânsa pentru ca și el să dea încredințare de ceea ce hotărâse amândoi, să ducă și el Hrusanei buna vestire, care, după toată socotința, trebuia s’o învie și din morți.</p>
<p>Insă ușa chilioarei rămase închisă și pentru fiica Radului Vodă. Cu smerite rugăminți și cerându’și multe iertăciuni, bătrâna îngână iarăși cele grăite către copilul-de-casă; </p>
<p>—— Nevrednică sunt de bunăvoința și îndurarea Măriei tale... Nainte de a trece în lumea cealaltă, voi să am tihnă, ca să mă gândesc la greșelile mele... Și e bine să mă isprăvesc în colțul ăsta, în părăsire, ca un câine râios...Așa mi se cade, căci am mușcat mâna stăpânei mele.</p>
<p> In rostul ei era si jale și amară ironie. </p>
<p>—Voi să te văd negreșit, jupâneasă Hrusano ; îți aduc știre îmbucurătoare, negândită.</p>
<p>Și fiindcă cupăreasa tot se codea și urma a mormăi, Voichița fu silită a o îndupleca prin asprime :</p>
<p>— Deschide... iti poruncesc! </p>
<p>Bătrâna se dădu în sfârșit jos de pe pat și trase zăvorul in tăcere. </p>
<p>Dar când, pe pragul ușii, dădu cu ochii de Tador, alături de Domniță, tresări și se încruntă ; prinse din nou glas și strigă cu tărie : </p>
<p>—Doamne sfinte ! ce mai vrei cu roaba ta?... Cu cine umblă odrasla lui Radu Vodă, vai mie ! </p>
<p>— Vezi bine, e pan Dragos, parcalabul acestei cetați. </p>
<p>—Sluga și credinciosul lui Ștefan Mușatul... O! doar m’am rugat să fiu cruțată in ceasurile aceste !... Ce poate căuta domnia lui la mine. !... De 'mi aduce mila sa, n’o primesc. </p>
<p>Iși reluase locul pe pat și țintea asupra oaspeților săi priviri rele. Dragoș închisese cu grijă ușa.  </p>
<p>—Nu, jupân pârcălabul iți aduce cceace ai dorit arzător, mai mult poate decât ai nădăjduit. Încetează de a cârti și a te văita, neneaco, și dă laudă lui Dumnezău. Bucuria ne va veni prin acest mărinimos oștean. S'a legat prin jurământ să mă mântuiască și să mă răzbune.</p>
<p>Bătrâna rămase tăcută și în nemișcare. Parcă nu pricepea ce aude. Poate nu'i venea să creadă, poate se uimise ; ori că-i era teamă a se lăsa in plata bucuriei sale. In cele din urmă șopti, dând din cap : </p>
<p>—He! prin ce m’am făcut vrednică de atâta har ceresc ?... Nu vă bateți joc de mine, rogu-vă. </p>
<p>Dar Domnița urmă povestindu-i cu amănunt, spre încredințare, cele petrecute între Dragoș și dânsa în paraclisul domnesc, arătându-i câtă bunăvoință aflase la dânsu, ce porniră împotriva tiranului, și cum ea însăși era astădată pe deplin hotărâtă, nu mai avea nicio sfială, niciun dor de cruțare. Gândul îi sta numai la pedeapsa celui nelegiuit.  </p>
<p> —— Acum, zise ea isprăvind, mă simt cu adevărat urmașa atâtor falnici și oțeliți voievozi, acum vrajba stăpânește inima mea cât și pe a d-tale. Privește-mă și zi dacă mai seamăn cu cea de odinioară... Mila m’a lăsat...Nu mai doresc altceva decât răsplată pentru urgia indurată de părintele meu, de mine însămi !  </p>
<p>Cupăreasa o ascultase cu pătrundere, cu sfințenie, sorbindu'ifiecare vorbă. Și pe măsură ce zburau cuvintele, fața i se însenină, se învioră. Să fi zis că în câteva clipe viața se aprinsese din nou intr-însa, că trăsurile ei, întinerite, nu mai erau atât de hâde. lar când isprăvi stăpână-sa, un zâmbet—lucru de mult nepomenit la dânsa —
răsări pe chipul ei, aruncând asupra-i o tristă lumină, asemenea cu aceea care pătrunde într'o temniță neagră și mohorâtă. </p>
<p>Iși întoarse cu încetul privirile către icoanele din perete și șopti ceva din buzele-i tremurătoare. Și grăind apoi către Voichița, zise :</p>
<p>—Să cred îns fârșit că te-ai umplut de vrednicia neamului domniei tale cel lăudat? Să cred că văd ins fârșit pe adevărata fiică a lui Radu Vodă, care se rătăcise de noi odată?...Era vremea să-ți aduci aminte de sfânta datorie .</p>
<p>Slavă și mărire inimosului boier care-ți vine in ajutor. Binecuvântat fie pe veci, cu tot neamul lui. Dumnezău să-l împărtășească de toate harurile sale și să ’i dea loc de cinste în raiul său, alături de toți sfinții... </p>
<p> Dupa o scurta oprire, tresări și, cătând la Dragos, relua : </p>
<p>—Numai tăria lui să ție și gândul să nu i se schimbe. Să nu cadă in mișelie ori în înșelăciune.</p>
<p>—Am făgăduit doar dinaintea icoanelor, răspunse pârcălabul. Și pe lângă aceasta fie-ți chezășie evlavia ce am pentru Domniță, nestrămutata dorință ca ea să nu rămână în stăpânirea prigonitorului său.</p>
<p>—Văd că din suflet vorbești și totuși cu nimic nu mă pot încredința de ajuns... Mi-e tot teamă... A! daca îți vei uita cuvântul și nu’ți vei îndeplini făgăduința, facăse cerul deasupra capului tău de aramă și pământul de sub picioarele tale de fier. Păgubit să fii de viața viitoare și să ai parte de focul cel nestins</p>
<p>— Amin! zise pan Tador Dragoș cu hotărâre și totuși zguduit de un fior. </p>
<p>Ochii bătrânei dădură de junghiul lui Radu-Vodă, pe care Domnița il păstrase ca amintire și care acuma sta la cingătoarca pârcălabului. Pricepu și se veseli. II ceru printr’un gest și când îl avu în mână șopti, cătând cu drag la dânșii : </p>
<p>—Fericită armă, căci vei bea sângele vrăjmașului... De ce nu sunt în locul tău?...Cât îmi pare de rău că nu te duc eu la țel... Pătrunde adânc inima lui, rupe-o bucăți, dă’i dureri cumplite... să simtă mii de morți!</p>
<p>După ce strânse la piept fierul și-l înapoi lui Dragoș, ceru Voichiței să-i spunî ce pusese la cale pentru îndeplinirea planului lor, ce măsuri cugetase a lua. Lămuririle date o mulțumiră.</p>
<p>—Numai, zise, nu zăbăviți... Ar fi bine în toate privințile și — cine știe! — poate aș mai trăi și eu îndestul ca să-mi văd visul cu ochii.</p>
<p>—Câteva zile ne vor fi deajuns. . . Dorul de a grăbi lucrurile nu ne lipsește nici nouă și urzirea noastră nu va cere, cred, multă strădanie, răspunse Dragoș. </p>
<p>—Și nu vei trăi numai ca să vezi această ispravă, jupâneaso, adaugasese Voichița. Nădăjduesc să ai multe zile tocmai de aici înainte și socot că viața îți va fi din nou dragă. </p>
<p>—Nu, Domniță, nu se mai poate... N’a mai rămas putere în mine... Și însăși bucuria ce mă așteaptă, îmi va pune desăvârșit capăt.</p>
<p>—De ce vorbești așa ? D-ta nici nu vrei să lupți cu răul... Haide, adună’ți toată vlaga, încearcă a te înviora. Doar trebuie să fugim împreună, să facem un drum greu. </p>
<p>—Te rog, dulce stupină, nu vă gândiți la mine, nu vă
împiedicați de mine. Nu voi să întârziați o clipă din pricina mea... Nu, nu trebuie să mă luați cu domniile dumneavoastre...V-aș fi o sarcină prea grea; n-aș putea să vă însoțesc; aș da loc la cine știe ce neajuns...Nu, uitați de mine; lăsați-mî aici în plata soartei mele...N-o să am mult de stat fără stăpâna mea.</p>
<p>—Mi-e groază de turbarea celor din cetate când vor vedea că am fugit. Ea se va revărsa asupra d-tale și nici pan Dragoș nu va fi poate destoinic a te apăra îndestul... nici n’ar fi cuminte să ți se arate prea prieten, căci ar deștepta prepus.</p>
<p>—Nu’mi purtați de grijă, vă spun. Lasă domnia sa pe oamenii lui Ștefan să facă cu mine ce-or pofti. Ce-mi mai pasă acum ?... Doar mai mult de-o moarte nu’mi pot da, mai mult de o viață nu pot lua: o viață pe sfârșite. Că mor chinui ?... Ei, și ?... Aș mai putea simți oare vreo
durere ? Și chiar de-aș simți, nu’i nimic ! </p>
<p>Numai o rugăminte-ți fac, Măria ta : să nu-mi lași oasele în pământul ăsta neprieten, ci să mi le duci in sfânt pământul nostru; și iarăși te rog mult să mi le îngropi la picioarele Domnului meu Radu și a Doamnei mele Maria...</p>
<p>Cât despre cele privitoare la suflet, încredințată sunt că te vei îndura de o slugă credincioasă și vei căuta să nu rămână neîngrijită după moarte. </p>
<p> — Dreptate ai să fii pe pace din partea asta... Dar eu nu voi să-mi pierd nădejdea și’ți cer din nou ca nici d ta să nu te lași prea lesne răpusă.</p>
<p> —Dar poți zice că m’am lăsat vreodată ? N’am încercat de toate ? N’am băut apă din fântâna Cedronului ? Nu m’am uns cu untdelemn de la candela Sf. Mormânt ? N’am folosit ceară descântată lângă apa Iordanului ? N’ai făcut domnia ta destule acatiste și n’ai pus să’mi scrie pe coji de pâine ? Ce să mai fac ? Nu e voia celui de sus să mai văd lumina acestei lumi. El m’a și vestit in multe rânduri. Numai astă noapte icoanele au trosnit de două ori.</p>
<p>—Dacă mă ascultai și primiai să’ți aduc icoana Sf. Gheorghe de la Suceava, cea făcătoare de minuni...</p>
<p>—Icoana Mușatinului ?... Icoana care face minuni pentru dânsu nu’mi poate prii mie! </p>
<p>—Dar apă de Prut a băut jupâneasa? întrebă Dragoș ; nu’i leac mai bun pentru orice boală.</p>
<p>—Am băut, zise cupăreasa, dar Prutul e din țara lui Ștefan. Cum putea să mă tămăduiască pe mine ? </p>
<p>—Mai este cineva pe care eu îl cred destoinic de a'ți
face bine. Hotărește-te a încerca în sfârșit și cu dânsu, jupâneasă Hrusano..Încearcă de dragul meu.</p>
<p>—Niciodată, luminată Domniță. Plecată sunt să mă supun la tot ce voiești, dar asta nu; un suflet am și nu voi să mi-l dau pierzării, glăsui bătrâna cu tărie. </p>
<p>—Totuși e om de treabă și meșter mare vraciul cel Venetic. Trebuie să asculți de dânsu astădată... Uite, iau asupra-mi păcatul d-tale.</p>
<p>Domnița pomenea de un anume doctor Giovanni Andrea Grillo, luceafăr al școalci de la Salerno, pe care Ștefan il ceruse Senatului Venețian, intr’o vreme când sănătatea iubitei lui părea foarte atinsă. Meșterul în doctorii vindecase repede pe Voichița și de atunci căpătase încrederea lui Vodă. Grijile prin care trecuse acesta, teama ca Domnița să nu cadă odată cu adevărat bolnavă, din pricina supărărilor ce indura, îl îndemnă să reție la sine pe Grillo, oprindu-l de a se mai întoarce în țara lui și dându’i in schimb însemnata simbrie decinci sute galbeni pe an. Bietul vraci stătea dar de mult amar de zile la Curtea Voievodului Moldovan, unde zicea el «barba avuse vreme să i crească de un cot și părul să’i încărunțească—ducând dorul frumoasei lui
Veneții și scumpei sale soții, pe atât de zglobie pe cât de drăgălașă, și de a cărei credință nu eră nicicum sigur. S’ar fi scutit și de cinste și de bani, ca să se întoarcă acasă, dar pas de treci peste voia lui Ștefan și îl înduplecă cu una cu două! Fii silit să’ti înghită necazul și să se pătrundă de răbdare. Când Vodă trimisese pe Voichița la cetatea Neamțului, îl închisese și pe dânsu acolo, sub aceeași bună pază, punând în vedere pârcălabilor săi să vegheze și asupra lui, uitând insă a le porunci totodată să aibă față de dânșii, ca față de
Domniță, o deosebită bunăvoință. Așa că se văzu de fapt ținut la o adevărată propeală in chilia sa. El insuși, ce’i drept era, bucuros să nu mai dea ochi cu locuitorii cetății, cărora le insufla spaimă și neprietenie și care se fereau de dânsu ca de un ciumat. Iși petrecea zilele singuratic în mijlocul cărților, sticluțelor și uneltelor
sale, aduse odată din Italia, și pe care Moldovenii le priveau ca născociri ale Necuratului. Numai Voichița, pentru că se prilejise a-și da seama de priceperea și omenia lui, avea altă părere de dânsu și căuta a-l alina, dându’i nădejde că’și va redobândi in curând libertatea. Ea stăruise în mai multe rânduri pe lângă cupăreasa Hrusana să se dea în îngrijirea lui, insă aceasta nu se învoise cu nici un preț. Și nici acum, când se credea în gura morții și avea cuvânt de a dori ca viața să i fie prelungită, nu se înduplecă, cu toate stăruințele stăpânii sale, să se lase în plata unui eretic și unui înfrățit cu cel Rău. Voichița fu in cele din urmă nevoită să treacă peste această împotrivire și, la cererea ei, Dragoș trimise doi lefegii să’l aducă.</p>
<p>Aflând că este chemat de Domniță la căpătâiul cupăresei, sinior Grillo se bucurase. Era doar spre folosul lui să îndatoreze pe Voichița, dându'și silință a scăpă pe credincioasa-i, ca mai pe urmă să poată năzui la recunoștința ei. Sosise grabnic și sârguitor, smerit și
supus, în chilia unde eră așteptat, aducând cu dânsu leacurile de care putea să aibă nevoe, căci știa dinainte cu ce boală are a face. </p>
<p>Cum îl văzu, bătrâna întoarse capul, iar Dragoș încruntă fără voie sprincenele și rosti in gând cuvinte de apărare împotriva duhurilor viclene.</p>
<p>	Doctorul dădu să pipăie pulsul bolnavei. Ea se feri răstit. </p>
<p>— Nu vreau sa ma atinga, zise. </p>
<p>—Nu’ți fie frică, jupâneasă, n’o să’ți facă nici un rău, mă prind eu chezașă, stărui Voichița.  </p>
<p>—— Știe doar dumnealui că l’ar costa prea mult de s’ar încerca să umble cu fermecătorii, adăugase pan Tador, uitându-se înțepat la sinior Grillo.</p>
<p>—Drept că nu’i nevoie de vreo cercetare de aproape, făcu italianul cu sfială, cunosc boala jupânesei de mult...Suferă de inimă rea, cum am zice. </p>
<p>— Nu’i asa ca ai nadejde buna ? intrebă Voichita. </p>
<p>—Da, prea luminată Domniță, socotesc că e încă vreme. Fie încredințată Măria ta că’mi voi da toată silința, voi intrebuința toate mijloacele marei noastre științe. </p>
<p>Vorbind așa, doctorul apucă o cutie pe care o adusese cu sine și o deschise. Ea cuprindea mai multe pietricele frumos orânduite. Luă una și o înfățișă obrazelor de față.</p>
<p>—Iată, am aici o piatră cu însușiri minunate. E din neamul acelora pe care noi le numim judaica. Scoate orice răutate din trup, ca printr’un har dumnezeesc. Destul s’o pui...</p>
<p>— Nu!... nu voi... duca-sr pe pustii leacul d-tale. </p>
<p>Voichița vru să mijlocească, însă sinior Grillo nu-i dădu vreme. Își puse liniștit piatra la loc și luă un șip; </p>
<p>—Atunci binevoiască jupâneasa să bea din această mixtură, care dă putere, vioiciune și veselie. E o născocire a mea și mă fălesc cu dânsa </p>
<p>— Neagra si uricioasa e! zise pârcălabul bănuitor. </p>
<p>— Nu ma spurc eu, mormai batrâna. </p>
<p>— Bea, neneaco, daca ai tinut vreodată la mine. </p>
<p>—Mă jur pe mântuirea mea că nu’i ceva rău nici necurat, făcu bietul vraci ; e numai un amestec de burueni întru ales, culese înainte de înălțare și fără seamăn de bune pentru potolirea fierei și răcoreala sângelui. </p>
<p> Dar Hrusana lui PÂrsnea dadea din cap și nu arata semne de induplecare. </p>
<p>—— Lasă că beau eu în locul jupânesei, zise Domnița cu hotărâre ; am deplină încredere în meșteșugul și prietenia dumnealui. </p>
<p>Nu era nimic de mirare pentru cei de față în propunerea Voichiței, fiind dată credința Românilor de pe vremuri că leacul prinde nu numai dacă bolnavul îl ia el însuși, dar și atunci când altul îl ia în locul lui. Însă Dragoț nu împărtășea siguranța ei. </p>
<p>—Mai stai puțin, zise, apucând de braț pe senior Grillo, care, cu multă plecăciune, înfățișă o linguriță cu doctorie Domniței. Nu voi îngădui să bea Măria sa până ce jupân vraciul nu-ți va încerca, el mai întâi, leacul cel minunat...Bea jupâne! </p>
<p>—Eu?... De! nu zic... dar ilustrisima Domniță are deosebită prietenie pentru bolnavă și doctoria va avea mai multă putere de o va lua Măria sa, decât dacă o voi lua eu... De altfel, mă jur pe dragostea iubitei mele Zaneta că această mixtură... </p>
<p>—Bea jupâne! porunci pârcălabul neînduplecat ; altfel, de prisos să mai vorbim. Domnița e dată doar in paza mea. </p>
<p> — Fie cum vrei! șopti doctorul supus. </p>
<p>Și ridicând ochii la cer, puse lingurița la gură și o goli repede, cătând a zâmbi; insă nu’și putu ascunde o strâmbătură. </p>
<p> — S’a strambat, vezi!... De ce te-ai strambat, jupane vraciule? intreba Dragos iute. </p>
<p> — De!... drept sa spun ca e cam amara, dar tocmai de aceea e si prielnica, serenisime pane. </p>
<p> — Adu... Eu nu ma tem de amaraciuni. Am gustat atatea până acum! zise Voichita. </p>
<p>Vie sănătatea de la puterea dumnezeiască, ce biruiește totul, ură sinior Grillo, după ce bău Domnița, rostind din obicei formula care se punea pe atunci la sfârșitul rețetelor. </p>
<p> — Sa fie de leac! adăugase pan Dragos. </p>
<p> —O doresc din tot sufletul, făcu doctorul, și pentru
binele jupânesei Hrusana și pentru cinstea mea și pentru plăcerea ce simțesc de a îndeplini porunca prea luminatei Domnițe. </p>
<p> —Recunoștința mea ți-e de mult dobândită și ea va ajunge și mai mare, dacă vei săvârși această fericită vindecare. </p>
<p>—Știe Măria ta care ar fi singura răsplată la care țin, se grăbi a adăogă doctorul. Strălucitul între toți Domnii acestui lumi, atotputernicul voievod Ștefan e mărinimos, e darnic ca nici unul altul... Sunt mândru de bunăvoința ce’mi arată... Dar ce să fac?...Poți fi pe deplin mulțămit departe de țară, de o soție tânără, frumoasă
și care te iubește arzător?...O ! Domniță, nădăjduesc că rugămințile mele te-au înduioșat și vei binevoi să’mi dobândești libertatea.</p>
<p>— Du-te în pace și nu’ți mai munci gândul. Nu vei mai avea mult de așteptat: eu ți-o spun. Nici va fi nevoie de stăruință din partea mea. Mântuirea’ți va veni de la sine.</p>
<p>—Toți cei care au jălit se vor bucura, zise bătrâna rânjind </p>
<p>Doctorul, nedumerit dar încântat, se plecă până la pământ înaintea Voichiței;</p>
<p>—Mărire și slavă Puterniciei tale! Indurarea ta va ferici pe-o prea smerită slugă.</p>
<p>După plecarea lui sinior Giovanni Andrea Grillo, Domnița și pârcălabul nu mai zăbăviră mult lângă patul cupăresei, asupra căreia vrăjita băutură sorbită de stăpână-sa începu a lucra îndată în chip binefăcător. Vorba’i, că liniștea și o dulce toropeală îi pătrunse tot trupul. In mijlocul sfaturilor de neșovăire ce le dădea, adormi sub ochii lor, de un somn cum nu mai avuse de la prăpădul coconului ei.Și visă că Dragoș îi aducea într’o cupă de aur sângele Mușatinului....</p>

<p>Chiar dacă planul de fugă a Voichiței nu cerea prea multă iscusință, greu i-ar fi fost lui Dragoș, cu mintea nedeprinsă la viclenii și prefăcătorie, să-l alcătuiască pe dea întregul și să-l aducă la îndeplinire. Ajutorul Armeanului Kirkor Sanadrug îi fu de mare folos. Domnița îi vorbise de acesta cănd îl văzuse în nedumerire și’i pusese pe
amândoi in legătură. Neguțitorul îi desăvârșise urzirea prin născocirile sale și se apucase din partea-i de lucru cu toată râvna. După îndemnul său, Dragoș căută printre lefegiii străini din cetate oameni in stare a-i urmă poruncile orbește. Nimeri mai întâi un Podolean, care slujă de mult în oștirile Moldovei, avuse adesea de căpetenie în războaie pe Sima Dumbrăveanul și-l cunoștea și pe dânsu de când era copilandru. Nu'i fu greu a și-l face părtaș din două vorbe: era și om gata la orice pentru câțiva galbeni. Printr-însul năimi alți lefegii, tot străini și tot una lipsiți de lege și de Dumnezău. Aceștia aveau însărcinarea de a înlesni plecarea Voichiței din închisoarea ei și apoi de a o însoți până la hotare pentru ca prin pasul Oituz s-o treacă în Ardeal. Aici o aștepta Sanadrug cu alți oameni, spre a o duce la Brașov, unde să aștepte ca o luptă în parte între Mircea Oprișanul și Tador ot Dumbrăveni putea ieși din cetate neluată în seamă; un număr cuvenit de femei, plătite și dăscălite de dânsu, trebuiau să se înfățișeze Voichiței, sub haină de călugăriță, ca venind de la o mănăstire din apropiere, chip pentru a-i aduce închinăciuni de sărbători. Domnița se va învestmântă și ea ca monahie și va porni odată cu ele, printre ele Custozi la poartă fiind rânduiți în ziua ceea înșiși slujitorii cumpărați, nu era primejdie să fie oprită acolo. Odată vestea fugii sale răspândită, aceiași lefegii aveau să plece din porunca pârcălabului ca s’o caute, însă de fapt pentru a urma
dorințelor sale.Iar in vremea asta, Tador Dragoș trebuia să ia drumul către tabăra lui Ștefan spre a-și săvârși nelegiuita faptă.</p>
<p>Aceste uneltiri se îndeplinise întocmai, fără stavilă și cu noroc, și Voichița stă gata să coboare in ocolul cetății cu falsele surori ale Domnului, când deodată mintea lui Dragoș fu izbită de o împrejurare la care nu cugetase până atunci și care putea să strice totul. Ce era
de făcut cu Paisie? Cum să se ferească de dânsu? Cum să înlăture privirile lui bănuitoare? Cu neputința ca cumplitul Frânge-fier să nu cate de aproape la maice, sa nu se ție grapă de ele până la poartă, el care nu scăpă nimic din vedere, care prindea grijă de nimica toată,
ca un telegar nărăvaș. Și cum să stai de vorbă cu dânsu, cum să-l îndupleci?</p>
<p>Pârcălabul rămase un răstimp înmărmurit, pătruns de groază. Oricum, să dea îndărăt nu mai era chip;Voichița trebuia mântuită cu orice preț. Prea hotărât era a merge până la capăt,a nu se opri în fața niciunei piedici.In dragostea lui pentru Domniță, nu ținea seamăde nimic; o crimă mai mult nu-l înfricoșâ. Ii și jertfi în gând pe credinciosu-i prieten. Dacă acesta făcea larmă, punea vreo împotrivire, dacă nu ascultă de rugămintea lui de a'i păstră taina și a lăsă lucrurile să'și urmezecursul hotărât, n'avea să fie cruțat. Beciurile Neamțului,
sabia chiar la nevoie, l-ar fi cumințit, i-ar fi luat putința de a vătăma. Dragoș dădu să’i iasă înainte, dar monahul nu se arătă. Nu fusese de față—lucru ciudat—nici la sosirea călugărițelor Pe de altă parte nimeni nu-l văzuse plecând undeva ; paznicii se jurau că trebuie să fie in cuprinsul cetății. Parcă intrase în pământ! Pârcălabul puse să-l caute pretutindeni. Insă cum vremea trecea și Paisie nu ieșea de nicăieri, pofti pe Voichița să plece, așa precum se pusese la cale. El insuși se duse împreună cu măicuțele până dincolo de poartă, cu mâna
pe paloș și inima zvîcnită. Părintele-Zarvă nu se ivi nici in cele din urmă și Dragoș avu mulțumirea a vedea izbânda urzirii sale și pe Domniță afară din zidurile unde jălise atâta. </p>
<p> Dar unde era in sfarsit Paisie? </p>
<p>Norocul său și al pârcălabului — care fu scutit de o altă faptă urgisită — mijlocise într’un chip minunat ca tocmai în acele grele ceasuri el să nu'și poată da seamă de câte se petreceau in cetate, deși aievea tot acolo se afla. Duhul rău care, pe semne, se ținea de dânsu, îl dusese iarăși la păcat, scăpându-l însă de o mare primejdie.</p>
<p>Călugărul se simțea nemulțumit ca niciodată în viața lui. Nădejdea cu care venise în cetate-i era acum cu desăvârșire pierdută. Nici gând să aibă prilej de a vedea vreo harță cât de mică. Liniștea și pacea urmau a fi depline. Mai rău decât la mănăstire, unde incalca se făcea zgomot și tărăboi. Aici zilele treceau posomorâte și la un fel; nici pic de schimbare. In zare tot nu se arătă nici un dușman. Armele lefegiilor lui Vodă începuse a rugini. Ei își omorau vremea jucând in tavlii, in coinace și hârjețe ; jocuri la care bietul părinte putea
doar să privească, nu să ia și parte, după pravila călugărească. Urâtul îl rodea, îl doboră. Ajunsese și el posomorât și ursuz. O toropeală greoaie il cuprinsese. Dormea în neștire, peste firea lui; stă ceasuri întregi încremenit la gura sobii, cătând, cască-gură, la salturile
flăcărilor purpurii. Puțină mângâiere îi venea numai de la Mâzgă, pristavul pivniților domnești de la Neamțu, fost oștean de seamă ca și dânsu,—nu lefegiu nici glotaș prost—limbuțea și dânsu. Amândoi scormoneau cu drag prin vremile trecute și, înviind amintirile, vorbind de multe ori la odată spre a povesti mereu aceleași lucruri, se ajutau unul pe altul a duce sarcina zilelor bătrâne. Paisie luase obicei a însoți la orice prilej, pe prietenul său când se cobora în pivnițile cele adânci și bine boltite, și asta devenise chiar deosebita lui plăcere. Ii era bine acolo, printre pântecoasele vase pline de roade ale
viilor, care de care mai bune și de a căror aromă, măcar, se bucura și el. Ajunsese să știe obârșia, vârsta și însușirile fiecărui vin, cât și Mâzgă, care nu încetă a’i spune minuni de ele. Așa crescuse, firește, în sufletul monahului, de felul lui mare iubitor de băuturi alese,
dorința de a face odată cunoștință mai de aproape cu aceste bunătăți ale mesei domnești, din care abia gustă rareori, la zile mari. Mai cu seamă o butie cu vin de Cotnar, din vița sădită de însuși Ștefan Vodă, ii lua văzul, îl făcea să se roșească de poftă, să mestece în
sec. Mereu pe lângă dânsa umbla, învăluind-o în căutături de îndrăgostit înflăcărat, de a-i fi crezut că o s’o soarbă odată din ochi cu totul lui tot.</p>
<p>Iată însă că tocmai la vremea hotărâtă pentru fuga Voichiței și înainte de venirea falselor călugărițe, părintele-Zarvă găsi pe masa din chilioara lui, unde jucase în taviii Mâzgă cu Buznea hothogul, cheile de la pivniță, uitate de mai marele pivnicerilor. Cum le văzu,
i se urcă sângele în față. Un gând vinovat îi și trecu prin minte. Dar il goni și dădu fuga după pristav. Din nefericire, acesta și plecase din cetate, după niște treburi, până în seară. Se vede că un drac le punea toate la cale! Paisie stătu o vreme cu cheile în mâna, nedumerit. Poloboacele cu dumnezeiesc suc, toate poloboacele, și Cotnarul cel neasemănat, îi jucau pe dinainte, făcându’i cu ochiul. Erau la voia lui. Putea să bea și el din belșug, cât îi cerea inima, cum nu făcuse de atâția ani.</p>
<p> —Doamne! Doamne! nu mă încerca! șopti în sine.</p>
<p>Și aruncă cheile pe pat. Apoi văzând că n-are liniște, se gândi să le dea în păstrare altcuiva. Unui pivnicer? Nu... n’avea încredere. Lui Dragoș?.. Da, lui Dragoș. Ieși din chilie cu năzuința aceasta. Insă, cum trecu de prag, în loc să apuce spre locuința pârcălabului, porni
binișor și deadreptul spre beciuri. Astfel se pomeni că ajunge la ușa pivniței, că o deschide ușurel cu o mână tremurătoare și se află față în față cu căzile, butiile și ulcioarele de mare preț. Priveliște minunată și care, lăsând deoparte bătăliile, i se părea cea mai plăcută
vederilor! Stăteau toate la îndemâna lui; nimeni nu știa că-i acolo, nimeni nu’l vedea... Așa’i, însă eră sus cineva care’i cunoștea fapta neîngăduită, vina, și avea sa ție seama de dânsa. De aceea mai șovăi câtva ; dar în sfarșit întinse hotărât mâna și apucă o cană de pe cea mai apropiată butie. Va bea numai o dușcă, o dușcă bună,și atât. Și pentru aceasta va bate o sută de mătănii!...De mult doar nu păcătuise și nu avuse de împlinit niciun canon.</p>
<p>Se repezi întâi și întâi la polobocul cu mult râvnitul vin de Cotnar din viile domnești, vin armaș. Iși umplu cana cu lichidul cel auriu și aromatic. O dezmierdă o clipă cu privirea, apoi o dădu pe gât dintr’o data, pe nerăsuflate. Era într’adcvăr o dușcă de uriaș... Și i se
păru că se născuse din nou. Și de multă desfătare rămase cu ochii închiși, în uimire. </p>
<p>—Slăvit e, mămucuță, slăvit e! zise în cele din urmă, pătruns.</p>
<p>Apoi nici se mai putu înfrâna și iar se repezi, pornit la poloboc; iar mai umplu o stacană. </p>
<p>—încă o dușcă, încă una, că nu’i chip... Și pentru asta voi ajuna o zi. </p>
<p>Iar după ce goli cu lăcomie și aceasta a doua cană:  </p>
<p>—Vrednică de mărire e  orice faptă a ta, Ștefane, glăsui dânsu ; oricând numai lucruri mari săvârșești...Tot tu trebuia să aduci vița ruptă din rai pe pământul Moldovei... Ispravă a fost și asta; cât și o izbândă însemnată... Să aibă veșnică pomenire și pentru dânsa!</p>
<p>Dar cele două duști îi întărtase mai mult pofta :</p>
<p>— Încă una!.. încă ! zise. Cincizeci de mătănii, și pace! </p>
<p>Se plecă, scoase din nou dopul, umplu din nou cana.</p>
<p>Și dușca de a treia i se păru mai bună decât cele dintâi. O și bău încet, socotit, câte puțintel, — ca să ție mai mult -gustând bine fiecare înghițitură.</p>
<p>—Cum curge de lin prin vine... Te încălzește ca razele soarelui... Și-ți ia câțiva ani din spate. De-aș urma tot așa, m’aș face iar copilandru...</p>
<p>Când nu mai fu picătură pe fundul cănii, o trânti pe butoi : </p>
<p>-Haide, destul, părințele... Zi bogdaproste și pentru atât. </p>
<p>Făcu doi-trei pași spre ușă.. Dar se gândi că nu gustase din celelalte poloboace și polobocele, care cuprindeau doar fruntea vinurilor din podgoriele renumite ale Moldovei.. </p>
<p>—Ar fi chiar păcat să nu spun o vorbuliță fiecăruia.Acu că m-am înfruptat din fructul oprit și am greșit, tot una e... tot un drac, cum se zice... Ei! trebuie să faci câteodată și pe pofta Vicleanului!</p>
<p>Isprăvind acestea, se bătu peste gură ; apoi râse înfundat. Începea a nu mai fi stăpân pe sine; cugetele i se învălmășeau în minte. Fusese odinioară faimos prin darul de a chefui zile și nopți dea rândul fără a-și pierde; însă acum venise vârsta și desvățul, și tăria vinului ce băuse era mare. </p>
<p> Dădu o raită din butoi în butoi, deșertând ici o cană, dincolo o stancă, până ce el însuși ajunse, așa zicând, curat poloboc plin cu vârf.
<p>Deodată, cum stă îngenunchiat dinaintea unei căzi,strigă răstit :</p>
<p>— Cine-i acolo ? </p>
<p>Nu era nimeni : i se păruse numai că cineva mișcă butiile din loc.</p>
<p>Asta-l aduse a socoti că putea într’adevăr să fie surprins și că era vremea să plece. </p>
<p>Dar când să se scoale în sus, simți că picioarele-i se făcuse ca de piatră ; mai să nu le poată urni. </p>
<p>—Vezi, d-ta, zise, am ostenit!.. mă dor picioarele...Să mă odihnesc puțin, ș’apoi chiar mă duc. </p>
<p>Incet-încet, pas cu pas, se duse la Cotnarul cel blagoslovit și-și umplu o ultimă cană, ca să încheie petrecerea cu dânsa. Apoi, cu oarecare străduință, se sui călare pe un butoiaș, unde să bea pe îndelete. De acolo aruncă o privire galeșă, plină de recunoștință la poloboacele cu care făcuse cunoștință : </p>
<p>- Și când te gândești, oftă dânsu, că pan Tador ar putea să se desfăteze in fiecare zi așa, dacă ar voi, și el nici nu gustă din aceste bunătăți... Pe acela l’a născut maică-sa schimnic, numai rasa-i lipsește... Eu, cel puțin, știu că am băut în viața mea... cât alții într’o lună, cu într’o zi... Parcă’mi spunea ceva că o să’mi vie odată
vremea postului celui mare! </p>
<p>Aceste cuvinte il porniră pe calea tristelor cugetări și sufletul i se plecă spre jale și duioșie. Prinse a vorbi cu viers tânguios, cam fără șir: </p>
<p>—Alelei! ce mai e și de noi, săracii!... Numai o viață am avut și s’a dus și aceea, nainte de soroc!... Căci de viu pot zice că m’am stins... Rămas bun pe veci îndrăgostirilor fierbinți, vinului desfătător, ca și isprăvilor voinicești.</p>
<p>...Fost-am și eu așa om, că lumea-mi părea prea strâmtă pentru zburdăniciile mele... Când mă suiam pe Murgul meu și-mi simțeam paloșul la coapsă, nu era sub soare nimeni ca minei... Și mă dezmierdam cu mândrețele Moldovei... Dingana cea cu părul de aur, Irinuca din
Hârlău, cu ochii ca luceferii, și Marga din Orhei, gingașă ca o viorică... și atâtea și atâtea, multe ca stelele cerului... Ah! unde or mai fi acuma, de-or mai fi vreuna?... Câte n-au ajuns, de ani de zile, numai un pumn de țărână?... Ei! toate cele, toate, sunt val trecător, praf spulberat de vânt... toate se șterg de pe fața pământului ca omeții la razele soarelui de primăvară ! </p>
<p>In supărarea lui pe zădărnicia lucrurilor omenești, trânti un pumn pe polobocel, și zise cu glas tare : </p>
<p>—Numai tu ești cu adevărat, Dumnezăule... numai tu și cu Ștefan Vodă!... închin dar cea din urmă dușcă Sfinției tale și Măriei sale!</p>
<p>Urarea aceasta il însufleți. Vru să bea cu toată inima și se plecă prea mult pe spate: capul îi era și așa greu de tot; pierdu cumpătul și se prăbuși de pe polobocel.</p>
<p>—Ho! ho! ce'i asta? se întrebă în sine. Au se clatină pământul ? </p>
<p>Se sculă de jos, opintindu-se din răsputeri ca să-și miște picioarele; atunci băgă de seamă că toate se învârteau împrejurul său.</p>
<p>— Stati! hei!... Doar nu-ți fi căpiat! </p>
<p> Căzi si poloboace jucau, se ciocneau cap in cap, porneau sa vie spre dânsu : </p>
<p>— Nu! ca o sa ma striviți, nebunelor! Astamparati-va! Dar deodata se făcu serios si se cam schimba la fata: </p>
<p>— Ba zau, e cutremur... strasnic cutremur! </p>
<p> Un gand il inspaimânta : </p>
<p>— O fi sfârsitul lumii! </p>
<p>Și era cumplit ca așa mare și solemn ceas să-l surprindă între butii, plin de păcate. Trebuiă să iasă negreșit de acolo, și cât mai iute. Grija-i dădu încă puterea de a umbla, de a urca chiar scările, mai deabușelea, mai ținându-se de pereți. Dar cum ajunse la ușă și respiră aerul rece de afară, stacanele golite își desăvârșiră lucrarea. Îi veni strașnică amețeală. Șovăi în dreapta și în stânga, dădu cu capul înainte ca un taur învrăjbit. Apoi căzu trăsnit, în tot lungul lui, dinaintea pivniței.  </p>
<p>Ăn vremea asta, către seară, se răspândea știrea că Domnița s-a făcut nevăzută.  Groaza și zăpăceala cuprindeau pe cei din cetate. Dragoș, căruia Buznea hotnogul îi adusese vestea, cu mare teamă, se arătase uimit și furios. Amenințase pe toată lumea și pornise îndată cercetările. Pusese în același timp să ia din nou urma părintelui-Zarvă, a cărui lipsă era neînțeleasă și-l neliniștea. Un lefegiu, umblând ici și colo după dânsu, îl găsi unde se aștepta mai puțin și unde nici dăduse nimănui în minte să-l caute;lângă gura pivniței. Călugărul era tot in starea în care-l prinsese un somn de moarte după căderea lui, și dormea dus, cu pumnii încleștați, țeapăn,
de-ai fi crezut că'i mort. Astfel și păru slujitorului la prima vedere. Totuși îi strigă la ureche :  </p>
<p>— Parinte! parinte Paisie! scoala de n’ai murit, ca s-a intamplat pozna mare!</p>
<p>Dar să fi răsunat trâmbițele judecății din urmă și tot nu s'ar fi deșteptat monahul. După o nouă strigare, lefegiul fu nevoit a’l zgâlțâi, întâi încet, apoi mai tare,apoi din putere. </p>
<p>— Scoala, parinte, scoala, că te cheama pan Dragoș... Am dat cu totii de nespusa pacoste! </p>
<p> Paisie deschise un ochi pe jumătate și se uită chiorâș la slujitor.După aceea se întoarse pe o parte, gata să-și urmeze somnul. </p>
<p> Dar celalalt nu putea sa-l lase in pace. Zise iarași in gura mare : </p>
<p>— Nu-i șagă, cuvioșia ta. Jupân pârcălab spumegă; își smulge părul din cap. Toți sunt pe ghimpi și umblă buimaci..A fugit Domnița, înțelegi?...Domnița, părinte Paisie!</p>
<p> Si incepu să-l scuture din nou. </p>
<p> La cele din urma cuvinte, calugarul sc rasuci ca un valatuc; se ridica in sus, deschizand de tot un ochi. </p>
<p>— Ce zici... Vazdoaga? intreba dansu, ingaimat. </p>
<p>— Zic ca e pozna mare... ca am dat de belea, ca e vai de noi.. Domnita s’a facut nevazuta! </p>
<p> Astadata Paisie holba amandoi ochii si dupa ce se uita tinta la lefegiu : </p>
<p>— Hai, du-te naibii, hatârule, §i lasa-ma sa-mi vad de somn. </p>
<p> Si dadu sa se culce. </p>
<p>— Dar cum, Doamne iarta-ma, iti vine sa dormi cand noi stam să  pierim , cand parcalabul te cheama negreșit?... Adică crezi ca-i floare la ureche fuga Domnitei ? </p>
<p> Paisie se ridica iar in sus si statu drept. Isi trecu mana pe obraji : </p>
<p>— MA, lasa-ma in pace... ce ai cu mine?... Vrei sa te cotonogesc, Vâzdoaga? </p>
<p>— Dar de ce sa ma cotonogesti ?... Au minciuna ori bârfire e ceea ce spun? </p>
<p>— Ce spui tu, tontule? </p>
<p>— Spun ca Voichita, fiica Radului Voda, nu mai e nicaieri in cetate ; a fugit nu se știe cum! </p>
<p> Calugarul se schimba la fata si deodata isi veni in fire, parca n’ar fi baut de cand era. Simti un fior in spate si se freca pe frunte. Cerea sa zâmbeasca: </p>
<p>— De ce-ți bati joc de mine, Vazdoaga? Ca de m-oi scula de aicea, rau vei patimi. </p>
<p>— Pe sfanta cruce, nu suguesc. Chiar de asta’mi arde acum! </p>
<p> Insă parintele nu putea, nu voia sa creada. </p>
<p>— Atunci, zise, se vede ca’mi tiuie urechile ori nu mai pricep ce mi se vorbeste. Ce-ai spus tu? </p>
<p>— Că Domnița nu’i nicaieri, pacatele mele! </p>
<p>— Care Domnita? </p>
<p>— Domnita Voichita, de!... Si jupan pârcălabul... </p>
<p> Dar Paisie'i taie vorba. Sarise drept in picioare, amarnic si incruntat. Parca-si ieșise din minti. </p>
<p>— Ia mai zi odata, lighioana afurisita ! striga cu glas groaznic. </p>
<p>Bietul lefegiu se spăimântă de chipul lui și făcu un pas înapoi; totuși îngână, mai încet; </p>
<p>—Nu'i vina mea. doar...Domnița ne-a lăsat fără rămas bun... a zburat... s’a dus pe aripa vântului, na!...</p>
<p>N’avu vreme să sfârșască bine și Paisie îl și înhață de gât, il trânti la pământ și, punându’i un genunchi pe piept, porni a’l zgâlțâi, răcnind : </p>
<p>— Ticalosule, blestematule! vrei sa’mi vie nebunie? .. ;vrei sa cad intr-un pacat ? </p>
<p>— Domnita!... facu celalalt inabusit. </p>
<p>— Ei?... zi! </p>
<p>— Nu pot... ma sugrumi... </p>
<p>— Zi !... </p>
<p>— Făra veste... Imi iese sufletul... </p>
<p> Paisie il mai slăbibi si vorbi el : </p>
<p>— Domnita nu'i aici, hai?... Domnita a fugit?... Stii ce cutezi a rosti ?.. Grăiește lamurit! </p>
<p>— Mai lamurit n-am cum... Dar intreaba si pe ceilalti... înntreaba pe pan Dragos, care ne-a pus sa te cautam... </p>
<p>Pe când lefegiul cuvântă încă, Paisie-i dădu drumu deodată și porni în fugă de lângă dânsu. In scurtă vreme cutreieră tot cuprinsul cetății. Fu la poartă, sus pe ziduri, prin chilii. Răscoli și camerele Voichiței, spre a se încredința cu ochii că nu’i acolo. întrebă, cercetă pe orcine-i ieși în cale, strigând tuturor, rugându-se de toți
să dea goană după Domniță. Era cumplit și jalnic de văzut în starea ceea. In sfârșit intră răstit in odaia lui Dragoș și se trânti pe laviță, răsuflând greoi.</p>
<p>Pârcălabul stătea pe un scaun, nemișcat, cu privirile
țintă. Când văzu, fără veste, pe Paisie, tresări și se îngălbeni. Deși atât de tulburat, acesta — întâia oară — băgă de seamă cât de adânc se schimbase la chip feciorul lui Sima ot Dumbrăveni. Niște ochi mai pătrunzători ar fi putut vedea chiar că in puține ceasuri, în cursul acelei zile, îmbătrânise întru câtva. Cine știe dacă cugetul său—cu toată puterea patimei ce-l stăpânea—era pe deplin împăcat?...Doar el, omul neprihănit, ce nu știuse de fățărnie, de înșelăciune, de minciuună, fusese nevoit, pentru îndeplinirea urzirei sale, să săvârșească asemenea urâcioase fapte. Poate tocmai din pricina micimei lor îi stăteau mai greu pe inimă decât o crimă cumplită. Dar Paisie nu bănuia, n'avea cum să bănuiască drama ce se petrecea în sufletul pârcălabului. El îl socoti numai amarnit de mâhnit pentru răstriștea
întâmplată și’l prinse oarecum mila de dânsu. De aceea, în loc de mustrările pe care, fără a căta la obrazul și starea lui, se pregătise a i le face; de furios ce era, de necaz ce avea pe toată lumea se mărgini a zice cu glas mare;</p>
<p>— Grozav, pane, grozav! </p>
<p>— Grozav! ingană Dragos neinsufletit. </p>
<p>— De ras si de ocara ne-am facut ! Vinovati de streang suntem!...Ai grijile mele, vorbele mele!...Vezi, cand îți spuneam: patru ochi sa ai, tot nu ti-ar ajunge sa pazești o femeie! </p>
<p>— Da, da! </p>
<p>— Dar cum s’a intamplat ?... Cum s’a putut?... Pe unde a fugit?... In ce fel?... </p>
<p>— Neinteles neinchipuit !raspunse pârcalabul silnic. </p>
<p>— Doamne sfinte! Doamne!... Si cum de n’a prins de veste nimeni!... La caznă cu totii!... Trebuie sa aflam ceva. </p>
<p>— De prisos... Mi-am dat seama... Nimeni nu poate ști nimic. </p>
<p>— Se vorbeștee de niște maice... </p>
<p>—Singura bănuială ce a venit unora... Insă n-are cel mai mic temei. Am fost toată vremea cu ele...le-am dus până la poartă eu însumi... Și când să plece. Domnița era sus, în camerile ei, unde am și lăsat-o...Doar n’avea cum să piară de lângă mine... De atunci n’am mai văzut-o.</p>
<p>Dând aceste lămuriri, pan Tador își frecă manile în neștire ; și arătă totuși un fel de nepăsare care începuse a întărâaâ pe părintele-Zarvă. El glăsui mai pornit:</p>
<p> —Dar ce te faci cu Măria sa, mai dai ochi cu Ștefan Vodă?... Ce fel de slugi i-am fost? Bine am știut să’i împlinim poruncile!... Gândit-ai la asta?</p>
<p>—Am și trimis in mai multe părți slujitori buni pe urmele Domniței ; acolo mi-e toată nădejdea.</p>
<p>— Si de n’o prindem, de n’o gasim ?... Spune, sa te vedem !</p>
<p>—Dacă până într-o zi-două nu primesc veste de la dânsa, de mă încredințez că-i pierdută pentru no...mă duc la Vodă să-mi pun capul la picioarele sale, să mă supun pedepsei ce va voi să-mi dea și care...mi se cuvine..</p>
<p> Paisie se sculase in picioare si se apucase cu mainile de par, fluernd : </p>
<p>— Nu!... nu!... Eu tot nu pot sa ma dumeresc, zise dupa un rastimp. </p>
<p>— Parca e un făcut, ce’i drept... </p>
<p> —Curat făcut... o vrajitorie. </p>
<p>— Curat vrajitorie! </p>
<p>— Stai!... Vrăji . Dracovenie: Baba!... baba Cloanta, fară doar si poate, striga călugărul, batandu-se peste frunte... Ce mai incape vorba !... Cum nu ne-am gândit indata?... Ea ne-a jucat festa. </p>
<p>— Ba eu n’am uitat de dânsa si am luat-o din scurt, am cautat s'o descos... degeaba. </p>
<p>— Aș?! nu merge asa... Trebuie să spună, talpa-iadului... ;trebuie să ne mărturiseasca tot, aripa-Satanei... Alelei, lasă pe mine! </p>
<p> — Zadarnic, parinte-ți spun. . Ce sa alegi de la dânsa?.. Abia de stie pe ce lume este... e mai mult moarta... </p>
<p>— O invii eu!... o invii, pe sfintele moaste ale sf. Ioan din Suceava... o sa’i dau suflet si grai sa vezi... trebuie să spună ce a facut. </p>
<p> Astfel zicAnd, se repezi afară din chilie. </p>
<p>— Paisie!... parinte!... starui Tador Dragos din usa. Doar esti fața bisericească... Nu-ți pune mintea cu pacătoasa ceea .. Nici n’o să te priceapa... </p>
<p>Dar cine să poată potoli pe înflăcăratul monah ! El își luase avântul și nu mai auzea nimic. Porni de la pârcălab furtunos, așa cum venise  și în câțiva pași mari de ai lui fu în chilia cupăresei.</p>
<p> O gasi lungita pe pat, cu ochii închiși, cu infatisare de cadavru Parca nici nu mai sufla. </p>
<p> Parintele-Zarva se opri pe prag o clipa, nedumerit. Insa in data gandi : </p>
<p>— Se face moarta, vicleana!... N'aiba grija, ca nici moarta nu scapa de mine!</p>
<p> Merse mai departe si se pregati sa scoale intr’adevar din raposati pe Hrusana. Dar ea-i lua nainte. Deschise ochii, vazu cine e, si silindu-se, se ridica intr’un cot. Tinti asupra lui Frange-fier priviri intepatoare, in care flacăra o salbatica bucurie. </p>
<p>— Veste buna, parinte, nu’i asa?... Veste minunata! </p>
<p>— Unde’i?... racni Paisie... spune, unde’i, jupaneasa vrajitoare?... </p>
<p> Ea raspunse printr’un ras amar, nefiresc. </p>
<p>— Eu sa’ti spun?... pentru ce ? </p>
<p>— Pentru ca stii... numai tu... </p>
<p>— Se poate... dar ce’i cu asta ? </p>
<p>— Tu ne-ai rapit pe Domnița, ai facut-o nevazuta... Nu incerca sa tagaduiesti... Uite la mine, eu iti vorbesc.</p>
<p> Si cata sa priveasca drept in ochii batranii cu gand s'o infricoseze ; insa, ca totdeauna, nu fu in stare a le indura vioiciunea și dadu inapoi dinaintea vrajbei, a urii nepotolite pe care ei le resfrangeau. </p>
<p>—Da, așa e, cuvioșia ta, zise Hrusana, urmând cu bătaia de joc; eu i-am dat aripioare... eu am prefăcut-o într’o vrăbioară drăguță... Și a zburat peste aceste ziduri ticăloase ziua în ameaza mare, în fața voastră, în văzul vostru. Și mult mă veselesc că am izbutit a vă
face acest rău... Fie ca el să puie început pierzărei voastre a tuturor !</p>
<p>— Iazma spurcată!... indraznesti a-ți marturisi vina!... Prea mult te bizui pe lighioanele tale... Sunt și eu pe aici... </p>
<p> Ciuda strangea de gat pe Paisie, de nu mai avea glas. </p>
<p>—— Ori d-ta ori altul, tot una ’mi-e... Crezi că am vreo teamă ?... N’am avut-o nici odată, dar încă azi când clipele-mi sunt numărate... Tu-mi-aduci numai o desfătare mai mult pentru sfârșitul meu priveliștea turbării și măhnirii tald. Da, Domnița a scăpat, s’a dus; plesnească fierea in voi!</p>
<p>— Scorpie!... Eu am sa’ti pun capăt! </p>
<p>Se repezi la ea și o apucă răstit de brațe. Dar nimeri numai niște ciolane subțiri. I se păru că strânge un schelet ale cărui bucăți, scuturate de dânsu, se ciocneau jalnic și stau să se sfărâme în mainile lui. Se infioră fără voie și o lăsă în pace, dând iar îndărăt in fața bătrânii. Aceasta băgă de seamă și prinse mai multă inimă. Ea strigă, triumfătoare, către omul lui Ștefan Mușatul, fericită de a’l amăra și a’l luă in râs:</p>
<p>— De ce nu mă omori, hai? .. Tremuri, nelegiuite ce-mi ești?... A ! a ! a intrat groaza în voi!... Aveți dreptate... Tremurați cu toții, câți sunteți în această țară...Răstriștea, jalea, peirea vă așteaptă!</p>
<p>— Ce cobesti acolo, cucuvaie! facu Paisie, tresarind. </p>
<p> Iar llrusana lui Parsnea cuparul urma, cu gandul la ceeacc se urzise impotriva Domnului Moldovei : </p>
<p>— Soarele vostru se va stinge... Paraie de lacrimi va vor curge din ochi. Un zabranic negru se va intinde pe intreaga voastra mosie. Numele vi se va sterge de pe fata pamantului... O sa fie bine! </p>
<p>— Nu urla a rau degeaba ; Stefan Voda e viteaz si va rapune pe pagan, raspunse calugarul, care credea ca muribunda are in minte razboiul de fata. </p>
<p>— Nu de sabia paganului are a se teme el! </p>
<p>— Dar de ce ?... de ce ? </p>
<p> Hrusana socoti ca a si spus prea mult : </p>
<p>— Ajunge... Ce-o fi, veti vedea... Pe cei trufasi ii va smeri D-zau, pe cei haini ii vor izbi fulgerile maniei sale... ;Domnul meu se va bucura in ceruri... Atata am vrut sa stii, parinte@</p>
<p>— Hai, du-te pe pustii...du-te! zise Paisise, nemaiputând suferi cârtirea, vorbele în două înțelesuri ale bătrânii. Și, dându-se învins, ieși trântind ușa după dânsu, urmărit de afurisăniile Hrusanei. </p>
<p>—— Ucigași ai lui Radu cel dulce și frumos, voi care l'ați despuiat de mărire și de tot norocul, fiți blestemați!... Voi care ați ținut în lanțuri pe fiica lui și ați adăpat-o cu amar, fiți blestemați!... Ajungă feciorii voștri sărmani și femeile lor văduve!... Inghiți-v-ar pământul, ca pe Daftan și Aviron.  </p>
<p>Cruda mulțumire a bătrânii ar fi fost și mai deplină de ar fi putut să vadă, puțin in urmă, nemărginita mâhnire, desăvârșita desnădejde in care căzuse Paisie, cum se află singur, în chilioara lui, și se luă pe el insuși la răfuială. Intr'adevăr, în cele dintâi momente ale uimirii,
ale turburării sale, câtă vreme groaza și mânia fusese stăpâne pe sufletul său, nu se gândise mai de aproape la toate împrejurările nenorocitei întâmplări și nu avuse in minte alți vinovați de cât vrăjile Hrusanei, ori poate vreo nebăgare în seamă a custozilor cetății. Insă acum, mai venindu-și în fire, își aminti de purtarea lui din acea' zi de urgie, de petrecerea sa in pivnița domnească,
de trista lui rătăcire. Era vinovat și el, și foarte vinovat. Iși călcase datoria de Veșnică și neclintită veghere tocmai la ceasul cel mai de seamă. Adormise de moarte tocmai atunci când trebuia să ție ochii mai deschiși.Nu se dumerea cum și ce fel : dar negreșit lipsa lui
ajutase fuga Domniței. De era de față, nu se întâmpla una ca asta. Nu! toate fermecătoriile «babei» ar fi fost zadarnice : nici un drac nu se putea jucă cu dânsu. Dar fără îndoială că și îmbătarea lui fusese tot o uneltire necurată. I se pusese anume cheile la îndemână. Și el căzuse în cursa atât de ușor, nu ghicise nimic, se lăsase în prada ademenirii ce i se ivise în cale, făcuse pe placul vrăjmașilor. A! afurisită poftă trupească, slăbicune mișelească! </p>
<p>— Fără margini mi-e ticăloșia, zicea cu glas tare părintele. Păcatul se ține grapă de mine și mă întinează într-una...Unde o să ajunng?...Iată-mă culpeș către Ștefan și către D-zeu la o dată! Mi-am călcat și cuvântul către Măria Sa și m-am purtat ca monah nevrednic, Pas să mai dobândești nume bun și să ai parte de împărăția Cerurilor! </p>
<p> Si se tot mustră astfel pe sine, căindu-se amar în sufletul său. </p>
<p> A treia zi după fuga Domniței se petrecură iarăși lucruri însemnate în cetate ; Hrusana lui Pârsnea cuparul se stinse pe nesimțite, iar Dragoș, vădit nerăbdător, plecă, chip să iasă înaintea oamenilor trimiși în căutarea fugarei, în fapt ca să-și împlinească grozava făgăduință. Călugărul ar fi vrut să-l urmeze, însă fu înduplecat fără greutate să rămână pe loc. Conștiința vinovăției sale, care-l apăsa atât de mult, îl făcuse ascultător. </p>
<p> X</p>
<p> Maria din Mangop </p>
<p>Ocrotită de veșmintele ei calugărești - care o prindea atât de bine - și însoțită de slujitorii lui Tador Dragoș - prefăcuți și ei în monahi și simpli munteni – Voichița se grăbea către hotarele apusene ale Moldovei, spre Bacău, Târgul-Trotușului și pasul Oituz, calea cea mai scurtă în Ardeal. Ea urma – turturică zburând alături de sălbatici vultani – un drum greu și primejdios, mai ales pe vreme de iarnă, căci trebuie ca după chiar povața pârcălabului, să se ferească de calea cea 
mare si obișnuită, supravegheată din porunca de sus. De altfel, dusă de un cal încercat; având la brâu, sub haina-i cucernică, o armă de care s-ar fi putut sluji la nevoie, ca și fioroșii săi tovarăși; sigură de credința acestora, pe care i-o chezășuia lăcomia lor, gândul bunei răsplătiri ce-i aștepta, ea nu avea cuvânt să simtă grija de care, în asemenea împrejurări, ca orice altă femeie, ar fi fost 
cuprinsă. Apoi, în acele prime ceasuri ale mântuirii, când se aflase dincolo de zidurile temniței sale, firesc era ca simțământu-i predomnitor să fie bucuria de a-și fi dobândit libertatea și de a se 
ști pornită spre izbânda in lupta ei cu Ștefan Vodă. Chiar dacă Dumbrăveanul nu izbutea să-și împlinească făgăduința ori și-o nesocotea în cele din urmă ea trebuia să fie răzbunată prin ciuda 
și mâhnirea ce avea să umple sufletul prigonitorului său. Dar D-zeu va ajuta pârcălabului, Stefan va fi răpus și astfel își va fi împlinit datoria față și de tatăl său. Nimeni nu va mai putea zice că a 
fost fiică rea, nelegiuită! - Numai un fapt îi aducea neliniște si supărare: părăsirea Hrusanei în voia străinilor și a dușmanilor la ceasul morții. Deși o văzuse, în chiar clipa despărțirii, atât de 
fericită, deși ea o rugase atât de fierbinte, atingându-i evlavios mâna cu buzele-i veștejite și arse, să n-o jelească, să nu se tulbure cugetând la dânsa, totuși nu putea să înlăture părerea de rău la 
amintirea ei.</p>
<p>Și cu cât se despărțea de locurile unde fusese înlănțuită, unde se socotise în culmea răstriștei, cu atât lipsa bătrânei credincioase îi devenea mai simțită. Ura si vrajba ei stăruitoare, neîmpăcate, o susținu-se împotriva domnului Moldovei; ele îi fuseseră de fapt sprijinul și tăria din cele dintâi zile ale robiei sale. Îmboldirile, mustrările îi oțeliseră voința, o adusese în sfârșit la 
acea pornire care o arunca-se apoi în brațele lui Dragoș și o făcu-se părtașa acestuia. Odată singură dinaintea mărețului, falnicului chip al lui Ștefan, neșters din mintea ei, nu zăbovi a cădea iarăși pradă simțământului ce de la început o stăpânise, pe care căuta a-l înăbuși, 
a și-l tăinui ei însăși, pe care-l crezuse în câteva rânduri mort și care se dovedea trinic și neînvins. Tocmai acum se încredința de adevărata sa stare sufletească și lua aminte că lupta-I era 
zadarnică. Fu nevoită a-și șopti ceea ce Hrusana-i strigase odinioară, a-și mărturisi iubirea. Și iată că, pe cât mergea, pe atât îi venea mai greu să lase pământul Moldovei; iată cp o prindea 
dorința de a se întoarce îndărăt la cetatea pe care o blestemase atâta. Acum începea a se îngrozi de fapta ce voia să săvârșească Tador cu consimțământul, cu îndemnul ei. Și-l învinuia pe pârcălab în cuget că se înduplecase așa lesne la o nelegiuire, că nu-si dăduse seama de adevăratu-i simțământ, ci pusese temei pe vorbe nechibzuite, izvorâte din vremelnica învrăjbire.</p>
<p>Dar era prea târziu, nu mai putea să desfacă ceaa ce se făcuse.Chiar de-i stătea în putere, nu-i îngăduia mândria să oprească cursul ursitelor, să schimbe hotărârea după atâtea lupte și așa de solemn luată. Ar fi vrut numai să audă un nou cuvânt de îmbărbătare, un ultim imbold de stăruință. Și atunci îi veni în minte o altă vrajbă, o altă ură pe care le socotea nepotolite și care-i puteau fi de ajutor. Iși aminti de oropsita fostă soție a lui Ștefan, Maria din Mangop, a cărei 
locuință se afla tocmai în dreptul drumului pe care-i urma printre munți. De fapt, n-avuse prilej a cunoaște mai de aproape pe această gingașă, plăpândă urmașă a împăraților bizantini, care 
trecuse atât de repede, răspândind o dulce lumină, pe tronul Moldovei. Se întâlnise rareori cu dânsa in curțile de la Suceava. Ea îi lăsase o adâncă întipărire prin neobișnuit de nobilul și binevoitorul ei chip. Dar de simțimintele sale față de dânsa, rivala ei fără voie, nu-și putuse da seamă. N-avuse cum să-i pătrundă cugetul. O văzuse totdeauna cu priviri liniștite, cu fruntea senină, cu un zâmbet duios pe buze. Vedeau însă acestea adevărata stare a sufletului său, nu eră 
această înfățișare urmarea unei mari stăpâniri de sine, unei înnăscute dibăcii de a-și ascunde rândul și simțirea, firească la o femeie dintr-un neam iscusit în prefăcătorie? Oricum, chiar dacă ea, recunoscându-i nevinovăția, privind-o ca o victimă, nu se învrăjbise împotriva-i, era cu neputință să nu dușmănească, să nu urască pe Ștefan. El îi disprețuise iubirea, ii arătase fără îndoială neprietenie, o jignise adânc în toate felurile, gonind-o de la căminul său, smulgându-i de pe cap coroana ce însuși i-o pusese puțin mai înainte. Cum trebuia să sângereze de cumplit inima ei, mândria ei! Nu era aievea o martiră? Se putea ca dânsa să nu dorească răzbunare, să nu viseze o crudă pedeapsă pentru soțul necredincios și hain ? Negreșit că in ea va găsi o aliată firească, o părtașă bucuroasă. La dânsa dar va merge să-și reînvie și să-și ațâțe invers sunarea împotriva 
dușmanului lor comun.</p>
<p>De aceea se abătu din drumul însemnat de Dragoș și porunci tovarășilor săi s-o ducă la curțile de la Gruinăzești din apropierea Bacăului unde, după știrea tuturor, petrecea retrasă Doamna Maria, de la despărțirea-i de Ștefan. Lefegiii se grăbiră a-i împlini cerința. Că ei, chiar de nu li s-ar fi dat drept lozincă a i se supune orbește, tot ar fi urmat in acest chip, într-atât Domnița le impunea și adusese la supunere inimile lor crunte, prin vraja mândreții sale și portul său falnic. Pe urmă nici n-aveau de ce să se mire de hotărârea ei : înăsprirea vremii și oboseala călătoriei îi nevoia și pe dânșii a dori puțin răgaz și un adăpost cuviincios.</p>
<p>Mica ceată găsi porțile palatului larg deschise. Curtea și parte din încăperi erau pline de oameni sărmani și de bejănari. Voichița și slujitorii trecură printre dânșii neluați în seamă și se așezară dinaintea unui cuptor in care ardeau bușteni întregi. Nimeni nu le făcu nicio cercetare: oricine avea drept să se folosească pe deplin de bunătatea îngerească a Măriei, care venea adesea între acești smeriți 
ai săi oaspeți, să le aducă cuvinte de mângâiere și de îmbărbătare ori să dea ajutoare celor mai nenorociți. Fiica lui Radu-cel-Frumos ardea de nerăbdarea de a-i vorbi neîntârziat, dar la cererea de a fi primită de stăpână casei — făcută ca din partea unei simple maici, -— i se răspunse că trebuie să mai îngăduie, de oare ce Măria sa avea tocmai atunci o șezătoare în camerele sale. De nevoie, rămase încă un răstimp destul de lung la locul ei, ascultând convorbirile asupra războiului de față, în care unii își arătau grijile, alții nădejdile, în care toți preamăreau pe Ștefan, pe cel ce, numai cu puterile lui, se ridicase pentru a da piept cu păgânul....</p>
<p>De pe înălțimea unui jeț aurit, unui thronos așezat pe o stradă și având drept podoabe, de asupra coroana împărătească. iar pe el pajura bicefală și monograme eline, Maria din Mangop domina mica curte ce și-o păstrase în chiar retragerea ei și care se află atunci întrunită în marea cameră de primire a palatului său. Această încăpere, ca și obiceiurile ce se urmau în locuința fostei soții a lui Ștefan, purtau vădit semnele amintirii cele mai faimoase curți a părților răsăritene și multă vreme a lumii întregi, a curții din Bizanț. Ea eră destul de săracă in ce privește câtimea mobilierului : un policandru in chip de coroană, o masă cu picioare întoarse, bănci așezate de-a lungul pereților și acoperite cu covoare de preț, scaune in formă de X ; în sfârșit, biblioteci cuprinzând opere deosebite, vechi și noi. Ele dovedeau că stăpâna casei avea cel puțin aplecare către îndeletnicirile minții, ceva cunoștințe și gust de citit. Negreșit că ținea să urmeze 
tradițiile neamului său, bine cunoscut pentru dragostea de literatură și care se fălea cu niște cărturari ca Isac și Ana Comnen. In aceste biblioteci — de altfel mici și semănând a dulăpioare — se aflau, afară de câteva scrieri clasice și bisericești, povestirile lui Evghenianos și Evmathos, Iliacele lui Tzetzăs, Prietenia gonită de pe pământ de Thcodor Prodrotnos; apoi romane cavalerești ca Beltandros Romeiil. Istoria lui Imperios, Amorurile lui Aristandru și ale Callistheei, scrieri de ale lui Phrantzăs, poemele contimporane ale lui Georgillas Limnitas de la Rhodos : Belisariu, Bocet pentru luarea Constantinopolului. Erau și opere glumețe ca Istoria plăcută a catârului, lupului și culpei. Erau și lucrări de caracter științific de ale lui loan Lascaris, Dimitri Chalcondylas, Theodor Spandugino. Starea deosebit de bună a acestor din urmă manuscrise arăta că ele fuseseră prea rar atinse și se aflau acolo mai mult ca podoabă.</p>
<p>Scaunele în formă de X erau înșirate de o parte și de alta a jețului de pe stradă, alcătuind cu dânsul o jumătate de cerc. Pe ele se așezase partea cea mai gin gașă a micii curți, tinere jupânese Moldovence și Românce . La capetele jumătate-cercului, pe cele din urmă scaune, 
stăteau doi bărbați, unul în portul laic bizantin al oamenilor de stare mijlocie, celălalt într-o rasă subțire.</p>
<p>Se adusese spre gustare acestor cinstite fețe, pe tipsii de aur, fructe zaharisite și vin de Cipru ; și după o scurtă convorbire obștească se făcuse din nou adâncă tăcere. Iar bărbatul în vestmânt bizantin se sculase la un îndemn măgulitor al Doamnei Mania, rostit cu dulcele-i glas. Venise întâi in fața ei; apoi își lăsase capul pe piept, își acoperise ochii cu amândouă mâinile, parcă s-ar fi temut să nu-l orbească o lumină prea vie. In sfârșit, după îndeplinirea acestui vechi ritual de pe malurile Bosforului, luase un înspăimântător de gros manuscris care sta pe masă. Și se pregăti să citească;</p>
<p>Înfățișarea tuturor obrazelor care aveau să asculte pe cititor era, în momentul acela, pe atât de deosebită pe cât de caracteristică.</p>
<p>Palidă, aproape străvezie, stăpâna casei arăta și acum binevoitoarele priviri, fruntea senină cu care erau obișnuiți cei din jurul ei. La prima vedere ai fi crezut că ai in față cea mai netulburată și mai împăcată ființă, pornită doar spre visare și moliciune. Ai fi avut numai grijă de starea ei trupească, te-ai fi întrebat dacă viața nu e pe cale de a se stinge, dacă ea nu se stingea în tot ceasul, pe nesimțite, în această, plăpândă făptură. Parcă pleoapele i se străduiau spre a nu se lăsă pe ochii săi obosiți, parcă mâinile ei—lungi și atât de albe— care se încleștaseră pe brațele 
jețului, o ajutau cu greu să se țină dreaptă”, să se opună, deși istovită de puteri, dorinței de a se încovoia. Dar niște ochi mai pătrunzători și-ar fi dat seamă că toată acea liniște eră numai la 
suprafață și voită, urmarea unei creștinești supuneri—supunere care o făcea să îndure orice în tăcere, să întâmpine fără cârtire orice neajuns—că aievea o mistuia o suferință adâncă, zi cu zi. Născută într-o vreme de restriște, de necontenite lovituri pentru norodul și neamul său, din copilărie inima-i duioasă, pornită spre toate nobilele simțiri, stătuse sub povara mâhnirilor. În casa părinților săi auzise vaietele, văzuse lacrimile vărsate pentru căderea Bizanțului in mâinile 
Otomanilor. Rând pe rând avuse a deplânge, în dragostea-i de țară, desființarea ultimelor rămășițe ale împărăției de Răsărit, urgiile căzute asupra celor de o lege și de un sânge cu dânsa, robiți, supuși cruzimilor și înjosirilor. În timpuri mai apropiate, fusese crunt izbită de luarea Trebizondei, cuibul Comnenilor, de nimicirea statului lor și măcelul întregului neam al împăratului David. Cadavrul nefericitului stăpânitor și ale fiilor săi fuseseră aruncate la corbi și la câini!— Și iată că acum primise de la tatăl ei Isacos, Domnul Mangopului, veste de deznădăjduita stare a acestei țărișoare creștine, stâncă împresurată de talazurile păgânătății,—căreia Hanii Tătari ii lăsaseră o umbră de neatârnare, dar pe care lăcomia Otomanilor o 
amenințau cu o îngenunchiere deplină. — Nu mai puțin nenorocoasă fusese blânda Maria Comnen și în viața ei casnică. Din primele ceasuri, pătrunsă de slăvire pentru falnicul soț, pe care-l primise supusă de la voia lui D-zeu și a părintelui ei, îi închinase pe vecie o dragoste 
nețărmurită, un devotament desăvârșit. Dar ajunsese în scurtă vreme a se încredința că simțimântul ei o s rămână nerăsplătit, că ea va fi totdeauna numai o străină pentru Vodă, femeia luată din chibzuință politică. Nepotrivirea în apucături săpase între ei neîntârziat o prăpastie de acele care nu se mai pot trece niciodată, însuflețirea, viile porniri ale soțului său—care adesea îi insuflau sfială nu se puteau învoi cu tristețea-i fără leac, cu firea-i prea gingașă. Și ca însăși,—plăpând vlăstar al unui arbore îmbătrânit și pe jumătate uscat—își dăduse seamă, din nenorocire, de vina sa nevoită în această înstrăinare a lui Ștefan. Jelise mult atunci. Apoi, deodată, orice 
nădejde-i fusese răpită. Într-o zi apăru, în palatul de la Suceava, în triumfătoarea-i tinerețe, fiica lui Radu-cel-Frumos, cea robită in război o văzu nu numai frumoasă, fermecătoare, așa cum o pomenea lumea, dar—cu toate atingerile suferințelor prin care trecea — plină tocmai de 
vioiciunea, de inimoșia care-i lipseau ei. Ghicise îndată ce va urmă din înfruntarea acelei femei cu Vodă și că totul se sfârșise pentru dânsa. Simțise că zadarnic ar luptă, chiar de ar putea, de ar voi să lupte. Se dăduse tot mai mult in umbră, se ștersese oarecum din fața lui Ștefan. Și, în sfârșit, vrând să faci o ultimă jertfă—o jertfă în care afla o dureroasă desfătare—ii ceruse însăși să-i înapoieze libertatea, să-și ia îndărăt coroana, care apăsă prea tare pe fruntea ei, cum și râvnitul nume de soție a sa, de care nu se simțea vrednică. El ii împlinise vrerea fără șovăire, deși nu fără părere de rău, fără tainică compătimire. De, atunci își petrecuse zilele la Grumăzești, 
uitată de curtenii din Suceava, dispărută din ochii fostului său bărbat, pe care se ferise de a-l mai vedea. Numai la un lucru nu se putuse îndupleca : a părăsi Moldova, a se depărtă desăvârșit de 
țara unde viețuia el. Devenise, mai mult decât oricând, mântuirea și alinarea celor săraci și îndurerați. În silința ce-și da de a ușura restriștile altora, iar pe de altă parte in închinăciunile către D-zău, in împărțirea, pe cât cu putință, la literatura acelor vremuri—atât de ofilită și ea—găsea, măcar in parte, uitarea propriilor sale chinuri, răbdarea de a le indura fără nici o răzvrătire.</p>
<p>Dintre tinerele și nurliile jupânese din jurul Mariei, unele — și anume Româncele — își țineau ochii ațintiți asupra cetitorului, pregătindu-se a sorbi lacom meșteșugitele strofe, cuvintele înflorite care aveau să cadă cu belșug de pe buzele lui. De asemenea, parte din Moldovence nu arătau mai puțină luare aminte, cu toate că, sau, mai bine, tocmai pentru că nu pricepeau pe deplin toate înțelesurile și întorsăturile limbii în care fusese scrisă lucrarea ce trebuia să se 
citească. Însă destul că eră o limbă străină — care începuse a pătrunde în țările Române, —destul că eră ceva nou. Numai câteva dintre aceste fiice ale unor drepți boieri Moldoveni nu împărtășeau înflăcărarea tovarășelor lor pentru cărturarul bizantin, pentru operele lui 
întortocheate și limba stricată, pe jumătate barbară, pe care o vorbea. Dimpotrivă, ele abia iși ascundeau urâtul de care de la început erau cuprinse.</p>
<p>Bărbatul in haine monahale — oaspete de cinste al Măriei — părea și el că ia parte la acea șezătoare mai mult de silă decât de plăcere. Cu mainile încrucișate pe stomac, îndrepta priviri ironice și răutăcioase spre cititor, care avea să-i tulbure mistuirea unui prânz atât de ales și de îmbelșugat ca cel pe care-l făcuse puțin mai înainte. Acest călugăr, cu chip deosebit, era părintele Hariton Tarchoniates om cu învățătură. Fusese la Bizanț ucenicul lui Constantin Lascaris și, după catastrofa de la 1453, se adăpostise la Trcbizonda, apoi la Isacos al 
Mangopului. El adusese Măriei vești de la tatăl său și de la sora ei Ana, într-o epistolă plină de înduioșătoare tânguiri. Venit întâia oară in țara lui Ștefan-Vodă își dăduse seama, cu mirosul sau lin, că ea va fi un ogor mănos pentru cei de tagma lui, un târg bun de desfacere pentru lemn sfânt, mătănii și cruciulițe. Drept că și începuse a năvăli monahii bizantini, umblând după pomană, trăgând folos din evlavia, bunătatea și mărinimia Românilor, ai căror Domni se socoteau îndatorați, față de Biserica ortodoxă, a se purta ca urmașii împăraților Răsăritului. De aceea, de unde venise numai pentru câteva zile, părintele Hariton Tarchoniates se înfipsese la curtea Măriei, nu mai vorbea de plecare. Și ar fi fost și păcat, căci mult îi pria șederea în aceste locuri: se rotunjea la față văzând cu ochii.</p>
<p>Al doilea bărbat—cititorul care eră ținta obșteștii luări aminte,—arăta pătruns de cea mai desăvârșită mulțumire și încredere în sine. După ce se închinase la stăpâna casei ca la o icoană, aruncase și el priviri ascultătorilor săi : priviri dulci spre drăgălașele jupânese, de a căror admirațiune nu se îndoia; o privire mândră, sfruntătoare, către părintele Tarchoniates. Căci Kir Laonic Pepagomenos—bietul grier guraliv, îmbătrânitul dascăl al odraslei Comnenilor, pe care o urmase în Moldova și căreia îi ținea de urât în retragerea ei—simțise dintru început neprietenie pentru acea față bisericească cu ifos de mare cărturar. Îl văzuse, nu fără ciudă și gelozie,răpindu-i la masă bucățile cele mai bune, furându-i o parte din stima și înalta bunăvoință a stăpânei casei, asupra cărora credea că numai el are drept. O tainică rivalitate se iscase între dânșii. Apoi 
gusturile și năzuințele lor nu se împăcau. Kir Pepagomenos își da seamă că părintele Tarchoniates nu admira nici trinsmiile nici tragudiile sale ; era jignit de nesocotirea ce arăta pentru poemele rimate — rimata — care nu de mult începuse a fi prețuite în lumea bizantină. 
Într-adevăr, printre oamenii luminați din Constantinopol ființă până în vremurile din urmă ceva din dragostea pentru vechii clasici, un gust mai ales și, ca urmare, dispreț pentru literatura de atunci, pentru scrierile potrivite după romanele cavalerești din Apus. Acestea însă erau mult căutate în provincii, unde umbrele neștiinței se întindeau tot mai mult, odată cu propășirea Otomanilor. Ele alcătuiau hrana minții în părțile răsăritene și urme de-ale lor se văd și în 
poveștile noastre. În prea slabele-i lumini de didascalos din Mangop, Kir Laonic socotea pe părintele Tarchoniates - mai ales ținând seamă de rasa lui—drept un fel de rătăcit, de oare ce cuteza să cinstească pe niște «eretici și papistași» ca Aristotel și Platon. Totuși nu putea tăgădui în sine însuși tăria învățăturii monahului și istețimea duhului său, de la care avusese a șuiera multe înțepături. Chiar în ziua ceea, la începutul șezătorii, se dăduse o luptă literară de acele al 
căror obicei venise din insula Cipru : eră vorba că cine va rosti mai iute un mai mare număr de versuri improvizate. Kir Laonic întrecuse în acest joc pe Kera Chryzantza, una din tinerele curtene, ceea ce eră negreșit lucru mare : căci nu oricine învinge pe o femeie în limbuție! Însă părintele Hariton îl biruise și pe dânsul. Așa că, de mult și în toate privințele dorea el răzbunare-, și socotea că o va dobândi prin poema-roman pe care o alcătuise din vreme și a cărei mărime avuse, deocamdată, darul de a speria pe potrivnicul său.</p>
<p>După ce-și potrivi glasul și-și trecu mâna prin păr, alesul Muzelor își începu citirea cu o laudă pentru slăvită lui ocrotitoare în stilul acelor vrem;</p>
<p>«Cu vrerea lui D-zeu și a Luminăției tale, voi povesti aici patimile și înduioșătoarele întâmplări ale lui Nikostratos și ale Phrosynei, care după ce au biruit multe greutăți, văzutu-s-au uniți în dragostea lor și au avut viață lungă și norocită. Rog pe Măria ta să asculte fără supărare nemernica mea operă și să mă întărească cu o privire înduratoare. Căci tremur gândind că am îndrăzneala să-ți ating auzul cu stihurile mele, când știu că duhul străbunilor tăi, luminile 
Universului, trăiește în tine și însăți ești nu numai comoara tuturor bunătăților, frumusețea Europei, dar și mintea cea mai pătrunzătoare din acest veac. Într-adevăr, Atotputernicul a făcut cele văzute și nevăzute fără a cugeta, însă pe tine te-a făcut cu mare îngrijire; a zidit cerul și pământul fără osteneală, însă cu tine cred că a ostenit. În vremi de jale, când paloșul Românilor a slăbit și se frânge de iataganul Otomanilor, când fala noastră s-a stins ca pedeapsă pentru ea în grele culpe căzusem: pizmă, zavistii, fărdelegi, adulter ; în vremi când păgânii îngenuncheau, robesc, sugrumă pe Regii Romei, tu dai adăpost Muzelor îngrozite in acest palat al tău, oază unde curge lapte și miere, în mijlocul pustiului. De aceea, înainte de toate, laudă și închinare ție:</p>
<p>«Urez ca cinstitele obraze care mă vor auzi să aibă parte de fericire și să verse o lacrimă pentru eroii mei. </p>
<p> «Titlul poemei mele este : </p>
<p>Dragostea lui Nikostratos </p>
<p>SI A </p>
<p>PHROSYNEl </p>
<p>Și iată, pe scurt, ceea ce, plin de fudulie, citi Kir l.aonic Pepagomenos :</p>
<p>«Rodophilos, Regele Anatoliei, ajunsese la bătrânețe și n-avea copii. D-zău ascultă în sfârșit rugăciunile sale și-i dădu un fiu fără seamăn pe lume. Frumos, viteaz, isteț la învățătură, vânător dibaci, junele Nikostratos uimi de mic copil pe toți câți îl vedeau. El strălucea prin viile sale lumini și in sfatul războinicilor și in dezbaterile cărturarilor. Inima lui era simțitoare, dar fecioară încă, nu fusese atinsă de săgeata Amorului. Căci, nici o femeie, din câte văzuse până atunci, nu izbutise a-l fermeca. Bătrânul rege, dorind a-l însoți, întrunise la Curtea sa pe cele mai frumoase Domnițe din Apus și din Răsărit; însă in zadar Nikostratos rămânea tot ca de gheață. 
Atunci el avu un vis straniu și nepomenit. I se păru că e dus într-un loc încântător, o câmpie îmbălsămată, unde nenumărate (flori dezmierdau privirea cu ale lor gingașe colori și mii de privighetori cântau în crânguri umbroase. Pathos b luminase, Agape împodobise acest colț al 
Raiului adus pe pământ. Acolo i se arătă deodată Amorul, cu chip de copil înaripat și purtând are de argint, urmat de un alai de tineri și de fecioare. Niște voci ca de îngeri cântau slava lui : «Închinați-vă, placați-vă Amorului, o! muritori. El e stăpânul atotputernic al întregii firi, el e cel neînvins. Nici cerul nici prăpăstiile nu pot scăpă de puterea lui. Zadarnic e să fugi de dânsul : el te poate ajunge oriunde cu aripile sale, arcul său te nimerește pretutindeni!» Alături de Amor se afla o fecioară a cărei mândrețe izbi îndată pe Nikostratos. Ea avea sprincene negre și artistic desemnate ; Grațiile se trudise mult ca să alcătuiască trăsurile gingașe ale feței sale; dinții săi 
erau mărgăritare, obrajii ei trandafiri și crini ; pieptul său, o grădină a iubirii; întreaga ei făptură, mlădioasă ca o trestie. Purtă un veșmânt aurit și pe de asupra unul numai diamante. Iar Amor, arătând-o lui Nikostratos, îi zise : «Aceasta va fi partea ta».</p>
<p>«Junele n-avu vreme să-și vină în fire și încântătoarea vedenie pieri ; și în locul ei i se înfățișară două femei arătoase, purtând cununi de pietre scumpe. Numele lor Dreptatea și Sinceritatea. Ele îi încredințară că nu va fi înșelat în iubirea sa...</p>
<p>Din ceasul acela Nikostratos nu poate să mai afle pace. Mereu are înaintea sa pe mândra văzută in vis. O cheamă neîncetat; ochii săi devin râuri de lacrimi; tânjește, viața pe care dânsa ’e nesuferită. Copleșit de tristețe, fuge de lume, stă inclus în camera lui și, drept mângâiere, alcătuiește duioase tragudii în amintirea iubitei sale :</p>
<p>-Amorul—cântă el pe lăută—Amorul a dat un vlăstar in inima mea și din el a răsărit arborele durerii. Culeg fructele Amorului pe 
crengile și pe arborele durerii; culeg fructul durerii in inima mea. Amorul îmi dă desfătare, însă și mai multă durere. Aș vrea să smulg arborele durerii, dar el și-a înfipt rădăcinile in inima mea. 
Aș vrea să smulg vlăstarul Amorului ; dar mă gândesc că in același timp voi smulge și arborele durerii».—</p>
<p> «Dcznădăjduit, junele îndrăgostit lasă fără veste curțile părinților săi și pleacă în lume să-și caute iubita. Un vrăjitor îl îndemnase la aceasta, prorocindu-i că o va găsi într-un oraș 
minunat. Pornește spre soare-răsare, pe calul său cel mai bun, care sfarmă pietre și fier în gură și merge ca vântul. Străbate multe și felurite țări, până ce ajunge la orașul de care-i spusese 
vrăjitorul, la Erotopolis. Douăsprezece turnuri cu creste de oțel îl apărau împotriva dușmanilor. De asupra zidurilor sale străluceau capete de lei și balauri cu meșteșug lucrate. Din gurile lor 
ieșeau acum sunete omenești, acum răgete sălbatice. Porțile acestui oraș erau de diamant. Pe un zid, Nikostratos vede niște cuvinte săpate: «Nimeni n-are voie să intre în Erotopolis, dacă nu 
cunoaște chinurile dragostei». Junele intră cu capul sus. Cine mai mult de cât dânsul ar avea acest drept ?</p>
<p>«După ce străbate o cale bună prin cetate, unde se îmbulzea lume multă, ajunge la un palat care eră să-i ia vederile. Zidurile sale erau de agat. La dreapta porții stau înșirate douăsprezece statui mărețe de safir : înțelepciunea, Credința, Mila, Nădejdea, Cumpătarea și alte 
Virtuți ; la stânga iarăși douăsprezece statui înfățișând lunile anului, toate de aur. Abia trece de poartă și luarea-i aminte e atrasă de un avuz împodobit cu nestemate și având deasupra-i o cupă peste care un vultur aurit își întindea aripile, parcă ar fi vrut să se scalde. Din pliscul său țâșnea o apă limpede, care pică în avuz. In jurul cupei se aflau o turturică, un cocoș, o porumbiță și un păun. Apa care curgea din pliscurile lor avea un fel de răsunet. Amestecându-se cu susurul 
frunzelor, mișcate de vânt, ale arborilor dimprejur, producea dulcele ciripit de păsări»........ </p>
<p>Poetul puse aci un punct și se opri. Junele Nikostratos trebuia să pătrundă în palat și descrierea acestuia avea să ție numeroase file, iar kir Pepagomenos, după o citire de sute de versuri, obosise în sfârșit, oricât de obișnuit era cu această îndeletnicire. Pe de altă parte ținea să nu se piardă nimic din frumusețile acestei părți ale operei lui, pentru care păstrase culorile cele mai vii ale paletei sale și o câtime neînchipuită de aur, nestimate, viețuitoare fantastice și alte minunății. Maria se grăbi, mărinimoasă ca totdeauna, a-i răsplăti truda ce-și da pentru a-i omorî urâtul, prin câteva cuvinte lăudăroase ; și tinerele curtene, chiar cele care nu gustaseră nicio plăcere, îi urmară pilda, rostind osanale pentru însuflețitul Muzelor. Monahul, care stătuse tot timpul cu ochii pe jumătate închiși și cu un zâmbet abia văzut pe buze, clătinând câteodată din cap în semn de aprobare, se învioră când văzu că Pepagomenos cugetă să se odihnească un moment ; răsuflă mai adânc. Cât de greu trecuse vremea pentru dânsul, cât afurisise pe poet pentru două ceasuri de somn pe care i le răpise, ce chinuri îi adusese cu stihurile lui înzorzonate și pofalnice, numai el știa! Aceasta nu-l împiedecă de a-i dărui mai multe laude și măguliri de cât oricine, însoțindu-le, ce-i drept, cu atâtea dar și însă, cu atâtea răzgândiri, încât, cu toată buna părere ce avea de dânsul și puțina-i agerime de minte, Pepagomenos se întrebă dacă nu cumva 
cuviosul îl lua în râs. De aceea nu era mulțumit în sufletul lui. O ultimă băgare de seamă îi stârni supărarea.</p>
<p>— Socotind bine, zise părintele Hariton, toate desăvârșite în scrierea d-tale, alesul lui Apolon ; sunt încă de cele ce am auzit și mă mir cum ai putut seri ceea ce ai scris. Negreșit nu mi-aș fi închipuit că se poate alcătui o așa poemă, de care neîncetat vor pomeni veacurile viitoare. Un lucru numai mi-a stricat puțin desfătarea nespusă ce gustam ascultând-o : ai numit, înaripatule poet, pe marele Aristotel vrăjitor...</p>
<p>-Așa am făcut și voi face, înțeleptule părinte, răspunse repede și răstit Kir Pepagomenos. Ducă-se pe pustii și el și ceilalți păgâni ai d-tale, dăscălași de rând, păcătoși scriitorași.</p>
<p>— Cum, crezi că de al de Sofocle, de al de Plafon, Euripide și...</p>
<p>—Mă iartă!... întâi de toate, un creștin adevărat, un om al lui D-zău, cum pari a fi, n-ar trebui să unească, și încă cu cinste, numele lor! </p>
<p>La aceste din urmă cuvinte, Doamna Maria putu opri de a zâmbi. Ea căută să împace pe curții sale cu oaspetele său de seamă. Dar eră prea târziu. Dezbaterea se încinsese, aprigă; sfada porni cu vioiciune; ea crescu, se întinse ca valurile unei mări la flux. Erau doar față în față firele cele mai supuse mâniei și mai bătăioase; un poet și un învățat, un dascăl și un monah, amândoi fii ai Eladei, pământul binecuvântat al limbuției înfruntările deveniră din ce în ce mai vii, săgețile aruncate de o parte și de alta mai ascuțite ; loviturile mai de-a dreptul. In sfârșit, înflăcărarea învrăjbiților ajunse la așa tărie, că, uitând de locul unde se aflau, părintele Hariton facil pe Kir Pepagomenos cocoș răgușit, iar acesta îi răspunse cu un anaftima bine simțit.</p>
<p>Maria se vedea nevoită a interveni, când sosirea unui alt curtean puse capăt de la sine cerții literare. Cămărașul fostei soții a lui Ștefan, credinciosul ei, Ivașcu Brataevici din Cotnari, vechi dascăl de slavonie și unul din cărturarii băștinași ai Moldovei, se ivise în pragul ușiii. Pe fața lui eră întipărită o vie neliniște. Cum îl văzură, bizantinii tăcură ca de porunceală și încrețiră la o dată sprâncenele. Astfel două haite încăierate încetează lupta și dau năvală împreună, când zăresc un dușman comun. Brataevici se încruntă și el. Co pătrundere profetică, presimțea bătrânul ce puternică înrâurire aveau să dobândească odată ahtiații venetici, care se făleau cu numele cele mai mari ale timpurilor vechi și care își făceau drum în Moldova sub masca evlaviei și a învățăturii. Dar el își întoarse repede privirile de la dânșii și le ținti asupra Măriei cu așa stăruința și așa pătrunzător, încât aceasta luă aminte.</p>
<p> —Ce veste, jupan Ivașcu? întrebă dânsa. </p>
<p> —Mărită stăpână... începu cămărașul. Apoi se opri și se uită împrejur, ca omul care are de spus o taină. Socotea că nu se cade să vorbească față cu toată lumea.</p>
<p>Maria făcu semn credinciosului său să vină lângă dânsa și curtenii, înțelegând că trebuie să se retragă, trecură în camera de alături, unde bizantinii ar fi urmărit cu mai puțină sfială gâlceava lor.</p>
<p>—Mărită stăpână, zise iar Ivașcu Brataevici, când se văzu singur cu Doamna, mare și nepomenită întâmplare! </p>
<p> —Mă pui pe gânduri, jupâne cămăraș. </p>
<p>—Știu bine ce-am văzut și totuși aș putea să jur că n-am văzut, într-atât de ciudat lucru este.</p>
<p>-Anume ce... aștept să-mi spui.</p>
<p>-Când Măria ta va afla Doamne! dar Măria ta nu-și poate închipui, fiindcă nu-i de închipuit... Cine ar fi crezut să vină odată aici, în palatul Măriei tale, și încă cum!... Nu, să fi fost proroc și n-aș fi putut proroci una ca asta.</p>
<p>Uimirea bătrânului și neliniștea lui erau mișcătoare și hazlii totodată. Și parcă voia să lase stăpânei sale plăcerea de a ghici despre cine era vorba.</p>
<p>— Ești prea tulburat... Cugetă în pace puțin și vorbește in tihnă. Eu nu pot ști cine a te-a pus in așa mirare.</p>
<p>—Domnița de la Munteni... fiica lui Radu-cel-Frumos e aice! glăsui in sfârșit Brataevici. </p>
<p>— Voichita!... E cu putinta? </p>
<p>— Ea insasi... nu’i nici vis nici părere </p>
<p>— E cu putinta? ingana Maria. Și la rândul ei se îngălbeni 
de mirare și de emoțiune. Dar aceasta ținu numai cât o fulgerare. Își redobândi îndată seninătatea obișnuită. </p>
<p>—Gândește Măria ta ce a fost pe mine când am dat, fără veste, cu ochii de dânsa! Sta lângă vatră, ca o sărmană pribeagă, într-o odaie de jos. Mă dusesem acolo din întâmplare... </p>
<p>—N-ai semuit-o cumva, jupân Ivașcu?</p>
<p>—O! nu, nu. Cine n-ar recunoaște-o dintr-o mie, de-ar fi pe jumătate orb și ea la întuneric, când a văzut-o odată! Dar eu am văzut-o de mai multe ori și flăcările focului îi luminau destul, fața. Când am intrat, privirile mi-au fost parcă fără voie atrase spre colțul unde stă smerită, ca fata moșneagului din poveste. Am rămas înmărmurit... </p>
<p>—Ea la mine! șopti în gândul ei Doamna Maria din Mangop.  </p>
<p>—— Mai ales că... închipuiți, Măria ta, e îmbrăcată în rasă, în straie proaste de călugăriță... Asta m-a zăpăcit și mai mult. Mi se cam tăiase picioarele și-mi tremurau fălcile... Și doar nu sunt de felul meu așa slab de fire!.. Vorba-i că ți-am grăit, mi-a spus să-i păstrez taina... A venit numai să vadă pe Măria ta, să vorbească Măriei tale, și te roagă s-o primești. . Uite așa! </p>
<p>—Poftească, poftească îndată... De ce a zăbovit? de ce schimbarea asta de veșminte? Cum de a lăsat cetatea și se află aici ?... Dar du-te, jupân Ivașcu, du-te și mi-o adu... Ea mă va lămuri.</p>
<p>— Ascult și mă duc, Măria ta... Și ce întâmplare neauzită! ce lucru neașteptat!... N-o să uit asta, câte zile voi mai avea... Boji moi, boji moi? </p>
<p>Și bătrânul cămăraș plecă, pe cât de repede îi îngăduia vârsta, clătinând din cap și făcând gesturi mari.</p>
<p>Deși din fire nu eră supusă sfielii, Voichița apăru neliniștită, cu ochii plecați dinaintea Măriei, in fața căreia se temea să citească. Se opri o clipă, parcă i-ar fi fost anevoie să înainteze. Dar blajina Comnenă o întâmpină cu atâta bunătate și dragoste, că tulburarea ci începu a se potoli. Amândouă se priviră in treacăt. Voichița, căutând la gazda sa, fu izbită mai mult decât altădată de înfățișarea-i de floare vestejită din lipsa unei raze de lumină, de nobleță întipărită pe trăsurile ei, în toată ființa ei, în pofida gingășiei sale, și care reieșea fără voie, chiar atunci când stăruia, ca în ceasul de acum, să înlăture orice prepus de trufie din partea-i. Iar Maria, apucându-i 
mâna, care-i tremura încă puțin, o duse la un scaun, poftind-o să șadă cu un gest drăgălaș și totodată de o măreție imperială. Ea însăși se așeză alături de Domniță.</p>
<p> —Fericită ziua aceasta, zise cu o voce care suna a cânt de alinare, de trei ori fericită, căci  fiica preamăritului Radu-Vodă se află în casa mea. Pe cât de neașteptată, pe atât de plăcută este pentru mine sosirea ei.</p>
<p>Zadarnic se silea Voichița să prindă pe chipul aceleia care din pricina ei ajunsese la restriște vreun semn de vrajbă stăpânită, de amărăciune ascunsă, de tainică mulțumire pentru nenorocirea unei rivale, care venea la dânsa smerită. Nu-i nici căutătură falsă, nici zâmbet viclean ; fața ei era prea senină, rostul ei prea sincer. Ar fi fost păcat a se îndoi de bunele ei simțiminte. Faptul acesta punea în uimire pe Domniță, dar în același timp îi insufla încredere.</p>
<p> — Adânc recunoscătoare sunt, răspunse, pentru bunăvoința ce-o întâlnesc de la început în aceste bine primitoare Curți, unde, rogu-te a odată a mă înfățișa, dacă nu deosebite. </p>
<p> —N-ai nevoie de vreo îndreptare. Gonește orice șovăire și nu sta la gând a-ți deschide inima. Te afli dinaintea unei surori, — căci restriștile ne-au înrudit—unei surori mai mari, căci nu numai am viețuit mai mulți ani decât domnia ta, dar cu am și pătimit mai mult din partea sorții.  </p>
<p>—Întâietatea asupra-mi ți se cuvine din multe puncte de vedere, o recunosc cu voie bună,—-mărinimia ta mă uimește și slăvitele tale însușiri mă fac să mă închin ție, dar în ce privește urgia ursitelor, nu știu vai! care din noi două stă mai presus!</p>
<p>—Oricum fie, tu ai dreptul, datoria de a viitor, de a aștepta zile frumoase; toate fericirile pot fi ale tale!... Pe când...   </p>
<p>Maria Comnena n-și isprăvi fraza, ale cărei ultime cuvinte le rostise încet și oarecum pentru sine apoi reluă mai viu : </p>
<p>—Dar aceste fie zise numai pentru a te încredința că femeia care te ascultă e gata la orice îndatorire i-ai cere, la orice compătimire de care ai avea trebuință și negreșit nu greșesc închipuindu-mi că întâmplările ce te-au adus nu sunt priitoare. Părăsirea cetății, îmbrăcămintea ta, călătoria ta pe așa vreme, pe căi grele, îmi spun că s-au petrecut stranii lucruri.</p>
<p>—— Înainte de toate mă simt datoare, mai ales văzându-ți urmările prietenești, să-ți cer iertare pentru supărările pe care, nevrând, ți le-am adus....</p>
<p>—— Niciodată, crede-mă, nu te-am ținut de rău întru nimic, nu te-am dușmănit nicicum. Mi-am dat seamă prea bine de împrejurări și te am compătimit de departe. Înlătură-ți remușcarea — care de altmintrelea e spre cinstea domniei tale — ce s-a întâmplat trebuia să se întâmple și 
fără domnia ta... Poți dar, deplin împăcată în cuget, să-mi spui ceea ce văd că-ți stă pe buze și totuși nu te hotărăști a-mi spune. E vorba negreșit de Ștefan... lată, am rostit eu cea dintâi numele lui.</p>
<p>Un zâmbet ușor însoți aceste din urmă vorbe. Domnița fu din nou nedumerită de purtarea Măriei, dar se reculese după un scurt răstimp.</p>
<p> — Cunoști, începu ea, cunoști, ca întreaga Moldovă, trista mea poveste, nenorocirile prin care am trecut : soarta armelor potrivnică tatălui meu, detronarea și moartea lui năprasnică ; eu, fiică de Voievod, robită, despărțită de un logodnic, târâtă în urma biruitorului la Suceava, apoi la cetatea Neamțului, când se vesti războiul de față . Tiranul se temea să nu-și piardă prada..</p>
<p>—Iubirea e adesea tiranică, totdeauna prielnică, aminti Maria  </p>
<p>—Poate. Dar mi-e silă să gândesc la acest cuvânt când e vorba de Ștefan Mușatul, mi se pare că-l pângăresc. N-am vrut să dau niciodată acest dulce nume pornirii pătimașe ce-l înverșuna împotriva-mi și ale cărei prigoniri am avut a le îndura din noaptea de jale când cetatea 
Dâmboviței căzu în puterea lui .. Atunci îmi apăru cumplit în lumina flăcărilor.. </p>
<p>—Strălucitor de fală, cu ochii aprinși de beția izbânzii, asemenea zeului războaielor ! adăugase Maria din Mangop in sine, cugetând tare.
 </p>
<p>— Avu cutezanța, neomenia de a-mi cere să-l iubesc !... când părintele meu, victima lui, de abia se răcise.</p>
<p>—Radu-Vodă a răposat de rănile primite în bătălie, dar nu Ștefan I-a lovit. Așa se știe. </p>
<p>—Adevărat, însă el n-a murit numai de rănile sale, ci mai mult de mâhnire, de înfrângerile suferite, de pierderea tronului său... Cu drept cuvânt, deci, arunc asupra lui Ștefan Mușatul vina morții lui... nimic nu mă putea face să uit aceasta, nu se cădea să uit... Trebuia să-l dușmănesc, trebuia să uneltesc o răzbunare. Și, chiar înlănțuită cum eram, n-am încetat de a o pregăti. </p>
<p>— Tristă sarcină pentru un suflet de fecioară!  </p>
<p>—D-zău m-a întărit, D-zău a ascultat rugile mele și mi-a venit în ajutor. Răzbunarea e gata, vinovatul își va primi răsplata. </p>
<p>Fosta soție a lui Ștefan tresări, cuprinsă de o mare grijă-</p>
<p>—Am aflat un bărbat mărinimos, care m-a scăpat din lanțuri și care m-a ferit ..</p>
<p> Dar nu sfârșise bine de vorbit și Maria era in picioare, schimbată la față.</p>
<p>—Drept cuvântezi? Ai aminte ce spui, nesocotită copilă? zise dânsa. Ce-ai gândit?... Mă înspăimânți!... Cine a fost hainul care te-a îndemnat, te-a sfătuit de rău ?</p>
<p>-Nu eu voi destăinui ceea ce s-a uneltit, nici cine, e răzbunătorul nostru.</p>
<p>-Așadar Ștefan e primejduit ? </p>
<p>—Da! răspunse Domnița mai domol, adusă oarecum la sfială de tulburarea ce vedea la Maria. </p>
<p>-O! cum de-ai putut să te hotărești la o neagră urzite, având in inimă simțământul ce-i păstrezi de la început ! </p>
<p>—Astfel iți închipuiești domnia ta că-l iubesc! șopti Voichița, plecând capul.</p>
<p>—Aveai nevoie de a mi-o spune ? te-aș fi crezut de-ai fi tăgăduit? M-aș fi putut îndoi temeinic?.. Dar văzându-te, auzindu-te vorbind de dânsul, trebuia să mă conving, chiar de-aș fi avut vreo îndoială. Oare se putea să nu fii fermecată de mărețele lui însușiri, de strălucita lui faimă? Ai fi fost de hulit dacă nu-l iubeai, dacă rămâneai nesimțitoare in fața lui, asemenea sărmanului orb care e la intuneric chiar când soarele stă dinaintea ochilor lui.</p>
<p>—O! Doamne! Doamne! glăsui Voichița într-o izbucnire de deznădejde. Ce nenorocire pe mine! In ce ispită mai fi-voi aruncată ? La ce am venit și ce am aflat! Ce-ați vrut să aud! și ce am auzit.</p>
<p>—Dar, in sfârșit, ce gând te-a adus aici! ce așteptai de la mine?</p>
<p>—Ce așteptam?.. Voiam să-mi dai o tărie nouă, fiindcă mă simțeam iar slabă, voiam să-mi reînsuflețești ura care mi se stingea tocmai atunci când mă apropiam de țel. Fost-ai nenorocită in viață, sufletul tău fu crud lovit, o știu, o știe oricine. Ai fost nedreptățită, ai fost 
înjosită de dânsul, ai suferit ca și mine, mai mult de cât mine poate, din pricina lui. Firesc eră să cuget că voi găsi la domnia ta atâta vrajbă, încât mă voi putea adăpa și eu la dânsa, mă voi 
pătrunde și eu de dânsa; credeam că vei tresări de bucurie numai la vestea năzuinței și a uneltirii mele, că mă vei lăuda pentru hotărârea mea, mă vei îmbărbăta să stăruiesc înainte. Socoteam că 
ne vom uni în aceeași ură și spre aceeași răzbunare. Și la cele dintâi cuvinte, te arăți speriată, îmi sporești șovăirea, neliniștea de care începeam a fi cuprinsă și împotriva cărora căutam ajutoare! Tu preamărești pe Ștefan și-mi faci mie mustrări! D-zeule! D-zeule! ce va fi cu mine? </p>
<p>Pe când vorbea astfel, lacrimile lunecau din ochii Domniței și ea își ascunse obrajii cu mâinile. </p>
<p>—Îți închipuiai să afli în mine o vrăjmașă neîmpăcată, o potrivnică înverșunată! zise cu glas mare Maria.</p>
<p>—Dar cine putea să aibă mai mult cuvânt de a-l urgisi decât tine și ce simțimânt, afară de vrăjmășie, poți hrăni pentru dânsul? </p>
<p>—— Eu îi doresc mărire și fală tot mai mare, eu ii doresc noroc în făptuirile lui, spre binele acestei țări și al tuturor drept credincioșilor.</p>
<p>— Ai uitat cat rau ți-a făcut ? </p>
<p>—  Mult aș fi iertat chiar de era într-adevăr vinovat. Dar el n-a avut nicio vină. Mie nu mi-a dat D-zeu harul de a fi soția lui ; n-am avut destulă tărie pentru aceasta. Sunt dintr-un neam asupra căruia s-au abătut toate urgiile, care a fost menit să piară odată cu slăvită împărăție în fruntea căreia a stat de multe ori. Și sânul meu a rămas sterp fiindcă acest sânge nenorocit nu trebuie să se veșnicească.</p>
<p>Blajina tristețe cu care vorbise Maria înturnase gândul Domniței de la propriile sale mâhniri. La rândul ei, luă de mână pe fosta soție a Iui Ștefan : </p>
<p>—Cât a trebuit să suferi! zise. Credeam că am nevoie de mângâiere și s-ar cuveni să te mângâi, credeam aievea că sunt cea mai de plâns și găsesc una mai de plâns decât mine.</p>
<p>Dar Maria avu o mișcare de mândrie. Parca i-ar fi părut rău că a rostit o plângere, că a lăsat să i se zădărască rănile sufletului.</p>
<p> -Nu mă jeli pe mine, pentru că am iubit mult ci jelește pe femeia care nu simte desfătarea dragostei ne țărmurile și a jertfirii pentru cel iubit.</p>
<p>-Dar bine, la ce mă îndemni, ce se cade să fac? </p>
<p>-Să gonești, dacă ești cu adevărat creștină, ura și dorul răzbunării, să-ți deschizi fără răzgândire inima duioșiei.</p>
<p> —— Să iert pe Ștefan?... Trebuie să-ți amintesc iar de părintele meu și de prăpastia săpată prin luptele de la Soci și de la Izvorul Apei.</p>
<p>— Intre acești bărbați n-a fost dușmănie de la om la om, ci de cârmuitori de noroade. Cearta lor nu eră de acele care nu se mai pot împăca. De trăia Radu-X odă, poate azi ar fi 
prieteni. Tu dă uitării cumplita și dăunătoarea zizanie. Gândește că părintele domniei tale a greșit in purtarea lui, ținând prietenie cu păgânii, că Ștefan și-a răscumpărat vina sa, de-o fi avut-o, făcându-se apărătorul creștinătății. </p>
<p>-Să împărtășesc iubirea lui Ștefan! întâmpină Voichița, frângându-și mâinile. </p>
<p>— Să te pleci lui și să-l slăvești, cum i se cuvine. Vitejia și marile lui fapte te vor îndreptăți la aceasta. În curând fala lui va crește până la ceruri și numele său va li rostit cu evlavie de tot Răsăritul, de tot Apusul. Căci el va birui în lupta cea grozavă. Mare e de pe acum, mai mare fî-va în viitor!</p>
<p>Maria rostise cu apreciere aceste cuvinte profetice. Ea urmă și mai însuflețită : </p>
<p>— Primește ca o binecuvântare cerească dragostea lui, privește-te ca aleasă, fericită intre femei! </p>
<p>Ai o menire mare. Du-te și ți-o îndeplinește. Fii sprijinul său sufletesc ; fii glasul care mângâie in restriște, . . care îmbărbătează la primejdie, care alină durerea în frângere și dă farmec mai deplin izbânzii. Săvârșește ceea ce aș fi vrut și nu fi-va fost dat mie a săvârși.</p>
<p>—Cum îl iubești încă!... Și cum, iubindu-1 astfel, nu mă urăști pe mine și mă trimiți la dânsul, vrei să fiu soția lui!</p>
<p>— Cuvântul domniei tale nu-i potrivit. Gândurile mele nu mai sunt din lumea asta. Am învățat cât de deșarte și zadarnice sunt lucrurile omenești. Aiurea-mi stă toată nădejdea, aiurea va fi partea mea, aiurea mă voi mângâia și desfăta! Sufletul meu, gata oricând a se înfățișa înaintea lui D-zeu vrednic de mila lui s-a lepădat de orice patimă rea, de orice tină pământească. Simțirea mi-e desăvârșit curată. Iubesc cum iubesc îngerii pe Cel din slavă. </p>
<p> Maria privea drept înainte, în nemărginire, și chipul ei luase o intipărire supraomenească : </p>
<p>—Mă dau in paza și grija ta. Tu ești tovarășa ce trebuia acestui erou. Sunteți făcuți unul pentru altul. Fă-1 fericit, scumpă soră, așa cum aș fi vrui să-l fac eu fericit. </p>
<p>—A! nu, nu-mi cere aceasta. II voi scăpă din primejdia în care l-am aruncat și care atârnă acum asupra capului său. Însă mai mult nu pot face Taina pe cure ți-am mărturisit-o ție, prea bună Mărie, n-o va ști nimeni altul și mai ales nu el. Niciodată, niciodată nu va cunoaște 
izbânda lui, slăbiciunea mea.</p>
<p>— Fara voia ta va afla ceea ce tu vrei sa-i ascunzi. </p>
<p>— Cel putin aceste buze nu vor da nimic pe fata. </p>
<p>—Văd că nu te-ai pătruns de ajuns de cuvintele mele. Însă viitorul va hotărî... Acuma cată de mântuirea lui : mântuiește-mă și pe mine de grija cumplită în care sunt.  </p>
<p>—Aceasta-da! Eu însămi nu simt mai puțină neliniște decât tine... Poate chiar acum viața lui e in cumpănă... Nu voi mai zăbovi o clipă.</p>
<p>În aceeași zi, fiica lui Radu-Vodă porni din palatul de la Grumăzești spre părțile Bârladului, încotro se știa ea merg oștile lui Ștefan. I se dăduse un rădvan tras de opt căi aleși, sprinteni și nerăbdători de goană vie. Surugiii făgăduiau să ducă pe Domniță într-un suflet, așa ca să nu simtă când va ajunge. Ea avea sa fie urmată de o ceată de paznici, dintre oamenii Măriei, slujitorii lui Dragoș fiind dezarmați fără greutate și puși la propteală.</p>
<p>Despărțirea amânduror femeilor fu duioasă și mișcătoare. Ele se îmbrățișară îndelung ca două vechi prietene, și coborâră împreună treptele scării celei mari, până la trăsură. </p>
<p>Maria din Mangop însoți multă vreme cu privirea, din înălțimea cerdacului său, pe Domniță. Și ea apăru acesteia, așa subțire și ofilită cum eră, ca o închipuire de martiră împăcată cu toate durerile și cu fruntea încinsă de o aureolă luminoasă.</p>
<p>XI</p>
<p>Spre câmpul de luptă</p>
<p>Se împlinise două zile și două nopți de la fuga Domniței din cetate și plecarea lui Dragoș pe urmele sale.Dânsele trecuse foarte greu, lungi ca lunile, ca anii, pentru părintele Paisie, mistuit de nerăbdare și tot mai mult apăsat de greșeala ce-și bănuia însuși. Căci se pătrunsese desăvârșit de credința că de nu se lăsa el in voia ispitei, nu se întâmpla nenorocirea de care se văita acum. </p>
<p>Apoi, alt gând îi aducea și mai mare neliniște, îl impiedică să închidă ochii și să stea locului. Încercarea pârcălabului de a găsi pe Voichița trebuia să fie zadarnică, de vreme ce ea fusese luată de duhurile rele, șlujbașe ale babei, sau cel puțin prin mijlocirea lor. Le sta doar în putere s-o ascundă de orice privire, înșelând pe tot omul pământean, s-o ducă prin niscaiva locuri tăinuite; poate, în zbor, prin văzduh... Pas să-i afli urrma și s-o prinzi! Astfel fiind, negreșit că pan Dragoș, cinstit cum era in sufletul lui, se va duce, după cum și spusese, să dea totul pe față și să'și pună capul la picioarele Domnului său. Iar Vodă, paraleu la mânie, cu drept cuvânt învrăjbit, nu va pregăti a pedepsi pe sluga sa, fără a mai socoti de a avut ori ba vreo vină. Însă, această împrejurare tulbură pe părintele-Zarvă. Oare drept era, zicea la sine-i, că numai sărmanul pârcălab să pătimească, să plătească tot păcatul, când tocmai dânsu era mai puâin culpeș, căci nu dăduse niciun greș în slujba lui? Pe când el, Paisie, își călcase lozinea de neadormit paznic, împotriva făgăduinței făcută lui Vodă. -el, care avea mai multă destoinicie să înlăture răstriștea. De era cineva vinovat și vrednic de osândă, apoi dânsu era acela. Îngădui-vă dar ca numai Tador Dragoș să îndure urgia domnească? Nu se cuvenea să caute, printr-o fățișă mărturisire, a depărta furtuna de pe capul pârcălabului ori a-i împărtăși soarta la nevoie? Inima-i poruncea să urmeze în acest chip; altcum n-ar mai avea odihnă nici în lumea asta nici dincolo, de mormânt. Datoria lui era lămurită; se va duce și el la tabăra lui Vodă, și fără zăbavă, ca nu cumva să nu ajungă prea târziu pentru ceea ce avea de îndeplinit. </p>
<p> Zis si facut. </p>
<p>După cele din urmă știri, Ștefan trebuia să se afle cu oastea lui prin Țara-de-jos, în calea dușmanului, cam pe la Bârlad. Drumul era destul de lung și nu fără primejdii. Dar nu de una ca asta se putea teme Tălpan Frânge-fier. Fu într-o clipă gata de plecare ; o îmbrăcăminte mai călduroasă, un suman de păstrare pentru orice nevoie, o desagă cu ceva merinde, -— cât trebuia unui schimnic ca să nu piară de foame. Și cu Doamne-ajută !</p>
<p>Stătu la gând dacă va călători pe Șoiman ori pe alt cal. Pe de o parte, se temea că bătrânul telegar nu va fi în stare să-l ducă destul de repede atâta drum; pe de alta, era foarte supărat pe dânsu. Ca unul ce nu se îndoia de năzdrăvănia sa, îl învinuia cî nu-i spusese nimic, nu-i arătase prin vreun semn de ale lui că o să se întâmple ceva rău. Atunci s-ar fi păzit mai bine, ar fi luat și mai mult seama. </p>
<p> —Gloabă afurisită, ii spunea ocărându-l, fost-ai și tu de-ai stat
vrăjit, de n-ai simțit nimic? Dormeai și tu, de-ai stat mut? N-ai vrut să știi că vine asupra-mi o urgie! Tocmai zilele astea te-ai îndopat cât zece și te-ai arătat parcă mai vesel și mai vioi. Haramule!</p>
<p>Insă cuviosul nu se îndură în cele din urmă să’și lase acasă iubitul tovarăș și părtaș la înăbușită și nestinsa lui dragoste pentru războaie. Ar fi fost prea crud de a-l lipsi de prilejul ce i se înfățișă din nou de a vedea un câmp de luptă... poate o bătălie !</p>
<p>Trecând dar peste neajunsul ce i-ar putea aduce, îi aruncă șaua pe spinare, îi puse căpăstrul în cap, nu fără a se răsti la dânsul și a-i da câteva ghionturi; </p>
<p>-Haide! acuma’i de făcut drum mare! Să vedem ce fel o să mi te porți... Aș vrea să te lepezi de pasul tău de broască țestoasă și să zbori ca pasărea... Tare ți se cădea, in toate privințele, să te las să mucezești aici; dar, uite, mi-e milă de tine... Ai să vezi iar ce nu credeai să mai vezi... </p>
<p>—Hm! gândea mai târziu, după plecarea lui cea fără veste, tot a știut, tot a prevăzut lighioana, și de aceea s-a hrănit zdravăn, ca s-o poată duce la calea asta grea pentru dânsu. Și de aceea avea poftă de mâncare și se veselea la tabăra lui Ștefan, și astădată în fața dușmanului, poate în ceasul vreunei ciocniri!</p>
<p>Inima lui Paisie zburda la această închipuire, de uita dureroasa împrejurare care'l nevoise să plece și ceea ce putea să pătimească. Se aprindea numai de dorința de a sosi cât mai repede. Dar, deși mâncase bine ca niciodată, așa că pusese parcă un pic de carne pe ascuțitele lui ciolane, Șoiman nu ieșea din trapătul său cumpătat. Toate îndemnurile părintelui-Zarvă rămaseră fără folos. La urma urmelor, acesta se împacă și cu mersul năzdrăvanului. </p>
<p>—Tot mai înțelept el, sărmanul, zise în gura mare, căci dacă ar lua-o mai repede, după pofta mea, ar plesni și m-ar lăsa pe loc... </p>
<p>Cine știe! poate degeaba l-am ocărât... mi-o fi făcut semne, dar eu nu le-am înțeles... Drept că era ceva neobișnuit în căutătura lui când se uita la mine... și nechezitul îi suna a ceva straniu... să fi zis că geme și râde la odată..Zău, că el mi-a dat de veste, dar de unde să bănuiești o pacpste ca aceea. Ș-apoi, așa a fost să fie! </p>
<p>Grija de căpetenie a lui Paisie era să apuce pe calea cea bună, care să-l duca drept la țelul său. Deocamdată, drumeții pe care-i întâlnea din când in când dădeau din umeri la întrebările lui. Numai dincolo de Bacău allă câte ceva de la bejenarii de prin Țara-de-jos — oameni
din părțile călcate de dușmani, care, fie din deosebit curaj, îndărătnicie ori nevoie, rămăsese la vetrele lor până în ultimul ceas. Insă înștiințările acestora erau nedeslușite și intortochiate, pline de închipuiri, incât mai râu încurcau pe călugăr. Mulți spuneau că Vodă s-a
coborât spre Dunăre, ca să dea acolo piept cu Osmanliii. Alții, că s-a tras spre Roman, cu gând să se închidă în Suceava. Alții că ar fi apucat spre Prut. Mai departe auzi de la careva că mulțimea Agarienilor e atât de mare, încât, ca să treacă Dunărea, le-au trebuit zece zile și zece nopți; că atâta spuderie de cai aduc cu dânșii, încât li se aude nechezitul cale de o poștă. Unii, care fusese mai pe aproape de taberele lor, se jurau că răsunetul glasurilor ce se ridică de acolo seamănă a bubuit neîncetat de tunet. O seamă de negustori ii povestiră că s-a și dat o luptă între Ștefan și oștile Otomane și că, deși
Moldovenii au luptat ca leii și au tăiat in vrăjmași ca în burueni, au fost totuși zdrobiți, năbușiți de cetele lor nesfârșite; că grămezile de leșuri râmase in urma bătăliei se înălțau ca niște dâmburi, iar sângele alcătuise, curgând, numeroase pâraie. Deși o respinsese cu ocară, știrea aceasta adusese la tulburare pe călugăr, când o
alta, cu totul potrivnică, ii puse inima la loc. Niște bătrâni răzeși, betegi acum, dar foști odată vânjoși luptători, îl vestiră că Ștefan, lovind pe Agarieni, i-a biruit și risipit, cum împrăștie vântul frunzile uscate ; ca o ploaie de trăsnete, căzire prin minune din cer, acum in toiul iernii, îi desăvârșise izbânda și ștersese până și
urma neprietinilor. In sfârșit, câțiva inși, mai bine lămuriți, ziceau că Ștefan s-ar fi retras încet dinaintea Osmanilor, cu vreun plan ascuns.</p>
<p>Într-un singur punct se potriveau istorisirile tuturor drumeților : era mare prăpăd în părțile pe unde trebuia să vie păgânul ; ruină și pârjol pretutindeni. Faptul acesta aprindea in sufletul iubitor de țară al lui Paisie amarnică vrajbă împotriva năvălitorilor, care erau pricina atâtor nenorociri și grozăvii. O ! dacă n’ar fi fost jurământul și călugăria lui!.Niciodată n’ar fi luat parte cu mai multă râvnă Ia război, n’ar fi înfipt cu mai multă sete un paloș ascuțit in piept de vrăjmaș. Urgie, blestem, moarte pe capul lor și a neam de neamul lor</p>
<p> Și, neputând nimic alege din câte auzise, călugărul chibzui că lucru cel mai cuminte e să urmeze drumul ce-l apucase de la început, țintind drept spte Bârlad.</p>

<p>Mergea acum pe lângă o dumbrăvioară, în voia fugaciului său — care o lăsase domol de tot — cam amorțit și moțăind, când o vâjâitură îi trecu pe la ureche și'l făcu să tresară. In același timp o lovitură ii izbi
potcapul și i-l zvârli jos. Șoiman, care dăduse cu puțin mai nainte semne de neliniște și voise a se opri, dar fără a fi ascultat de stăpânul său, stătu hotărât pe loc, făcând ochi mari și fornăind din nări. Paisie, obișnuit haprivi cu sânge rece orice primejdie, se uită mai întâi după potcap și văzu că-i fusese luat de o săgeată, menită negreșit lui însuși ; apoi își întoarse  privirile către un tufiș des, unde i se păruse că mișcă ceva. Își mână îndată calul într’acolo și, printre crengile uscate, și in parte acoperite cu ninsoare, zări un om
ce căuta a se pitula. Descoperise vădit pe hainul care încercase să’i răpească zilele. Deși armat numai cu un ciomag, călugărul, îmboldit de dreapta sa mânie, descălecă și porni îndrăzneț spre necunoscutul dușman.
Dar acesta-i apucă înainte și, lăsându-și ascunzătoarea, ieși la iveală, dând in genunchi, târându-se pe pământ. Atunci părintele crezu că vede o nălucă rătăcită de prin alte lumi. Înfățișarea străinului era și jalnică și înfiorătoare. De o slăbiciune de cadavru, cu ochii în fundul capului, cu fața osoasă și lungăreață, devenită verde din arămie, purta urmele unor mari suferințe.Armele sale — o tolbă cu săgeți, o sabie pe care dintr’o ochire Paisie o socoti bună și de preț - nu lăsau îndoiala că era un ostaș, iar chipul și portul lui vădeau că era un ostaș Otoman.</p>
<p>Cuviosul îl luă la cercetare de aproape, cu mare curiozitate, uitător de fapta lui, încântat doar că vede pentru întâia oară un Agarian, ca un copil care vede o jucărie nouă. Îi privi ațintit fiecare parte a îmbrăcămintei sale sau, mai bine zis, urmele îmbrăcăminții sale, frumoasă odată și acum numai zdrențe, așa că corpul îi era pe alocuri gol. Mizerul tremura, desigur mai mult de frig decât de frică, și bolborosea niște milostiri, printre care Paisie deosebi și câteva cuvinte românești. Părea că se jăluiește de trista lui soartă și cere iertare și milă. Însă, fiindcă dădea să se scoale în picioare, părintele puse mâna cu hotărâre. Osmanul încercă să zâmbească și-i făcu semn că n-are a se teme de nimic. Paisie luă mai bine aminte la semnele sale și putu înțelege după ele, mai bine decât din vorbe, că ostașul păgân fusese nevoit a părăsi pe tovarășii săi din pricina neajunsurilor războiului, că fugise din tabără cu alți doi inși, care murise pe drum. El însuși simțea că e pe sfârșite și numai deznădejdea îl făcuse să săgeteze în dânsu, cu gândul de a-i lua calul și merindele pe care le avea negreșit în traistă. </p>
<p>-Asta ți-a fost, măi omule ? zise părintele înduioșat, căci compătimitor era de firea lui, pe cât de pornit — de ce n'ai spus’o altfel ? Nu știi tu că nu-i creștin in țara asta care să nu facă pomană unui nenorocit, oricine fiind? Sau se vede că așa vă e obiceiul a cere pe limba voastră cea năstrușnică, dând adică cu măciuca la cap ? </p>
<p>Vorbind așa, scoase din traistă o halcă de pâine și una de brânză și le dădu istovitului drumeț. Acesta le luă, le smulse, mai drept zicând, din mânile lui, și mușcă din ele cu pornirea unui lup flămând.</p>
<p> —Încet, încet, liftă lacomă, că o să crăpi! făcu Paisie. Dar oșteanul Otoman nu se arăta plecat să'l asculte, ci mai curând să moară mâncând ; de aceea cuviosul fu nevoit a se face dădaca lui și a-l hrăni ca pe un prunc, bucățică cu bucățică, dându-i și câte una peste mână când închinătorul lui Mahomet se repezea prea tare să-și apuce îmbucătura.</p>
<p> —Nu te poți infrâna câtuș de puțin, hai? întrebă dânsu... Uite cum vă e năravul la toți.Împărații voștri sunt tot așa de lacomi la înghițit țările și noroadele, ca și tine la apucat codrii ăștia de pită !... Dar nădăjduiesc că aici o să vi se înfunde și că de astădată Domnul
vostru va rămâne cu buzele umflate... </p>
<p>După ce se încredință că foamea drumețului se potolise, Paisie ii făcu parte din merindele ce’i rămăsese.Trânti pe urmă pe umerii lui goi, învinețiți dc frig, sumanul pe care-l avea de toată nevoia și-i mai puse in mână și câțiva groși.</p>
<p>-Na! ține asta...na și asta...și asta...și să nu zici că n-ai aflat oameni mai buni în Moldova... </p>
<p>Desăvârși binefacerea lui, dându’i a înțelege cum putu mai bine că vreo două ceasuri cale de acolo este un sat de gospodari aleși, unde va găsi suflete îndurătoare și adăpost.</p>
<p>Osmanliul, adânc mișcat, se aruncă la pământ și începu a se închină pe obiceiul lui, chemând indurarea cerească asupra binefăcătorului său, căruia voia să’i sărute manile.</p>
<p> Dar acesta se repezi pe Șoiman și zise de călare;</p>
<p>-Lasă, lasă, nu-mi mulțumi degeaba...Închină-te pentru tine și roagă-te de Dumnezeul tău să-ți ajute, dacă poate...Eu îți doresc cale bună!</p>
<p>Din întâlnirea cu fugarul folosi ceva și Paisie.Se încredință deplin că urmează tocmai calea care ducea la câmpul de luptă al oștilor potrivnice. </p>

<p>Nu trecu mult după această întâmplare și el ajunse în locurile crud bântuite de care’i pomenise bejenarii, ale căror spuse se dovediră aici cu totul adevărate. Adânc oftat îl prinse la vederea satelor pustii, cu casele numai ruine și cenușă, la vederea pădurilor prefăcute in cărbune. Dar cea mai jalnică întipăriră îi făcu Bârladul, unde sosi într-o noapte. Din vechiul oraș rămăsese doar niște movile de dărămături negre, aici colea fumegânde. Dintr-o biserică, aprinsă negreșit de păgâni în drumul lor, ieșeau încă flăcări care răspândeau asupra ruinelor dimprejur o lumină întristătoare și pe omât pete roșii semănând a dare de sânge. Spre desăvârșirea grozăviei, domnea în tot acel cuprins o tăcere de moarte înfiorătoare, tulburată numai din când în când de versul plângător al unei cuvuveici suită pe un vârf de clopotniță. Nici o altă viețuitoare, nicio suflare de om. Cu neputință să afle ceva de mersul oștirii lui Ștefan. Totuși părintele nu șovăi să apuce către miază-noapte, spre Vaslui, căci vădit era că luptătorii nu puteau fi în părțile mai de jos.</p>
<p>După o bună bucată de vreme, dădu de un loc unde fusese așezare omenească, sat mare și frumos. Aici găsi un bătrân stând pe pragul casei sale deșarte, pe jumătate dată la pământ. El nu voise să pribegească cu ceilalți săteni, ci stăruise a muri pe loc, acolo unde se născuse și trăise. Pe dinaintea lui se perindase Ștefan cu oștenii lui, mergând în sus, și mai pe urmă urdiile Osmanliilor, mulți ca frunzele de brad, ca lăcustele, zicea dânsu. Sfătuise ascuns și avuse norocul a scăpa de ei. Nu-i văzuse aievea, dar îi auzise trecând, și trecerea aceasta ținuse atâta și atâta, că ajunsese a socoti că n-o să se mai sfârșească. Și pământul se cutremur în a lor cale și văzduhul clocoti îndelung după trecerea lor. </p>
<p>Imboldit de această știre, pătruns de pe acum de un miros de bătălie care și începuse a-l ameți, Paisie, deși răzbit de oboseală, nu mai gândi la un pic de odihnă,-ci zori pe Șoiman să meargă înainte. Îl lovi chiar de vreo două ori cu călcâiele, ceea ce însemna că era pe cale de a’și ieși din fire.</p>
<p>Semnele că se află pe urmele oștirilor se înmulțeau la tot pasul. Mereu cadavre de Osmanlii, morți pe drum și lăsați în părăsire; mereu stoluri de corbi care dădeau târcoale în jurul pradei ; numeroase leșuri de cai. Le mersese rău Agarienilor!</p>
<p>Așa fu multe, multe ceasuri. Călugărul călătore acum prin țărmuri păduroase bine cunoscute, presărate cu dealuri, pe lângă apa Bârladului și către valea Rahovei. </p>
<p> Era în dimineața unei zile neguroase de nu se vedea rază de soare. Să fi zis că fumegă pământul. </p>
<p>Iar Șoiman iși schimbase deodată pasul, precum și portul. De unde mergea așa domol că stăpânul său pierduse orice nădejde , pornise într’un treapăt neobișnuit de vioi la dânsu ; de unde mergea cu capul plecat, acufundat, pe semne, și el in cine știe ce gânduri, iși ridicase fruntea și mirosea in aer. Nările i se înfiorau urechile nu'i aveau astâmpăr, ochii i se măreau. Părea cuprins de o nespusă tulburare. Intr'o dată aceste mișcări ale sale deveniră atât de vădite, că părintele fu silit să ia aminte la ele și căută să afle de nu cumva
bătrânul armăsar ghicește iar vreo primejdie, ca și la întâlnirea cu oșteanul pribeag. Atunci, în ațintirea simțurilor sale, prinse un vuet depărtat și nedeslușit, dar pe care socoti că-l cunoaște, il cunoaște bine, deși nu'l auzise de mult... </p>
<p>—Ce-i asta? ce se aude, năzdrăvanule? întrebă cu glas mare. </p>
<p> Isi ascuti bine urechea : </p>
<p>— Parca tună in departuare, hăt incolo... </p>
<p> Dar ce spun eu ? vorbesc prostii ; cum sa tune acuma? </p>
<p>Un fior îi străbătu tot trupul;</p>
<p>—Nu-itunet, nu, fârtate!...E bubuit de puști mari...De aceea prinseși atâta suflet...De aceea zburai tu....</p>
<p>Dădu să oprească pe Șoiman, spre a se încredința dacă nu'l înșală auzul. Insă armăsarul nu mai voia să asculte de nimic. Vuetul răsunase din nou și cu mai multă tărie, mai lămurit. Șoimain se smuci, se opinti
voinicește și porni răstit în galop, intr’o fugă de care nu l’ai fi crezut în stare, așa că era să trântească jos pe Paisie. </p>
<p> Acesta nu inceta de a ingana, răpit : </p>
<p> — Doamne!... Bătălia!...Se luptă acolo!...Auzi?...auzi?...</p>
<p>Bubuiturile deveneau tot mai dese și mai deslușite, și telegarul, întinerit într-o clipă, înzestrat cu puteri noi și deosebite, mânca pământul. Iar răsunetul împușcăturilor, conștiința vecinătății bătăliei, insăși repeziunea cursei imbătau pe călugăr. Începuse a’i clocoti sângele, își aruncase în neștire potcapul de pe cap, de'i fâlfâia tot părul vulvoi, și se descheiase la piept. Prindea să
aibă o întățișare amarnică, înspăimântătoare, înfățișarea lui din zilele de mari isprăvi, de lupte vajnice. Și cu toate că Șoiman își iuțise destul pasul, el, în dorul său fierbinte de a ajunge cât mai repede, il zorea încă cu vorbe îmbolditoare :</p>
<p>—Hai frățioare, hai năzdrăvane, adu-ți aminte de vremile tinerețelor tale, când duceai in zbor la luptă pe oșteanul inimos... Fă-te sirep, fă-te șoim, și du-mă ca vântul, ca gândul, în toiul bătăliei, in mijlocul voinicilor... Să'i mai văd săvârșind vitejii... Să’mi desfat privirile cu risipa și peirea dușmanilor !....</p>
<p>Șoiman asculta și înțelegea, și tot mai tare gonea. Acoperit de spumă, se întindea pe pântece, făcea salturi mari, trecea ca o săgeată, ca un vârtej furtunos, de-i scăpărau copitele. Urmele nu i se mai vedeau. Nicio putere nu l-ar mai fi oprit.</p>
<p> Si iata’i pe un deal, la margine de padure. </p>
<p> Colo, jos, in valea umeda,acoperită de negură, se desfășoară bătălia, acolo e harta uriașilor din două neamuri și două legi învrăjbite. </p>
<p> Paisie nu poate deosebi nimic, desi are ochi așa de buni. Pe lângă pâclă, fumul armelor de foc stă stavilă vederii. </p>
<p>Dar trâmbițele se aud, puștile mari glăsuesc din nou, sparg văzduhul. Părintele-Zarvă e cuprins de un avânt nebun, nu mai e stăpân pe sine, apriga poezie a războiului îi înflăcărează mintea; amintirea cumplitelor dar mărețelor priveliști de odinioară i se redeșteaptă
vie, amețitoare.Înălțat în scări, el strigă către fugaciul său;</p>
<p>—Hai Șoimane, hai fârtate, fă-te vânt, fă-te gând și du-mă în vâltoarea luptelor, în rândurile oșteniilor, în mulâimea armelor...Să văd săgețile zburând, sulițele împungând, puștile împroșcând...Să văd pe Ștefan în izbândă și pe vrăjmaș în groază și nimicire!</p>
<p>Șoiman ascultă și înțelege; aprinderea lui crește; se încordează încă ; nu mai fuge, nu mai gonește : a căpătat aripi ; nu mai atinge pământul, aleargă pe sus; suflă foc pe nări. </p>
<p>Campul bătăliei se apropie... e colea... e dinaintea lor. </p>
<p>Negurile, bătute de vânt, începuse a se împrăștia, lăsând pe ici colo drum liber razelor soarelui. Și, la lumina acestora, prindeau a străluci coifurile și vârfurile sulițelor, a scânteia paloșele încrucișate. Loviturile armelor pe platoșele oțelite răsunau ca nenumărate ciocane pe nenumărate nicovale ; amestecul atâtor glăsuiri
și strigări vuia ca răcnetul prelung al unei dihănii nemăsurate. Detunături neîncetate zguduiau pământul. </p>
<p>Fumul puștilor mari ascundea încă pe războinici de vederile lui Paisie.</p>
<p>Dar, in sfârșit, iată-l sosit pe însuși câmpul luptei, într’un loc unde încăierarea ajunsese la cea mai cumplită înverșunare, unde potrivnicii se ciocneau piept la piept și cete întregi, zbătându-se ca valurile mării, se izbeau unele în altele, rând pe rând respinse, rând pe rând covârșitoare. Aici călugărul putu deosebi garda domnească, Aprozi și Copii-de-casă, oșteni Moldoveni și oșteni Osmanlii, strânși la olaltă, față în față și coastă în coastă, într'o învălmășeală, într’o fierbere neînchipuită. Aci văzii fâlfâind steagul cel mare al Moldovei peste capetele vănjoșilor săi fii și zări coiful înalt al unui
călăreț, care părea a fi in mijlocul luptătorilor creștini. Priveliștea, zgomotul din acea parte îmboldis, vede-se, pe Șoiman, căci el se avântase tocmai într’acolo, ducând pe stăpânul său, adevărat ca vântul și ca gândul, spre grămada cea deasă a dușmanilor. </p>
<p>Cât despre părintele-Zarvă, el își pierduse desăvârșit sărita, nu-și mai da seamă de nimic afară de ceea ce-i sta dinaintea ochilor. Steagul mult, slăvit, steagul sub care luptase atâtea ori, îl atrăgea ca o vrajă, îi învapăia sufletul.ÎI vedea plecându-se în dreapta și in stânga,zbuciumat, și își închipuia, ghicea că e ceartă pentru dânsu, că e râvnit de mâini păgâne, poate în primejdie..Vedea cetele Moldovenești străduindu-se pe lângă purtătorul coifului, care-i izbise dintr-un întâi privirile, și își închipuia, ghicea că acolo e Ștefan. Domnul lui, încolțit de dușmani, poate e în primejdie...Și atunci, uitând de maică-sa, uitând de jurăminte și de mântuire, de cer și de Iad, de tot ce e pe lumea asta și pe alte lumi, ne mai cunoscând altceva decât că e luptă pentru țară, pentru lege, pentru Domnu împotriva vrăjmașilor veniți să cotropească moșia strămoșească; să calce în picioare mormintele străbunilor; simțindu-se numai și numai oștean, numai și numai viteaz, se repezi în rândurile Agarienilor.............</p>
<p>XII </p>
<p>Înainte de furtuna </p>
<p>Armata menită de Mahomet Gazi-Eatih să răpuie Moldova, spre a pedepsi pe Ștefan, aducându-l la căință și supunere, pornise încă din luna lui August de lângă zidurile cetății Skodra, capitala Albaniei, pe care o împresurase zadarnic îndelungă vreme. Ea se alia sub cârmuirea strălucitului beglerbeg al Rumeliei, Suleiman Pașa  Hadâm, pe care-l ajutau căpetenii dintre cele mai de seamă, alcătuindu’i un alai împărătesc. Număra o sută de mii de oameni, iar după unirea cu cetățile hainului Laiot-Basarab, spori cu douăzeci de mii. Avea o sută puști-mari. Doar numai la luarea Byzanțului, oștiie Otomane fusese mai numeroase. Intr’adevăr, se dădea mare însemnătate acestui război, deoarece, iscusința și vitejia lui Ștefan fiind cunoscute, dușmanii
săi nu’și ascundeau greutățile ce vor avea de învins până să-l îngenunche.</p>
<p>După Obiceiurile Osmanilor din primele timpuri, când, în loc de a ține la o parte popoarele străine, căutau a și le apropia, oștirea năvălitoare  cuprindea afară de Osmani curați, musulmani ori renegați, oameni de neamuri cu totul deosebite și chiar învrăjbite între ele,  oameni din cele trei continente, care înfățișau o amestecătura și mai nesăbuită decât gloatele vechilor despoți asiatici. Aci vedeai Tătari (Nogai și Bașkiri), foarte numeroși — Turcomani, Arabi, Persani și Mauri ; Mongoli din China și Felahi din Egipt; mulți creștini: Albanezi,
Sârbi, Bulgari, și până și Byzantini.</p>
<p>Toată această puzderie de crunți războinici, mânați, unii de dorul de a fi plăcuți Dumnezăului lor prin răpunerea necredincioșilor, alții numai de gândul de a se împărtăși dintr'o pradă bogată, se revărsase ca un furios și nestăvilit șivoi asupra mult bântuitei Moldovă. Insă, înainte de a fi ajuns la marginile ei, avuse a face un drum lung și anevoios și fusese apucați de o iarnă cumplită, care urmase, cum se întâmplă adesea, după o toamnă minunat de frumoasă. Ea era de nesuferit chiar pentru acei oșteni Osmanlii care se deprinsese din țara lor cu asemenea anotimp; cu atât mai vârtos apăsă asupra celor care veneau din ținuturi călduroase. De la intrarea in Moldova, tocmai la începutul iernii, dăduse peste altă nenorocire, neașteptată : pustiul făcut de Ștefan în calea lor. Aceasta le răpea orice adăpost, orice mijloc de a se hrăni pe dânșii și pe caii lor cei gingași, nepregătiți pentru așa încercare. Ei n’aveau măcar prilej de a se bate. Dușmanul rămânea neatins, aproape nevăzut.Căci Vodă se mulțumea a’i hărțui din când în când, a’i zăpăci prin lovituri neprevăzute și repezi, in care Codrenii săi erau meșteri neîntrecuți și în urma cărora dispăreau ca niște umbre. Neajunsurile ce le făceau Agarienilor aceste raite, încetinându-le mersul și amenințându’i cu flămânzirea; dibăcia cu care erau săvârșite, neputința de a se răzbuna împotriva-le, de a întoarce lovitură drept lovitură, îi înverșunase amarnic și le insultase totodată un fel de teamă deșartă. Începeau a zice că Tekkiurul  Moldovei e un alt Kaziklu-Wodă-) și că întrece în viclenie și răutate pe însuși Diavolul. Pe de altă parte, suferințele fizice, lipsurile cu care nu se obișnuise soldații Sultanului, îi scoteau din fire, le tulbura mintea, încât și oștile cele mai alese erau pe cale de a pierde încrederea în căpeteniile lor, de a ajunge la răzvrătire cu toată disciplina de fier ce le stăpânea.</p>
<p>Acum, la începutul lui Ianuarie, năvălitorii tăbărâse prin părțile Vasluiului, după o goană silită, săvârșită in credința că vrăjmașul se afla în sfârșit în preajma lor, credință ce se dovedise neîntemeiată și care le pricinuise o dezamăgire și o supărare nouă. Dar ceea ce pusese vârf întărtărei lor, era vestea că un mare convoi cu merinde, ocrotit de câteva cete din Dundar, fusese atacat și prins de oamenii lui Ștefan. Dinainte tainurile erau reduse la jumătate și foamea se simțea în tabără.De aceea, nu numai gloatele străine și oardele neregulate
de Gionguli și Delileri începură a cârti pe față, dar înșiși Spahiii, înșiși Ienicerii. Ba cei mai îndârjiți se aflau în rândurile acestui corp ales, foarte credincios, dar în același timp supus la neașteptate și cumplite toane.Odalele lor se puseră în mișcare. Răspunseră la chemarea ceaușilor și se adunară fiecare împrejurul tingirii sale, potrivit legii, spre a ține stat. Aci se încumetară a aduce învinuiri cârmuitorilor oștirii și unii rostiră chiar cuvântul de hain în privința lui Suleiman Pașa Eunucul. Ziceau că au fost aduși spre peirea lor intr’un deșert de gheață, că niciodată nu se întâmplase unor oșteni ai Sultanului să ducă atâta lipsă. Vitejii din nobilele ortale ale Ienicerilor trebuiau doar să'și aibă pâinea proaspătă, carnea și untul la vreme, iar acuma s'au hrănit cu pâine de trei zile și uneori cu carne de cal, ca niște Tătari spurcați! Numai faptul acesta îndreptățea o strașnică împotrivire. Apoi ei nu primise leafa pe câteva luni; apoi erau ținuți sub arme de aproape un an de zile, ceea ce nu se împacă cu deprinderile consfințite. Iată, trecuse și Sf. Dumitru, când li se făgăduise că vor fi trimiși pe acasă, și nici vorbă! Jurau deci pe mâneca lui Hagi-Begtaș că nu vor îngădui mai mult. Strigăte și amenințări nesocotite izbucniră; toți cereau să fie duși în fața dușmanului, la bătălie. Poate că aceasra era într-adins înlăturată, poate că cineva voia să le prelungească suferințele, să le tot amâne ziua biruinței și a îmbelșugatei prade. Vâlva era mare și primejdioasă.</p>
<p>În același timp, în divanhane, în cortul cel mare al Serakierului, se întrunise cei mai de seamă cpi ai oștirii. Suleiman Hadâm, care făcuse în numele Profetului și al Padișahului solemna făgăduință de a șterge de pe fața pământului neamul Moldovenesc, stă cătrănit de ciudă și supărare și păstra o posomorâtă tăcere, asemenea Îngerului Rău cugetând la dărâmarea împărăției Cerului și nevoit a-și mărturisi neputința. Nu numai faima lui, care dintr-un ostaș de rând îl ridicase la starea cea mai înaltă, dar și toată vaza, însăși viața i se aflau în cumpănă. Nemulțumirea stăpânului să, aprigului Mahomet II, în ochii căruia o înfrângere era un păcat de moarte, îi putea schimba dintr-odată ursita și a-l face din vrednic de râvnă, vrednic de jale.Deși, întrebând la întâmplare Koranul, aflase răspunsuri bune și înviorătoare, deși dervișii, pătrunși de duhul lui Alah, cercetând semnele din nisip, îi prorocise o bătălie apropiată și o strălucită izbândă, el nu izbutea a se liniști, a-și risipi grijile. </p>
<p>Împrejurul lui, veniți să-l ajute cu părerile și temeinicele lor cunoștințe, se așezase; Omar-beg, fiul lui Turakhan, cuceritorul Peloponezului, mare războinic; Malkovici, care pustiise anul trecut Ungaria și trimisese la Constantinopole mulțime de saci plini cu urechi, cu nasuri și capete tăiate; Mikhalogli, cap ereditar al călărimii ușoare, al Akingiilor, care tot în cursul anului anului 1474 bântuise Dalmația și Carniola, de unde luase douăzeci de mii de robi; Mahmud, aga Azabilor; Mohamed-aga, de la Trapezund, povățuitorul Segbanilor; apoi Yunisbeg, căpitanul Spahiilor; apoi Isa-beg și Hasan-beg, fiii lui Evrenos; și groaznicii Ali-beg și Iskender-beg, fiii lui Mikhalogli; și mulți alții. Toți întunecați și încruntați, ca și cârmuitorul lor, ca niște negri de primăvară care poartă în sânul lor puteri, îi umpleau, ca și pe oștenii lor de rând, de mânie și turburare. </p>
<p> — Ce! glăsui Omar-beg, fiul lui Turakhan, trăgându-și barba cu neastâmpăr, desființat-am atâtea împărății și regate, cuprins-am strălucitul Byzanț, robit-am Athena și Peloponezul, Bosnia și Bulgaria, răpus-am pe Venețieni, pe Frânci și pe Unguri, ca toată fala noastră să se stingă pe acest mic pământ al Moldovei, ca vasul puterii noastre să se zdrobească de o fărămitură de stâncă! O necinste! o vrajnică ocară! </p>
<p> -Vai! vai! oftă bătrânul Mikhalogli, ne mai căutând a-și ascunde două lacrimi, izvorâte din ciudă și care-i sclipeau în ochi, ajuns-am la anii ăștia, ca să mă îndoiesc de vârtoșia paloșului nostru, ca să mă sfiesc de numele de Oliosman? Să fiu menit oare a vedea întunecându-se faima prea sfântului Mahomet II, cecl mai de frunte împărat pe care l-a zidit Alah în cele șapte mii de lumi ale sale, căruia s-au închinat douăsprezece țări, douăsprezece capitale și două sute de cetăți?</p>
<p> —Iată șase luni de zile de când, la drept vorbind, n-am luptat, n-am scos sabia din teacă, zise Hasan-beg, feciorul lui Evrenos; e prea mult pentru un urmaș al lui Osman. Inima nu-mi poate răbda atât. Jur pe cele o mie și una de nume ale lui Alah, că tânjesc și mă usuc pe picioare, că sângele-mi amorțește în vine. De mai ține încă starea asta păcătoasă, voi cădea la pat și veți fi nevoiți a-mi da doctorii ca la babe și copilași! </p>
<p> —Și eu, zise Mahmud-aga Azabilor, iau martori minunile Profetului că nu mai știu dacă sunt bărbat și ostaș, dacă nu cumva sabia asta, cu care de șase luni n-am dat o lovitură, nu e o cârjă! Mă întreb de mai am brațe și de le mai am, la ce-mi slujesc ele, dacă de atâta amar de vreme n-am răpus niciun dușman? Ori sunt pus la osândă, la o rușinoasă osândă? </p>
<p> Peri-vom oare în acest pământ pustiit, adăugase inimosul Baliogli, peri-vom de moarte ticăloasă, fără o rază de mărire, ca niște robi nemernici? Nimeni încă n-a îndrăznit cu noi, cu oștenii Kalifului, stăpânitorul Anatoliei și al Rumeliei, Domnul a două mări, ceea ce a îndrăznit Ștefan Moldovanul. A! pe sufletul tatălui meu, pe paloșul cu care sunt încins, de mâna mea va muri acest hain! </p>
<p> — Suntem față de dânsu ca acele turme de viețuitoare fără vlagă asupra cărora huliul se repede nevăzut, de-și răpește prada ochită de sus, și apoi se ridică iarăși în văzduh. La mii de morți de l-am putea supune pe nelegiuitul ghiaur și tot nu va fi îndeajuns pedepsit pentru amarul ce ne cășunează! </p>
<p> Vaietele și afuriseniile împotriva lui Ștefan răsunau astfel din gura războinicilor Otomani; dar niciunul nu nimerea un mijloc potrivit pentru a îndrepta lucrurile. Nu era altceva de făcut decât a ajunge cu orice preț, cu orice jertfe, pe dușmanul care, după unele semne, nu mai era așa departe. Și, în cele din urmă, dezbaterile se încheiară cu părerea că trebuia să se aștepte, fără nerăbdare, ca voia lui Dumnezeu să se împlinească. </p>
<p> Tocmai atunci Ishak-aga intră speriat și înștiință înalta adunare că nemulțumirile din oștire, de care nimeni nu cutezase a vorbi lui Suleiman, dar pe care el însuși le bănuia, ajunsese la culme și că Ienicerii sunt în rezmeriță, au de gând să trimită la Seraskier pe doi Buluc-agalari să arate păsurile lor și să ceară o neîntârziată și hotărâtoare bătălie. Suleiman, care ascultase de pe sofa cu sprâncenele încrețite pe toți cuvântătorii, în sufletul căruia se aprinsese furia, mugi înăbușit la această știre. Își smulse hangerul de la brâu și-l aruncă drept în pieptul nevinovatului vestitor, cu o îndemânare de vechi lenicer. Sângele stropi covoarele și alte odoare ale împodobitei oba și atrase privirile tovarășilor săi. Vederea acestui sânge mai răcori inimile lor înverșunate. Mânia Seraskierului se revărsă apoi cu tărie asupra oastei sale. Strigă că va pedepsi cumplit pe neobrăzații clevetitori, ca spânzura pe cei care-i învrăjbise, va goni dintre leniceri pe cei mai puțin vinovați. Locțiitor al Sultanului, părtaș la strălucirea și puterea acestei umbre a lui Dumnezeu, voința lui era lege. </p>
<p> Dar mult încercatul Mikhalogli se împotrivi acestor măsuri necumpătate. Dovedi primejdia lor. Dezvinui pe oștenii de rând, arătând că și ei, căpeteniile, pierduse răbdarea, că și sufletele lor erau de fapt răzvrătite. Cuvântul lui potoli mințile și le întoarse spre împăciuire. Suleiman fu înduplecat a făgădui, în numele obștescului stăpân și al lui Alah, că va dărui lenicerilor o lună de leafă mai mult și le va împărți treizeci de mii sechini, că va da răsplată potrivită și celorlalte oști și tuturor întreaga pradă ce se va găsi în orașele Moldovei. În același timp, îi încredința că va mijloci ca ciocnirea cu cetatele Moldovenilor să nu mai întârzie. </p>
<p>Însă trimisul său găsi ortalele pe jumătate împăcate prin mijlocirea unui ins mult cinstit de toată oștirea. </p>
<p>Numeroși șciki și derviși-Kalenderi, Bektași, Sciiahi- însoțeau pe închinătorii Profetului, spre a susține și întări bărbăția luptătorilor, a le ațâța avântul, spre a fi față la izbândele binecredincioților și a aduce laudă lui Alah, pentru mărirea căruia se făcea orice război. Printre aceste însuflețite fețe bisericești se deosebea kadriul Mola Seid din Caramania, făptuitor de minuni, înzestrat cu darul prorocirii. Cuvântul lui avea mare credință în cer; rugăciunile lui dăduse Osmanliilor biruința în câteva bătălii. Oștenii erau deprinși a-l vedea alături de dânșii la încăierările cele mai cumplite. El îi îndârjea prin înflăcărate cuvântări, prin rostirea versetelor Koranului, pe care-l știa pe din afară. Pilda ce le dădea prin purtările lui nu era mai puțin înviorătoare.Căci nu se hrănea, așa zicând, decât cu evlavia sa, umbla gol până la coapsă, după norma tagmei sale, pe orice vreme.</p>
<p>Acest sfânt între sfinți se afla în cortul său de pâslă, cufundat în puternice cugetări, când fu înștiințat de tulburarea din tabără. Dureros atins de urmările rele ce putea să aibă această împrejurare, se sculă neîntâriziat și se duse în mijlocul cârtitorilor. Cu chipul lui de adevărat mucenic, istovit de post și de rugăciuni, cu ochii plini de văpaia fanatismului, cu corpul înnegrit prin ungere cu margă, purtând pe alocuri urmele însângerate ale biciuirii de bună voie, ar fi părut îngrozitor oricui altuia decât slăvitorilor săi. Aceștia însă - și leniceri și Azabi și Silihdari - îl primiră cu semne de adâncă cinste și cei mai semeți dintre ei amuțiră. Iar dânsu, luând cuvântul, începu, amărât și viforos;</p>
<p> — Ce duh rău vă neliniștește, nobili lei, tigri grozavi? Ce potrivnic al preamăritei noastre legi vă rătăcește în aceste ceasuri de cumpănă, în aceste ceasuri hotărâtoare, premergătoare celui mai minunat triumf? Acum, când sunteți pe cale de a săvârși încă o ispravă vrednică de veșnică pomenire, a îngenunchia încă pe unul dintre noroadele lui isa Mesih, pe un aprig vrăjmaș al numelui nostru; când sunteți aproape de a vă îndeplini cea mai sfântă a voastră menire; mărirea împărăției lui Alah și nimicirea nesupușilor săi, vântul dezbinării și al zizaniei suflă asupra voastră? Nu mai credeți, se vede, în Maabud? Pricepeți-o! fraților, că aceasta ar fi desfătarea nelegiuiților și mântuirea lor, ar fi pieirea noastră.</p>
<p> «Au vă plângeți că suferiți? Aduceți-vă aminte de cuvântul Profetului; Alah e îndurător și plin de milă pentru cei care și-au părăsit țara, după ce au îndurat neajunsuri și care, de atunci, au luptat pentru Domnul și au suferit toate cu răbdare. </p>
<p>	Aduceâi-vă aminte de cuvântul Profetului; Nu încetați a goni pe dușmani. Dacă suferiți voi, vor suferi și ei; dar voi trebuie să nădăjduiți de la Alah ceea ce ei nu pot nădăjdui. Alah e întelept și învățat.</p>
<p> «Ieniceri, fiți vrednici de slăvitul șeik Hagi-Begtaș, întemeietorul vostru. </p>
<p>Oșteni, fiți bucuroși de chinurile voastre, beți cu desfătare din paharul muceniciei; odată și odată toate vi se vor ține în seamă. </p>
<p>Veți locui în mijlocul grădinilor și al apelor curgătoare, în lăcașul Adevărului, pe lângă Craiul cel puternic. Vă veți odihni pe covoare căptușite și fecioare cu ochi mari ngeri, pe care niciun om, niciun Duh nu le-a atins. </p>
<p>Au cutezați a învinui pe vreun muritor de neplăcerile voastre? Ați uitat, o! credincioșilor, că nimic nu se întâmplă fără voia Celui de sus! El încearcă acum statornicia și bărbăția fiilor săi, le dă prilej de a dobândi cununa de martir, și ei se răzvrătesc împotriva hotărțrilor sale, pun în primejdie soarta acestui binecuvântat război! Și totuși Porfetul a zis; Voi șterge păcatele acelor care vor pribegi ori vor fi goniți din țara lor, care vor suferi pe cărările mele, vor lupta și vor pieri. Îi voi duce la grădini udate de ape curgătoare. </p>
<p> «Temeti-va că îndoiala voastră nu mânie pe Alah și ca el să nu dea potrivnicilor voștri puterea de a vă înfrânge. </p>
<p>Lupta pe care o doriți e apropiată; toate semnele mi-o spun. Ghiaurii nu vor mai putea înlătura ascuțișul săbiilor voastre. Înainte ca soarele să apună de două ori, îi veți întâlni, dacă credința voastră va fi deplină. </p>
<p>Crâncenă va fi bătălia. O văd cu ochii sufletului. Văd câmpii și dealuri pline de morți, văd pârâie și râuri curgând în valuri roșii, văd soarele întunecându-se de groază. Pregătiâi-vă, dar, inimile, o! credincioșilor, pentru o nespusă mulțumire. Lumea uimită răsună iarăși de biruința voastră!</p>
<p>Cuvântarea lui Mola Seid, împuternicită prin gesturi vii, prin priviri însuflețite, înălțate spre nevăzutul ocrotitor al musulmanilor, rostită cu glas pătruns, se întipări adânc în sufletele oștenilor, Făgăduințele lui Suleiman Hadâm îi împăcară desăvârșit, le stârni o nouă înflăcărare. Nu mai fu vorba decât de stârpirea Moldovenilor. </p>
<p>A doua zi, în zori, se ridică tugul cu coadă albă din faâa cortului Seraskierului și se dădu semnalul plecării. Tabăra, cu nenumăratele ei corturi, fu desfăcută cu sârguință și aprindere; lozinea era să se urmărească vrăjmașul de zor, fără pic de răgaz. Oștirea, însoțită de dervișii săi, urmată de cete de negustori, urdi-alai, care duceau tot ce trebuia atâtor oameni deprinși cu trai bun la război, de o grămadă de cai și catâri, - căci, deșu mulți pierise pe drum, mulți încă trăiau, - în sfârșit de toate slugile războinicilor fruntași, purcesc în bună rânduială. Ea înfățisă, într-adevăr, o mulțime și producea un zgomot în stare a izbi închipuirea și a împrăștia spaima în calea ei. </p>
<p>Pe la amiază, o veste mare, ce se răspândi cu iuțeala fulgerului, fu adusă de cercetașii Akingii și întărită de iscoadele Tătărești; Moldovenii erau în apropiere, mersul li se încetinise; se pregăteau, pe semne, a înfrunta pe potrivnici. </p>
<p>Oardele tresar de bucurie până în rândurile cele din urmă. Ele amenință cu pumnul zarea, încotro socotesc că se află Voievodul Moldovei, rostesc cuvinte de ură și urgie. Cu toții s-au încruntat groaznic la față; setea de măcel le arde inima. Jura încă odată să închine lui Alah, înverșunatului, răzbunătorului lor Dumnezeu, sute și mii de ghiauri. Dervișii arată și mai multă pornire, iar sfântul kadriu Mola Seid umblă printre luptătorii Profetului, glăsund; </p>
<p> « Slava Domnului nostru !Gatiti-va acum să dati hrana palosului otoman. </p>
<p> «Maabud va imprastia pe dușmani dintr’o suflare si va umple de groaza sufletele lor. </p>
<p> «Bucurati-va, sangele necredinciosilor va curge pentru fala si marirea lui Alah... </p>
<p> «Întărâți-vă bărbăția!..Aduceți-vă aminte ce zice Koranul; Iată că Alah vă ușurează sarcina; știe cât sunteți de slabi. O sută de voinici dintre voi vor birui două sute de vrăjmași și o mie vor triumfa împotriva a două mii. </p>
<p>Ostașii aud și se pătrund de nădejde și de evlavie pentru acel a cărui prorocie s-a împlinit neîntârziat. Mulți îi sărută mâinile, picioarele, frâul calului. Și, uitând de câte au îndurat, ajunși mai de temut prin însăși istovirea lor, care i-a învrăjbit la culme, le-a dat vedenii de pusnici, le-a deschis mai mult sufletul la îmbierile fanatismului, ei se avântă cu tărie spre luptă, răzbunare și nimicire. </p>
<p>Nu se înșelase cercetașii Akingii și iscoadele Tătărești când semnalase aflarea oștirii Moldovene la o mică depărtare de potrivnicii ei. Ștefan își încetinise într-adevăr mersul și lăsase a fi ajuns, ca unul ce ar fi ostenit în fuga lui. Aceasta intra în planul ce și-l făurise de la început și spre a cărui îndeplinire pășea mai lesne decât socotise. De când Otomanii trecuse hotarele țării, el le aținuse calea, destul de departe spre a nu fi atins, destul de aproape spre a fi simțit de dânșii, a-i necăji cu mici hărțuieli, a-i zădări și a-i face să-și piardă cumpătul. Olăcarii săi, iuți și ageri, focurile aprinse pe dealuri de străjile sale, îl incunoștiințau de orice mișcare a lor. Lucrurile urmase după pofta inimii sale și dânsu, părând că fuge dinaintea dușmanilor, îi trăgea de fapt după sine, acolo unde voia, la un loc potrivit împrejurărilor și la care se gândise îndată ce văzuse că Otomanii se lasă în plata lui și l-au luat oarecum pe el drept călăuză, îi îngăduie a-și alege singur cîmpul de bătaie. Acel loc, oe veci faimos, era valea Racovei, - astfel numită de la pârâul care o scaldă - o mocirloasă strâmtoare, cuprinsă între dealuri păduroase și având în unele părți numai câțiva colți lățime. Aici o armată mare nu putea să se miște fără greutate; retragerea, în urma unei înfrângeri, devenea o nenorocire nespusă. Aici numărul cel mare al Osmanliilor, departe de a le folosi, li se întorcea împotrivă; și, din pricina pozițiunii, puterile oștilor în luptă se precumpăneau. </p>
<p>Pentru a aduce pe năvălitori să-l urmeze și mai orbiș acolo, Ștefan trimise, înainte de a trece apa Bârladului pe la Rediu, o seamă de Lăpușneni sub Crăciun hotnogul, cu porunca de a încinge o harță, a se lupta cu nehotărâre, apoi a se preface învinși și a da îndărăt, ca îngroziți. Prin acest meșteșug ațâțase mai mult dorul de războaie al Otomanilor, le însuflețise acel fatal dispreț de potrivnic care duce nesocotință, la încredere necumpătată într-o biruință ușară, și care la cea întâi neizbândă se schimbă în uimire și deznădejde. Niciun prepus la dânșii, niciun gând de vreo cursă întinsă; n-aveau altă grijă decât să nu scape cumva pe Domnul Moldovei. </p>
<p>În seara de luni spre marți 10 Ianuarie 1475, în ajunul zilei celei mari din cartea neamului românesc, oștile gata de încăierare se aflau la mică depărtare, aproape să se atingă. Sosise ceasul însemnatei bătălii, Ștefan socoti că nu mai era folositor s-o amâne și că nu putea găsi loc mai prielnic decât acela în care oprise atunci. Toate erau bune chibzuite, dinainte rânduite. El chemă pe căpitanii de frunte și îi vesti că se hotărâse a da război în zori. </p>
<p>Oștenii de toate treptele primesc porunca de a fi gata pentru lovitura din urmă cu o bucurie și o însuflețire deopotrivă cu a Osmanliilor. Căci aceeași nerăbdare îi stăpânea și pe dânșii, deși pornită din alte cuvinte; dorința de a nu mai trece drept fugari; de a măsura odată cu un vrăjmaș atât de viteaz și de faimos, privit ca neînvns, și, mai presus de toate, râvna de a vedea cât mai curând slăvitul pământ al țării curățat de nelegiuiții al căror pas îl pângăreau. Cei mai tineri se simt adânc mișcați la gândul luptei uriașe și inima le bate ca la omul care e aproape de împlinirea unui vis frumos; războinicii vechi și încercați se veselesc ca oameni care stau să guste o plăcere cunoscută, dar totdeauna râvnită și nouă. Mulți își strâng mâinile, se fericesc unii pe alții ca de un noroc căzut din cer; mulți își aruncă în aer căciulile, prinzându-le în sulițe; câțiva poruncesc a zice, din fluiere ori se apucă de joc. Să fi crezut că-i așteaptă cine știe ce desfătătoare petrecere! </p>
<p> Boierii, războinicii cei mai de seamă, în care e nădejdea de căpetenie, care mâine vor fi în fruntea cetelor și a pâlcurilor, care se știu cinstiți și slăviți, se răsfață în ochii vitejilor. De departe se strigă și își vorbesc. Glumesc și râd. Se desfid și fac prinsori.</p>
<p>— Ati auzit? ati auzit? zise mișcat Groza of Groza-vesti, sosind cel din urma intr’o gramada de tovarasi de arme. </p>
<p>— Ce sa auzim? intreba Condrea Bucium, facand cu ochiul celorlalti. </p>
<p>— Cum, nu stiti?... N'a ajuns pana la voi cuvantul lui Voda?... Se poate?... A! n'o sa mai râdă de noi Agarienii!... In sfarsit... Era si vreme!... Uf! nu mai puteam rabdAa... Dar lasa, ca o sa.... </p>
<p> Se opri deodata, roșu la fata. De cand era, nu rostise atatea cuvinte in sir, si inca pe nerasullate. El insusi sta de se mira si-l prindea rusinea. </p>
<p> — Uite! facu Zbignev de Bereskovie, credeam ca pan Groza are numai brate ; dar vad ca a capatat si limba. </p>
<p> — Ba chiar graieste bine, adaose Costea, Marele paharnic ; insa nu stim de ce e vorba. </p>
<p> — Poate ca Groza a visat ceva, zise Domoncuș. </p>
<p> — Poate ca a avut vreo vedenie frumoasa, dar inselașelătoare, îngână unii și alți. </p>
<p> — Poate ca n’a ințeles bine. </p>
<p> — Sa va spun : pan Groza o fi aflat ca se pregateste o nunta mare, glăsui Bereskovie, strambandu-se. Am auzit si eu ca </p>
<p> O mândră mireasă </p>
<p> A lumii crăiasă </p>
<p> sta gata sa se marite mâine... cu cine s’o nimeri. Cica n’alege: si tineri si batrâni vor fi bine primiți. </p>
<p>Câți auziră această jalnică șagă nu lipsiră a face haz de dânsa. </p>
<p> — Ce vis și ce vedenie? ce înțeles și neînțeles? N-auzți voi? Sunteți surzi ori v-ați pierdut mintea? Mâine e ziua cea dorită, mâine se va vedea dacă părinții noștri n-au zămislit niște mișei! Cine-i drept Moldovan, cine-i drept creștin, să se pătrundă de sfințenia acestei zile. Dar vouă vă e gândul aiurea, aveți poftă de măscării...Nelegiuiților!... </p>
<p>Stăpânit de o vie simțire, Grozovanul fusese astădată într-adevăr elocvent. </p>
<p>— Nu!nu! fartate, zise prietenul și semenul său în vitejii. Radu de la Orhei, îmbrățișându-l; e adevărat! În curând vom putea să pedepsim trufia năvălitorilor, să le răsplătim pentru toate răstriștiile aduse acestei țări. </p>
<p>—Să vedem, adăugă Marele postelnic Dajbog, dacă ne-om pricepe la Osmani cum ne pricepem la Litvani și la Tătari. </p>
<p> — Acum e pe vitejie </p>
<p> Pe vinceală ori robie</p>
<p>glăsui un altul</p>
<p>—Fiecare face ce poate, încheie pan Groza, înseninat; cât despre mine, să nu-mi mai ziceți pe nume de nu răpun un fruntaș dintre fruntașii lor... </p>
<p>Într-altă parte, unde se strânsese îndeosebi boierii tineri, dezbaterea era mai aprinsă și aproape de gâlceavă..Se glăsui tare și se gesticula viu. </p>
<p>— Voi, Codrenii, zicea pan Sbiera, vă închipuiți că n-aveți pereche sub soare; parcă sunteți coborâți cu hârzobul din cer și v-ați semeți și față de Dumnezeu. </p>
<p>—Ba nu cumva ne-om lăsa mai pe jos de Soroceni? răspunse Buznea, Vătaful Aprozilor. </p>
<p>— Savarsiti ce-am savarsit noi la Lipinti, s’apoi sa vorbiti. </p>
<p>— Tot n-ați făptuit voi ce am făptuit noi la Baia și Soci. </p>
<p>— Nu’i vorba de Lipniți și de Baia, fârtaților, interveni Luca pârcălabul, ci de bătălia viitoare, de lighioanele pe care le cheamă Osmani. Cine s-o face acum de cinste o să fie totdeauna. </p>
<p>— Apoi de! noi ne-am prins ca fiecare să trimită în raiul lui Mohamet câte patru căpcăuni. </p>
<p>— Atunci ce o să ne mai rămână nouă? zise Sbiera, zâmbind.</p>
<p>-Nu vă sfădiți, făcu Luca ot Cetatea-Albă, sunt destui pentru toți; de-am avea fiecare mai multe brațe!</p>
<p>—Câte cuvinte de prisos! adăugase comisul Ilie Hurul.Toamna se numără bobocii, pe câmpul de luptă se cunosc voinicii. </p>
<p>— Mâine să vorbim! zise Sbiera. </p>
<p>— Mâine! ingana Buznea VatafuL </p>
<p>În vremea asta, Aprozii și Copiii-de-Casă, uitându-se cu jind la războinicii de frunte, își urau unul altuia norocul de a ajunge la același bun renume. </p>
<p>— De-ar da D-zau sa se îndârjească lupta zdravăn, ca să luăm și noi parte la dânsa, zicea unul, din neamul Arboreștilor. </p>
<p>— De-ar fi să dăm de o primejdie mare, ca să dovedesc și eu bărbat, oftă un altul, dintre Tăutești. </p>
<p>— Eu am visat ca ajungeam in voinicie pe Costea paharnicul, glasui un al treilea. </p>
<p>— Și eu pe Groza ot Grozavesti! </p>
<p>— He! He! numai atât băieți? Mai stați puțin, le spuse stegarul de Copii, Ioniță Codrescul. Va mai curge multă apă pe Nistru, până să vă măsurați voi cu unii ca aceia. N-ați prins încă bine aripi și căutați să ajungeți în zbor pe vultani; să nu vă frângeți gâtul! </p>
<p>— Ei s’apoi ? Ori faima de viteaz, ori sapa si lopata. </p>
<p>— Da! da! mai iute la isprăvi de seamă. Vezi, începe a-mi crește barba și nu mi-am făcut încă un nume.</p>
<p>— Și eu nici mă întorc la părinții mei fără să le duc o dovadă de vrednicie. Nu vreau să spună că îi fac de ocară. </p>
<p>— Eu unu, zise la urmă prichindelul de Purice, aș dori să-mi dau viața pentru Ștefan-Vodă, slujindu-l și apărându-l. </p>
<p>În seara aceea, chiar de la amurg, se posomorî cerul, parcă s-ar fi cernit dinainte la presimțirea grăzăviilor ce eru să se întâmple. Vremea se mai încălzise. O ceață groasă se ridică de pe apele dimprejur și se întinse peste toată valea. Ea avea să folosească mult iscusitului Ștefan, destoinic a lua prilej de la orice, fie stare a locului și a văzduhului, fie apucături ale dușmanului, pentru a asigura sau desăvârși triumfurile sale, a dobândi dintr-un lucru neînsemnat un mare câștig. </p>
<p>Pregătirile luptei se făcuse în liniște, pentru a nu stârni luarea aminte a potrivnicilor. Când se iviră zorile zilei de 10 Ianuarie, oastea Moldovenească se pusese în rând de bătaie. Abia fiecare avu timp să-și ia locul și Ștefan apăru în fața levinților săi, spre a-i trece în vedere. Suit pe cal plin de foc și cu buzduganul în mână, era umat de Șendrea, Portar de Suceava, de Mareșe armaș și ceilalți căpitani; apoi se garda domnească, alcătuită din Aprozi și Copiii-de-casă, toți feciori de boieri, ucenici în meseria armelor și a măririlor. Ei se împărțea în două cete de câte cinci sute inși călări, fiecare sub un Vătaf. Cei întâi purtau căciuli turcănești cu pene, dulămi de catifea cu nasturi de argint și aveau drept armă sulițe cu stegulețe; cei din urmă erau îmbrăcați cu șavanale și cabanițe de stofe scumpe și aveau podoabe alese și fotase la cai. Unul dintre Aprozi ducea steagul cel mare de mătase roșie, pe care se vedea de o parte stema țării; un cap de zimbru aurit, cu o stea în frunte; de cealaltă parte chipul lui Sf. Gheorghe.  </p>
<p> La ivirea iubitului lor Voievod, urale fierbinți, rostite ca de un singur om, ieșiră și din piepturile curtenilor și din ale ștenilor de rând. Amintirea izbândelor lui strălucite și necurmate îi pătrundea de nădejde pentru lupta din ziua aceea; toți aveau încredere în steaua sa, în menirea ce primise de a birui, de a ridica Moldova la mare fală și putere. </p>
<p> Dupa ce aruncă numai o scurtă ochire asupra fioroșilor Secui lefegii, asupra celor trei sute de Unguri trimiși, așa zicând drept ajutor, de Craiul Matei, sub cârmuirea lui Mihail Franți, cum și asupra puținelor gloate năimite de târguri, Vodă își opri cu drag privirile la adevărata lui oaste, oastea de țară, curteni, călărași și arcași. Mândri și chipeși arătau Codrenii, sosiți în numpr de 12.000 din ținutul Fălciilor; cetatele Orheieni pe caii lor iuți și vânjoși, străpunși la nări, ca să poată goni mai bine; Lipcanii de la Hotin, cu arcurile lor cele mari și sulițele cu două vârfuri; Câmpulungenii și Hânganii, cu topoare lungi în coadă. Nu mai puțină hotărâre și virture se vedea pe fețele semețe, bărbătești, ale simplilor săteni aduși de boieri, înarmați cu ce găsuse prin casa lor, dar mai ales cu ghioaga cea de corn. Puțini dintre apărătorii Moldovei venise cu sânețe, căci Românii disprețuiau această armp, socotind drept rușine a lupta cu dânsa, fiindcă nu dă loc a cunoaște nici meșteșugul războiului, nici vitejia. Cât despre boieri, ei nu străluceau numai prin înfățișare războinică, dar și prin port. Căci își îmbrăcase straiele cele mai împodobite, își luase caii cei mai buni și armele cele mai de preț; parcă ar fi fost chemați la o serbare. Și inima lui Ștefan Vodă se umplea de bucurie, văzându-i pe toți atât de însuflețiți; se simțea mândru de a fi Domnul și întâiul lor căpitan, se socotea tare cu ei și vrednic a înfrunta orice vijelie, orice vrăjmaș. </p>
<p>Trecând pe dinaintea lor, nu lipsi a dărui fiecăruia, ca totdeauna, o vorbă prietenească și la locul ei, vorbe de acele care-i atrăgeau deplina dragoste a Molovenilor. Pe urmă, în mijlocul unei tăceriadânci, rosti către obște această scurtă cuvântare; </p>
<p> Osteni, </p>
<p> «Venit-a ceasul cel mare, ceasul cel greu; la voi e urșița Moldovei, la voi ănălțarea sau pierirea sa. Crucea, țara, steagul vă fie mai mult decât oricând în minte. Creștinătatea întreagă are ochii ațintiți asupra voastră, vă privește ca scutul ei. Fie pieptul vostru zăgazul de care să se oprească valurile turbate ale vărjmașilor Mântuitorului. Azi veți dobândi un veșnic renume ori vă veți acoperi pe veci de necinsite. La luptă dar, și biruință! </p>
<p>Întreaga oștire răspunde într-un glas; Biruință ori moarte.Și mulți adăugaseră; Vom izbândi, Măria ta, cu voia Celui de sus și cu norocul lui Ștefan-Vodă! </p>
<p>Stă să se dea semnalul luptei. Șendrea ot Dolhești își scoase coiful de pe căruntul său cap, cu smerenie puternică și ceilalți urmară la fel, începând de la însuși Domnul. Apoi Moldovenii îngenunchiară, plecându-și fruntea. Iar Portarul Sucevei spuse cu glas tare și mișcat o rugăciune potrivită împrejurării. Fiecare în cugetul său se gândi la cămin, la moșia obștească, la legea străbună amenințate, ceru ocrotirea Impăratului ceres. Pe fețele tuturor se întipări liniștea și seninătatea; credința într-un Dumnezeu și milostiv le lumină cu raze vii. </p>
<p> Și, sculându-se în picioare, își făcură cruce, zicând un Doamne-ajută! </p>

<p>XIII </p>
<p>Racova </p>
<p> Așteptându-se a întâlni la tot pasul pe dușmani, oastea Otomană își urmă calea, pătrsând șirul și orânduiala obișnuite în apropierea ceasului luptei. În fruntea părții sale mai de seamă, mergeau voluntarii Serden-ghiesdi, cele o sută unsprezece ortale de ieniceri și puștile mari. Apoi venea Seraskierul, cu topuzul argintat în mână, prmers de tolbuhana și urmat de o ceată de Negri înzenați. El era înconjurat de un strălucit mănunchi de căpetenii, precum și de toată pofala dăruită de împărații Osmanlii acelora care cârmuiau armele în numele lor; două tuguri și patru stindarde între care steagul cel mare, albastru și roșu, și steagul de mătase verde, asemenea cu al Profetului. În dreapta și în stânga sa avea călărimea regulată, Spahii și Silihdari, în numpr de zece mii. Tot în preajma lui Suleiman Pașa Hadâm, se aflau și cei o sută cinzeci derviși din felurite tagme-unii cu căciuli de pâslă, alții cu turbanul verde al coborâtorilor lui Mahomed - și ceata de imami cu cealma de muselină albă și antereu lung de lână neagră, ale cărui mâneci atârnau mai jos de genunchi. Aceste fețe bisericești se țineau îndărătul celui mai puternic dintre dânșii, șeikul Seid Mola, călare pe un mândru telegar și înarmat cu o pală ascuțită. El însuși era premers de un călăreț care-i ducea scutul; neobișnuit de mare.</p>
<p> Deși această oștire trecuse prin atâtea greutăți, deși îndurase atâtea nevoi, părea încă, în obștia ei, destul de împunătoare la vedere, ca să fi fost râvnită de orice altă armată europeană de pe vremuri. Vrednici de însemnat erau îndeosebi cei douăsprezece mii de ieniceri, îmbrăcați în tunice cenușii, albastre ori albe, cu căciuli înalte de aceleași culori și care aveau în față o lingură aurită, iar în dos un văl de pâslă în chip de mânecă, adus până pe umerii oșteanului. Ei erau înarmați cu săbii, lănci, sânețe; purtau platoșe și grumăjoare, și unul din ei ducea steagul stacoșiu, pe care strălucea un paloș cu două tăișuri și semi-luna. Înaintea fiecărei oda, pășeau cântărețti cu turbane trandafirii și cu dolman de piele de panteră, bătând din țimbale și cântând cu glas acum țipător, acum adânc. Deopotrivă de frumos arătau Spahii cu coifurile lor poleite, ilicurile și mantiile lor împodobite cu felurite custături. Chipoși și Ajami-oglanii, ucenicii-ieniceri, ghetre și mâneci de zale, și erau înarmați cu arcuri, halebarde și slulițe. Chiar unii dintre neregulați, de pildă Akingiii, aveau anumită îmbrăcăminte-ilicuri cu mâneci largi, căciuli roșii-și arme bune-. În sfârșit, căpeteniile de orice treaptă se deosebeau prin mulțimea auriturilor și a fireturilor, prin surguciuri și pene rare, prin arme încrustate și cai de o frumusețe neînsemnată.
<p>Puhoiul acesta omenesc se apropia de locul strâmt în care pârâul Racovățul se varsă în Bârlad și unde de o parte erau codrii Racovei și de alta o luncă ; loc căruia i-a rămas în istorie numele de Podul-Inalt, de la zidirea de piatră făcută de Ștefan pe acel pârău al Racovățului.. Deodată, dindărătul luncii, se auzi o muzică războinică.
Era o armată care înainta, era oastea Moldovenească. Răsunetul părea încă destul de depărtat, dar se apropia treptat și repede. Voievodul Moldovei ascunsese în acea parte câteva sute de arcași sub pan Arbore, cu buciume, trâmbițe,și tobe. Gândul lui era să înșele pe dușman și
să’l atragă într’acolo, in vreme ce ar cădea asupra-i cu grosul oștirii-sale, care, întunecoasă fiind și din pricina îmbrăcămintei și mulțumită negurii ce nu lăsă să se vadă om cu om, își putuse săvârși mișcările și a se întocmi în deplină taină. Otomanii căzuse lesne în cursă, din sete de războire, din dorință de a se încăiera odată cu neatinsul dușman. Socotind că au dinainte întreagă oștire a Moldovenilor, pătrunși de credința că izbânda este a aceluia care lovește întâi, ei se avântară necugetat către lunca Bârladului. Șeikul Seid Mola, urmat de ceilalți derviși, trecu in fruntea oștenilor. El ridică in sus paloșul ; apoi -  cu toții îngânară de trei ori strigătul de război : Alah și Mahomet! Olari-ceaușii dădură semnalul de atac
și muzicile porniră a face un mare zgomot. Fanaticii voluntari, meniți a da năvală cei dintâi și de abia ținuți în frâu până atunci, se repeziră ca niște fiare de mult flămânzite si care au nimerit o pradă. Închinați trup și suflet Sultanului, jurați a nu da niciodată îndărăt,
ei socoteau că nimic nu’i prea greu pentru vitejia lor și căutau parcă anume moartea. Stavilele firești ce le stau acuma in cale, apa și pădurea, nu’i opresc, ci mai mult le aprind vrajba. Pătrund în luncă, priind a tăia cu o furie oarbă copacii, își croiesc poteci, ajutați și
de săpători. Dar când să ajungă la inima dumbravei săgeți aruncate de niște mâini nevăzute ii străpung, arborii tăiați dinainte se răstoarnă peste dânși-. Această primă lovitură nu’i tulbură , deși văd căzând lângă dânșii mulți tovarăși, pe care nici nu’i pot răzbuna, căutau
a răzbate mai departe, îmbărbătându-se unul pe altul. De altfel, nici n’ar putea da înapoi, căci alte oști se grămădesc pe urmele lor, ii împing înainte. E o nerăbdare obștească ; fiecare se îndârjește să ajungă mai curând la potrivnic. Trebuie să treacă apa cu orice preț, să
înconjoare dumbrava. Insă toată mișcarea aceasta li se curmă fără veste.... Dindărătul lor s’a zguduit văzduhul, a răsunat glasul cumplit al puștilor, ghiulele de piatră și de fier se abat asupra și le răresc rândurile. Moldovenii îi loveau cu puștile lor cele mici, așezate câte,
șase ori opt la un loc, lesne de strămutat, și care însoțeau pedestrimea.-Totodată uimiții Agarieni văzură ieșind din întunecimea ceții niște năluci înfiorătoare; Secuii năimiți de Ștefan-Vodă. Mai păgâni, decât păgânii, neinfrânați și fără frică de D-zău, erau obișnuiți a se sfașia chiar intre dânșii; pe ei îi asmuțeau cei dintâi asupra dușmanului și atunci năvăleau cu urlete sălbatice, învârtind lungile lor topoare. Trecând de la furia primului atac, totdeauan nespus de pornit la o îngrozire necugetată, Otomanii își pierdură cumpătul. O seamă dintre neregulați-Serden-Ghiesdi, Azabi, Delileri-și dintre glotașii străini, se aruncară cu fața la pământ; o seamă apucară calea îndărăt. Orbiți de umbrele negurii, de fumul gros al puștilor, dădeau unii peste alții, se striveau unii pe alții. Înșiși ienicerii stătură în nedumerire și șovăiră. -Desăvârșită neorânduialp amenința să cuprindă întreaga oștire a Otomanilor, fără îndepărtare, căci în strâmtoarea unde se aflau orice mișcare era stinjinită și puștile lor greoaie nu puteau fi întrebuințate. În vremea asta, Iuga visternicul lovea și el, cu o mie de călăreți aleși, pe dușmani în coastă și mărea zăpăceala lor. Biruința părea dobândită dintr-o dată. Dar capii Osmanliilor și războinicii cei mai încercați se pun înaintea oardelor, pătrund până la corturile ienicerilor. Unii ocărăsc pe cei înfricoșați, alții îi roagă să nu se teamă de hulitorii lui Dumnezeu, de ticăloșii Nazarineni, să nu se facă de veșnică ocară. Și din tot vuietul, din toată învălmășeala, răzbesc glasurile dervișilor, rostind versete de îmbărbătare;</p>
<p> «....O credincioșilor! când sunteți în fața unei cete înarmate, fiți neînfrânți și îngânați mereu numele Domnului. Veți fi binecuvântați! </p>
<p> «....Cel care va fugi de luptă, de nu ca să dea năvală ori să-și ia din nou rândul, ba îndura mânia lui Alah. Locuința lui va fi în iad. Ce groaznic lăcaș! </p>
<p>«....Dacă nu stați să vă războiți, Alah vă va pedepsi cu o pedeapsă grea, vă va înlocui printr-un alt popor și nu-i veți putea face niciun rău. Alah o atotputernic! </p>
<p>Învăpăiatul Hasan-beg, feciorul lui Evrenos, smulge steagul verde din mâinile ostașului care îl ducea și răzbate călare până la iencieri, chemându-i după dânsu. Înaintează în fața dușmanilor și îi înfruntă. O săgeată îl atinge lângă inimă; cade de pe cal și steagul sfânt, dat jos odată cu dânsu, se tăvălește în noroi. </p>
<p>Priveliștea aceasta stârnește mânie în sufletul ostașilor Porfetului și le înăbușe orice altă simțite. Ienicerii își vin în fire, își strâng șirurile, se așează după cuvenita rânduială; sânețașii în față, sulițașii în urma acestora, arcașii pe lături, steagul la mijloc. Ei stau astfel gata a da piept cu vrăjmașul, alcătuind un zid tare, dindărătul căruia alte oști se încearcă și izbutesc, care mai bine, care mai rău, a se întocmi din nou. Otomanii se bat iarăși ca oamenii porniți la război pentru a dobândi ori mărire ori fericire pe veci și în ochii cărora cei căzuți cu arma în mână erau martiri și sfinți. Secuii, și apoi hărțașii Moldoveni, care îi însoțise în primele izbiri, sunt opriți pe loc; avântul lor e curmat.Ștefan lovește centrul dușmanului cu oștile sale cele mai bine tocmite, cu floarea călărimii, pe când pedestrimea luptă la aripi. </p>
<p>Războiul se încinge hotărât, se desfășură pe toată întinderea amânduror armatelor. Potrivnicii ajung a se încăiera corp la corp. Fiecare are prilejul să-și pună în joc toată vitejia, puterea și destoinicia, să-și croiască o fală aparte în fala obștească. Învălmășala e îngrozitoare; ai crede că iadul s-a coborât pe pământ. Tună puștile mari, zângănesc armele; săgețile, atât de multe și dese întunecă cerul, vâjie în zborul lor; buciumile, tobele, trâmbițele, răsună necontenit; din mii și mii de piepturi ies răcnete, chemări și blesteme. Se fac de o parte și de alta isprăvi de care faima pomeni mult timp. Totuși, greu le era Moldovenilor față de un vrăjmaș de o seamă lor în vitejie, însă mai bine înarmat și covârșitor ca număr. </p>
<p> —Ho! ho!....ajungă-vă odată! glăsui de la o vreme Mihul Lopată, oprindu-se din învârtitul ghioagei lui și stergându-și fruntea de sudoare. </p>
<p>Năprasnicul războinic se află într-un loc unde lupta clocotea mai vajnic, în tovărășia unor pui-de-lele, tot unul și unul. Dar el avea pas asupra tuturor și vârâse, ca de obicei, atâta groază în dușmani, că ei începuse a se feri din calea sa, cât erau și dânșii de inimoși. Adevărat că te înfioara numai să-l veci, ridicându-și brațul stingher, brațul cel lung, care creștea parcă tot mai mult cu cât lovea cu dânsu-ridicând faimoasa-i armă și împroșcând cu ea orbiș. Cei care i se împotriveau, cădeau ca muștele și repede-repede o claie de leșuri i se înalță dinainte. Deși pătimaș și de un picior, sălta răstit peste ele, ca o broască, sprijinindu-se în măciucă, și se apucă de lucru mai departe. Iar dânsu rămânea mereu zdravăn, ca și cum ar fi fost vrăjit. Doar de-l pișca ici colea câte un ascuțiș de sabie ori vreun vârf de suliță, fleacuri la care nici nu lua seama. Și din pricina atâtor zgărieturi, cum zicea el, de mult sânge ce vărsa în juru-i, ajunsese numai o pată roșie peste tot; și o dâră purpurie-i curgea de pe frunte pe ochi și până pe obraz. </p>
<p>—Bine zici, cumătre, îngână, răspunzându-i un vecin de al său, Humă, care era dintro cruce cu dânsu; bine zice, că mulți mai sunt!...Să crezi că Tartarul și-a revărsat toate lighioanele asupra noastră. </p>
<p>— Eu am cam ostenit, fărtaților, adăugase Vârtej câmpulungeanul...că doar nu suntem de fier nici noi, ce Doamne iartă! </p>
<p>—Badea Lopată trage în ei cum tragi în grâu cu umblăciul, cum bați în lăcuste, și tot nu-i mai isprăvește!</p>
<p> Aceste  cuvinte ale lui Nicoară, căușelul, stârniră râsul luptătorilor.</p>
<p>— Mări, că asta-i muncă nu șagă, cumătre, zise iarăși după un răstimp, Lopată către vecinul său. </p>
<p> Isi aruncasese sumanul de pe el și-și suflecase mânicile, iar pieptul său păros, ca de urs, rămăsese gol. </p>
<p>— Asa 'i, cumatre Mihule. M-am încălzit și eu ca în toiul verii, de-aș lepăda toate de pe mine..</p>
<p>— Aș da nu stiu ce.... </p>
<p>Ciungul n-apucă să sfârșească. O amestecătură de Arabi nomazi din tribul Ben-Omer, trăgaci minunați, și de Skipetari, tot una de viteji dar mai crunți și mai fanatici decât Osmanii cei curați, sărise î ajutorul Azabilor, care luptau contra pedestrimii Moldovene și începuse a slăbi. Izbirea le fu puternică. Glotașii de ub steagul cetății Vaslui șovăiră împotriva lor. Era nevoie mare de a-i sprijini. Încăierarea se înteți din nou. Lopată n-avea chip să guste o clipă de răgaz și pace! Fu silit a-și mânui iarăși din răsputeri ghioaga, până ce alt pustiu se făcu împrejurul său. </p>
<p>— Aș da nu știu ce, să am o dușcă de apă, reluă cu sânge rece Ciungul, după ce mai putu răsufla, căci ai dreptate, cumătre Humă, s-a încălzit al dracului!</p>
<p>— Ba m-aș mulțumi și cu o dușcă de vin de al nostru de la Nicorești! răspunde vecinul glumeț. </p>
<p>Ei, feri!...feri, fartate! adăugase curând după aceea. </p>
<p>Într-adevăr, un girid pornise spre Lopată. Acesta nu-l putu înlătura. Arma îl nimeri și i se opri în coasta dreaptă, înțepându-l binișor. El însă o apucă liniștit, cum apucă prisacarul albina ce i s-a vârât în sân, și o azvârli încolo, mustrând-o fără răutate; </p>
<p>—Ce cauți aici, fă nebuno? Se vede că nu știi cât mi-e pielea de groasă! </p>
<p> In vremea aceea, un haramin de Skipetar năvălise cu securea asupra lui Humă și-l doborâse dintr-o lovitură. </p>
<p>— Ce faci, omule? intreba Ciungul uimit. </p>
<p>— Moartea-l păștea pe dânsu și el îți purta grijă ție! </p>
<p>— Acum a scăpat de orice grijă. </p>
<p>— Acum are de toate. </p>
<p>— Dumnezeu să-l ierte, încheie Lopată, că a fost bun oștean. </p>
<p>Gura le amuți din nou, căci nu mai era chip de vorbă; aveau prea multă treabă. Măciuca Ciungului făcea minuni peste minuni; întărâtat de moartea prietenului său, tot sărea înainte peste mormanele de leșuri culcate la picioarele sale și brațul nu i se odihnea o clipă. </p>
<p>Dar era cam stinjinit în îndeletnicirele aceste de Viorel, copilandru căruia-i fusese dascăl și care se ținea de dânsu, se pilduia după dânsu, îl admira și se străduia să-l ajungă. Și tot bâzâua la urechile lui; </p>
<p>— Bine am chitit, badita?.... </p>
<p> ...Ce zici de sagetarea asta?.,.. </p>
<p> ...Lasa-ma sa iau eu la ochi pe naparca ceea... </p>
<p> ...Da'mi, rogu-te, palosul d-tale ; tot nu-ți slujește la nimic si mie poate sa’mi mearga mai bine cu dansu. </p>
<p>Uneori se inciuda și cârtea împotriva lui însuși; </p>
<p>—Na! am dat greș prostește!...A! când mi-o fi brațul destul de puternic?...</p>
<p> ...Nătâng ce sunt! Puteam să răstorn la pământ pe buzatul de colo și mi l-a luat altul!...Se vede că m-am născut fără noroc... </p>
<p> lar Mihul Lopata-i spunea : </p>
<p>— Stai, fătul meu, că toate vin la vreme...O să fii și tu odată bărbat...Frumos e și ceea ce faci acum. </p>
<p> ...Minunat, puiule, bine ai nimerit-o. </p>
<p> ...Așa! așa! zău că-mi place!...Se cunoaște că ești din neam vrednic...Numai ucenici ca tine de-aș avea! </p>
<p> ...Haide încă unul!...Ce mai poftești?...De te-i purta tot la fel, ca mâine mă întreci... </p>
<p> Ochii Ciungului se umezeau de înduioșare, iar băiatul, mândru și fericit, prindea mai multă inimă, mai multă vârtoșie și făptuia isprăvi nefirești la vârsta lui. </p>
<p> Acum lupta, care ține de câteva ceasuri, a ajuns la o nespusă înverșunare. Leșurile se îngrămădesc așa, că împiedică pașii luptătorilor. Bârladul, Racovățul au și început a căra valuri purpurii. Nu numai ostașii de rând se lovesc în parte, ci chiar runtașii și căpeteniile cele mari.</p>
<p> Radu Gangur, călare pe bahmetul său, se certa de moarte cu un Emir, purtător de turban verde, semeț fiu al Deșertului, cu apucături de tigru. Amândoi înflăcărați, se reped unul asupra altuia cu sulițele întinse. Ciocnirea e cumplită. Armele se frâng de scuturi, zboară în bucăți.Războinicii mugesc de mânie de mânie, se sfruntează; apoi își apucă buzduganele. Elmas-Mehmet țintește la cap pe Orheian și puțin lipsește să nu-i zdrobească șeasta. El înlătură de abia lovitura cu scutul său care se sfărâma. Totodată coiful îi cade și furia îi crește. urmașul Profetului, cel cu fața arămie, rânjește, scoțând la iveală niște dinți de o albeață izbitoare. Insă triumful lui nu ține mult. Printr-o lovitură puternică, cum numai el era în stare să dea, Radu Gangur dezamrează pe Arab. Deși rușinat și uimit, acesta pune într-o clipă mâna pe paloș. Orheianul, tot atât de repede, își aruncă buzduganul și stă gata să răspundă cu aceeași armă. Soarta zâmbește iarăși lui Elmas-Mehmet. El atinge pe pârcălab și-i străpunge platoșa. O vie durere prinde pe războinicul Moldovean, al cărui sânge curge, a cărui vedere se întunecă un răstimp; totuși nu pregetă a se apăra de întețitele lovituri ale potrivnicului său. Un ostaș vrea să fie în ajutorul lui Radu, dar el strigă mânios să-i dea pace. Ci adunându-și puterile printr-o aprigă încordare și folosindu-se de o mișcare îndrăzneață, nu destul de chibzuită a Emirului, prea încrezător în sine, ridică greoiul său paloș cu amândouă mâinile și, dintr-o izbire, îl taie drept în două.</p>
<p>Marele paharnic Costea Oraș, luptătorul cel mai iscusit dintre Moldoveni, e în harță cu Eswed-beg, unul dintre căpeteniile Spahiilor, fiul lui Isan-pașa. Tot una de tineri, de sprinteni, mândri de neamul și de însușirile lor alese, ei se căutau dinainte și se măsurau din ochi de departe. Ambii aveau sub cârmuirea lor oșteni de seamă, care se războiau nu numai cu bărbăție, dar și cu pricepere și meșteșug. Aici era poate cea mai frumoasă parte a războiului. Aici comisul Neagu, pan Cărăbăț, Ioan ot Albești se întrec cu Ishak-effendi, cu Yacub Tabia-beg, cu Gieduk-Ahmed, spre cinstea unora și altora; iar voinicii pe rând nu se lasă mai pe jos. Însă cei doi tineri fruntași, dezbărându-se fiecare de potrivnici nevrednici de dânșii, se întâmpină plini de curtenie. Ei stau câtva față în față, privindu-se setoși de o falnică biruință. </p>
<p>Fermecător e la vedere Eswed-beg, înalt și subțite, lipit pe calul său iute și spumegos. El poartă barbă tăiată în chip de migdală și boită cu roșu la capăt; vestmântul său e de catifea verde, cu flori galbene; pe cap are cealma cu surguci și în mână lance cu coadă de cal; la brâu un junghi de Abisnia cu două tăișuri. Pavază-i e făurită din piele de rinocer. O platoșp de oțel lustruit și cu fire de aur apără pieptul său răsărit; o mantie lungă de postav cu șireturi de argint îi acoperea umerii. La coapsa lui atârnă un iatagan, scânteitor de pietre scumpe. - Nu mai puțin bătător la ochi e și Costea Oraș, mai bun călăreț decât un Persan, cu coiful său de oțel și dulama lui leșească de cofterie albastră, cu lanțul de la gât și pintenii săi auriți. Armăsaru-i, inimos ca șoimul, are șa de Brașov, ca meșteșugite cusături, harșa de fir, zăbale suflate cu aur. </p>
<p>Fiul lui Isan-pașa sfruntează cel dintâi pe Marele paharnic, ridicând in dreptul feței acestuia mâna  stângă cu degetele resfirate. Harța începe, așa de frumoasă și măiestrită, încât încăierările din prejur se opresc și toate privirile se ațintesc asupra acestor luptători aleși. Costea nimerește de la început pe Otoman in partea dreaptă a pieptului și’l atinge ușor. La a doua ciocnire, potrivnicii se izbesc cu tărie, însă nici unul nici altul nu se clintesc de pe cai. La a treia lovitură, nobilii lor telegari sunt răniți. Ei descalecă, pentru a se urca îndată pe alți cai, ținură gata de slujile lor. La a patra ciocnire, își găuresc pavezile și Costea e atins la brațul stâng.
Nărăbdători, își aruncă lăncile și-și iau săbiile. Eswed dă o lovitură zdravănă peste coiful lui Costea, dar sabia i se rupe ; Costea rănește de moarte al doilea fugaci al vrăjmașului său. Acesta cade jos odată cu animalul. Mărinimos ca totdeauna, Marele paharnic, in loc de a se
folosi de împrejurare pentru a-și răpune dușmanul, descalecă și el. Amândoi se hărțuieșc cu junghiurile. Insă Eswed-beg, amețit dc căderea sa, cu brațul drept scrintit, nu mai poate urma. Costea ii iartă viața, dar îl ia prins, spre bucuria ostașilor Moldoveni.</p>
<p>Domoncuș căpitanul luptă cu darabanii săi in aripa stângă a oștirii lui Ștefan, împotriva unui număr înzecit de dușmani, într-o pozițiune pe atât de însemnată pe cât dc primejdioasă. E un loc dinainte ales de Vodă cu ochiul lui cel ager și menit a feri pe ai săi de o împrejurare a Tătărimii,trimeasă să’i izbească în coastă. Mulți au râvnit cinstea de
a fi însărcinați cu apărarea acestei pozițiuni, unde erau
atâția sorți de a'și pierde viața. O ceartă s’a încins intre boieri și Radu Gangur sta cât pe ce să se taie cu Boldur, vel căpitanul de Codru. A fost nevoie să se recurgă la hotărârea urșițelor, care au ales pe Domoncuș.</p>
<p>Toate străduințele Nogailor și ale Bașkirilor sunt nimicite de o neclintită împotrivire. Zadarnic la sunetul tobei lor sfinte și invocând pe Alah, se avântă la atac, care cu săgeți, care cu sahaidare, care cu hangiarul între dinți și măciucac în mână; sunt respinși cu mari pierderi. Și vădirea neputinței lor le scoate urlete înfricoșate de turbare. Nevoiți a înceta cu loviturile, rămân pe loc, în fața potrivnicilor tot una de obosiți, și, drept răzbunare, le aruncă în obraz batjocuri și amenințări;</p> 
<p>-— Mârșavi băutori de vin, dați-vă-în lături, că tot nu veți scăpa cu zile și vă trudiți degeaba. Ci vom lua plată mai pe urmă de la neamul vostru și amar fi-va de femeile și de fetele voastre.</p>
<p> Nici Moldovenii nu se dau batuti : </p>
<p> —Nagâților spurcați nu umblați să ne îngroziți, când vă paște prăpădul și peirea. Cât sunteți de mulți, n’o să mai vedeți niciunul pustiile voastre, ci o să vă rămână hoiturile aici, ca să ne îngrașe ogoarele.</p>
<p>Ocările de o parte și de alta ținură așa o vreme, până ce un războinic, de o înfățișare într’adcvăr spăimântătoare, ieși din rândurile Tătarilor și înaintă către Moldoveni. Făcu semn să se curme zgomotul, căci vrea să vorbească. Era un Nogai dintr’un cazgan  de seamă
de o înălțime neobișnuită între acei oameni de statură mai mult mijlocie, cu un renume îndreptățit de putere și vitejie. Otomanii il socoteau ca un alt hamzc, un al doilea Rustem Negru la față și buzat, avea urechi  mari, ochi mici dar strălucitori ca cei de lup, picioare
întoarse ; purtă mustăți lungi, tăiete după datina Ienicerilor. Brâul lui era încărcat cu felurite arme.</p>
<p> Cand putu fi auzit, începu astfel; : </p>
<p> — Ascultați, voi, pui de scroafă, ce vă spune Galga Div., feciorul lui Giambalat Uriam; Negre să vă fie fețele, blestemați să vă fie cu toți urmașii voștri; viespile să vă stea în gât și vătămătura să vi se pună în burtă. Vă știam dinainte drept cei mai dârji dintre închinătorii lui Isa, căci nu odată v-am cutreierat âara, unde cred că sunt cunoscut cât și dincolo de Nistru, în aulul meu; iar acum văd că v-ați întrecut cu șaga și ne stați împotrivă ca și catârii care n-o urnesc din loc. Eu însă tot zic că sunteți niște păcătoși cu o inimă de cerb și numai de frică ați prins atâta încăpățânare; și la fel voi zice până ce unul din voi va îndrăzni să se măsoare cu mine.</p>
<p>Abia isprăvi și o larmă vie se ridică din partea Moldovenilor. Sfruntarea aceasta ii usturase ca o bătaie cu urzici. Fiecare dorește să răspundă după cuviință. Dar Groza Micot ot Grozăvești, care lupta sub porunca lui Domoncuș căpitanul, nu rabdă să se ia o hotărâre. Iși
face drum cu coatele, dă la o parte pe toți, și întâmpină pe Tătar, care aștepta semeț, cu manile in șold : </p>
<p>—Nu te umflă în pene, namilă neobrăzată că Grozovanul e aici, și dacă n’ar fi el, pe arcurile cerului! s-ar găsi și alții să te lecuiască pe veci de trufia ta. </p>
<p>Galga Div se uită nu fără mirare la Groza Micotă, a cărui vârtoșie nu bătea la ochi și pe care spânia îl arătâ mai tânăr decât era. Astfel privește un dulău pe javra care-l latră. </p>
<p>—Nu știam cum te cheamă, zise zâmbind cu milă, dar
îndrăzneala ta îmi place. Păcat numai de tinerețele tale! </p>
<p>—Jălește pe fiul lui tată-tău mai bine, și cată de te apără.</p>
<p>—Așa ți-a fost scris, așa a vrut steaua ta, răspunse Tătarul nepăsător, și-și trase paloșul din teacă. </p>
<p>Ei se încaieră cu o aprindere, o furie fără seamăn. Parcă n’au gând de luptă, ci de măcel. Puterea și dibăcia lor arată a fi deopotrivă, spre mirarea Nogaiului și a semenilor lui. Amândoi iși dau lovituri cumplite, care pe alții i-ar fi răpus, dar pe ei nici nu’i smintesc.O lovitură mai grea a lui Galga e zădărnicită de haina căptușită cu bumbac, pe care, ca mulți Moldoveni, o purta Groza în loc de platoșă</p>
<p>În curând amândoi sunt acoperiți de ciopârțiri și mâinile, fețele, armele, li se pătează de sânge.  </p>
<p>-Destul, destul așa, că v’ați tocit săbiile de pielea voastră, strigă Tătarii, care văd cu ciudă că Micotă se ține bine și nu poate fi răpus cu paloșul. Încercați șicu altă armă  </p>
<p>-Bine, bine, zice un Moldovean, doar Groza are mai multe coarde la arcul său. </p>
<p>-Hai la trântă, că-i mai dreaptă! propune acesta din urmă. </p>
<p>—La trântă! îngână Tătarul, râzând în sine de nebunia tovarășului său și încredințat de o biruință ușoară. </p>
<p>—Mă tem, șopti un oștean de al Moldovei către altul ; gliganul ăsta de căpcăun e nespus de tare.</p>
<p>-N-aibi habar, fârtate, răspunse celălalt, îl cunosc eu pe Grozovanul. Nu te uita că-i mai mic de stat; e tot numai oțel. </p>
<p>Potrivnicii se cuprind in brațe și îndată nădejdea se întoarce la prietenii lui Groza. El strânge cu atâta putere pe Nogai, că acesta se îndoaie de la mijloc și cât pe ce să’și piardă cumpătul. Tătarii, la rândul lor, scot un strigăt de mirare și de grijă ; unii mustră pe cel care luptă pentru dânșii : </p>
<p>— Ei, Galga! doar nu te-i face de rușine tocmai acum..la adică. </p>
<p>—Ia vezi, că te răpune ca pe un câine, pui de câine. </p>
<p>Iar Moldovenii spun lui Groza;</p>
<p>Nu te da, Micotă, că bine ai început-o... strânge-l să'i iasă sufletul balaurului.... Hai, fă-i vânt și aruncă-l in nori!...</p>
<p>Îmboldiți, înfierbântați de țipetele, de îndemnurile venite de o parte și de alta, luptătorii își încordează strașnic puterile, se strâng unul pe altul de sfârșală, mugind înăbușit. Oasele le trosnesc, pielea le crapă în spate ; de două ori Groza e pe cale de a îngenunchia,
de două ori se îndreaptă și dă să răpună pe potrivnicul său. Acesta, furios, îl mușcă de gat, așa că’i rupe din carne și buzele late i se însângerează. Groza înăbușe un văiet; apoi își apucă zdravăn de mijloc dușmanul îl ridică drept în sus și’l bușește de odată, de geme
pământul. Tătarul nici nu mai mișcă, fiindcă s'a frânt de la șale și i s’a sfărâmat țeasta, dar brațele lui au rămas încleștate de grumajii lui Groza ot Grozăvești și’i trebuie multă trudă acestuia ca să scape de ele. Chiote vesele întâmpină pe biruitor din partea Moldovenilor, pe când urdiile Tătărești sunt atât de copleșite, că nu le mai lasă inima o vreme să reînnoiască atacurile.</p>
<p>Multă pagubă face vrăjmașilor și Oană Ureche, bătrânul cu barbă argintie, cu cei zece coconi ai săi ; pe mulți războinici de seamă îi răpun ei. Ceata lor înaintează nestăvilită și pustiind împrejuru-i ca un uragan.Biv vel logofătul, — care pare acum, in mijlocul bătăliei, tot atât de tânăr ca și odraslele sale — merge necontenit în fruntea acestora, ii cârmuește și-i povățuiește, le slujește drept căpitan. Deși nu stă de luptat, veghează neîncetat asupra lor și e totdeauna cel mai primejduit. Iar dacă tinerii îl ceartă pentru aceasta, le
răspunde zâmbind : «N’aveți grijă, băieților, căci pe moșnegi îi iubește mai puțin jupâneasa Moarte ; ș’apoi, de voi muri eu, mare pagubă nu va fi, dar în voi e nădejde multă»</p>
<p>El e tot pe armăsarul său cel arăpesc, în vârstă dar vârtos ca și dânsu, împodobit, ca și stăpânul său ; arma lui mai mult iubită o sulița cu două vârfuri, unul drept și celalalt răsucit ca o coasă, slujind unul a împunge pe vrăjmaș, celalalt a  trage și a-l da jos de pe
cal.Fiii săi sunt înarmați cu arbalete, pe care le mânuiesc cu atâta îndemănare, că cel mal slab din ei ia pasărea din zbor. Și bătrânul e așa de mulțumit, încât din când în când zice cu glas mare: «Binecuvântat fie Domnul, că mi-a dat Să văd și bătălia asta fără seamăn !—Ferice de mine că la sfârșitul zilelor mele privesc la asemenea
isprăvi!»</p>
<p>Însă iată că Iusuf-aga stârnește la harță pe unul din tinerii Urechești, pe Petru, acel la care, în taina inimii sale, bătrânul ținea mai mult, și-l spintecă dintr'o strașnică împunsătură. Bucuria încercatului războinic e tulburată, dar bărbăția lui nu-i abătută. El poruncește tinerilor să ia pe tratele lor din calea luptătorilor, să’i
închidă ochii, și face o cruce asupra lui. Apoi cu toții trec mai departe și urmează a duce pieirea între dușmani. Insă nenorocirea nu întârzie a se abate din nou asupra acestui neam. Sorin, feciorul cel mai mic al lui Oană, ajunge în ghiara morții: un Kurd fioros și uscățiv, purtând cușmă ascuțită și turban alb, amenință să-l răpună. Oană se repede dinaintea lui și primește lovitura menită odraslei sale. Rana e foarte grea, ceasul din urmă al bătrânului a sosit. Totuși el rămâne pe cal, și, sprijinit de doi dintre coconii săi, ia încă parte la
război. Cu o mână care tremură mănuiește încă lancea.</p>
<p> —Înainte de a închide ochii, zice, voi să mai dobor din cei dușmani. Cât voi avea, o clipă de viață, mi-oi face datoria de oștean</p>
<p>Dar n’o poate duce mult așa. Slăbiciunea sa se mărește și începe a i se întuneca dinaintea ochilor.</p>
<p> — Copii, nu părăsiți încă pe tatăl vostru. Măcar să mai săgetez odată, numai odată, înainte de a mă odihni pe veci.</p>
<p>Tinerii se supun, il ajută înduioșați și cu evlavie, îi potrivesc săgeata pe arc, și bătrânul mai trage odată, ultima dată. Apoi își pierde cunoștința și se lasă greu pe brațele fiilor săi. Aceștia sunt nevoiți a-l descăleca. Fața lui a pălit: il cred mort. Insă el deschide ochii iarăși și le șoptește : «Lăsați-mă, băieților, lăsați-mă aici și vedeți-vă de datorie. Eu preamăresc pe Dumnezău că mi a dat să mor în așa ceas». Cu lacrimile pe obraz, coconii vor să’i asculte îndemnul și să se despartă de dânsu, când răsunetul unui tropot zgomotos și al unei
învălmășeli ajunge până la ei. Biv vel logofătul se deșteaptă, parcă s’ar fi întors dintre morți, deschide un ochi și : </p>
<p> —Ce-i asta, fiilor? De ce se clatină pământul? întrebă. </p>
<p> — Tată, Orheienii au dat năvală încoace, pe caii lor șirepi și fierbe războiul.</p>
<p> — I-au iînhățat bine pe păgâni? </p>
<p> — Bine tată. </p>
<p> — Ajutați-mă să mă scol...și mai dați încoace arcul acela! Încă o săgeată și apoi să mor! </p>
<p>Doi dintre tineri voiesc a-l ridică și’l iau de subsuori. Insă de prisos. Oană Ureche nu mai are nici o putere și face seinii că s'a sfârșit. Totuși înainte de a și da sufletul strigă înăbușit : «Piară sămânța dușmanilor Moldovei!»</p>
<p>Intre acestea, pan Boldur luptă amarnic cu viteazul Dragul, coborâtor al lui Karagucuzlu, din neamul lui Bailan, care dobărâse și rănise greu pe Stanimir, biv vel visternic, săgetându’l din goana calului.După ce ’l biruiește, il ia în vârful lancei și-l arată trufaș, tovarășilor săi.</p>
<p>Condrea Bucium ot Buciumeni. împresurat de mai mulți Osmanlii, se adăpostește sub un copac, se razemă cu spetele de dânsu și, trăgând din arc câte trei săgeți la o dată, omoară pe trei din prigonitorii săi si
pune pe goană pe  ceilalți, îngroziți. </p>
<p>Dajbog are mult de furcă eu un Skipetar din Avlorta, un lepădat de lege, cunoscut prin ura sa contra creștinilor și ajuns bairaktar al Akingiilor. Prins pe neașteptate și în primejdie de a fi biruit, el fuge după chipul viclean al Tătarilor, apoi se întoarce și, dintr’o singură lovitură, ii sfărâmă coiful și capul. </p>
<p>Și pe toți luptătorii ii îndeamnă, ii oțelește marele, căpitan al Moldovei. Deși  cârmuiește întreaga bătălie, găsește vreme și putință de a fi pretutindeni, nu scapă nimic din vedere, vorbește tuturor. El mută steagurile, învață pe căpetenii, îndreaptă la nevoie greșelile lor. EI laudă isprăvile celor inimoși, dojenește pe cei îndoiți.Lui Lopată,- văzând cu ce folos își învârtește ghioaga, îi spune, râzând: “Adevărat, Mihule, că ajunge o măciucă un car de oale». La care Ciungul răspunde : «Dacă-i mai crește de două degete, ai să ajungi pe cei mai mari viteji. Neobositul Radu Gangur; -Mai lasă, pârcălabe și altora vreunul, doi; nu fii așa de lacom! Despre niște glotași care luptau prea moale; -Cine mi-a dat aici muierile astea păcătoase? Puneți-le broboadă pe cap. -Neîncetat amintește oamenilor săi nevoia de a se jertfi pentru neamul lor, de a birui cu orice preț. Dânșii îl văd mereu trecând pe calul său alb, acoperit de spume, îl simt lângă el, îi zăresc coiful înalt, îi aud glasul răsunător în poruncile războiului ca tunetul între munți. El cată la dânsu cu sfințenie și credință. Răniții la chemările lui se scoală pun iarăși mâna pe armă și se apucă de luptat. Cei atinși de moarte își țintesc asupra-i ultimele lor priviri, urându-i viață lungă și neîncetate izbânzi.</p>
<p>Însă, cu toate străduințele Moldovenilor, cu toate isprăvile și izbânzile parțiale, oastea lor e pe cale de a slăbi. Lefegiii Secui fusese cu totul răpuși și ajunsese la neorânduială. Retragerea lor, fuga unora dintr-înșii, aduce tulburare și la o seamă din pedestrimea de țară. Ștefan vede pe oștenii săi, obosiți de luptă cu puteri așa nepotrivite, dând înapoi pas cu pas; vede rândurile lor rărindu-se, pe când ale Otomanilor se umpleau neîncetat după fiecare golire; vede pe mulți voinici de frunze căzând în jurul lui. După biv vel logofătul Ureche, credinciosul său boier, fost stâlp al sfatului său, mai pieri și pan Vlaicu și Duma stolnicul, iar pan Isaia și Luca pârcălabul fură greu răniți. Și mai e mult încă până în noapte, bătălia trebuie să mai fie îndelungată vreme, fără niciun răgaz. Tot câștigul de la început pare pierdut.Domnul se întrebă de nu cumva sarcina ce și-o impusese e mai presus de puterile omenești. Atunci căzu o clipă la grijă și un fior îi pătrunse inima. Se gândi la înfrângere și la cumplitele-i urmări; avu o vedenie trecătoare ca un fulger, dar spăimântătoare. Moldova lui cea scumpă, țara sfântă care păstra în sânu-i primitor cenușa străbunilor săi, era însângerată, călcată în picioare. Moldova lui cea dulce, bogată în câmpii desfătate și roditoare, în munți falnici și izvoare limpezi, în codri plini de o măreață frumusețe, Moldova lui era îngenunchiată, încătușată de mâna păgânului. Auzi gemetul, văitul ei de deznădejde. Și, ridicând ochii la cer, Ștefan se rugă din adâncul sufletuluicu glas tare : </p>
<p> — Sfântule mucenic Dimitrie, armaș ceresc care pentru noi ai pătimit, ajută’mi la nevoia asta și'ți voi zidi biserică mare și lăudată, în târgul meu Suceava, spre slava ta de veci — o! sfântule mucenic Dimitrie!</p>
<p>Dar când lăsă ochii în jos, privirile lui se întâlniră cu ale mult cinstitului Șendrea ot Dolhești, mâna lui dreaptă, conlucrătorul său, cel mai încercat, mai luminat dintre războinici. Neclintit în statornicia sa sta de la începutul luptei. Nimic nu’l mira, nimic nu’l tulbura ! Încrezător în steaua lui Ștefan, în bunele ursite ale
Moldovei, cea iubită de D-zău, își dădea poruncile cu liniște deplină. Numai fruntea lui nu se încrețise, numai el nu împărtășise grija celorlalte căpetenii când lucrurile luase o nouă întorsătură și norocul păruse că părăsește pe Moldoveni. In ochii lui ceti Ștefan o mustrare. Ei îi ziceau : «Au te îndoiești, Doamne?» Și Vodă răspunse în cugetul său : Nu !</p>
<p>Și îndată, tăcând semn curtenilor să'l urmeze, se repezi însuși, ca un luptător de rând, în mijlocul urdiilor, la loc de primejdie, unde ai săi erau mult strâmtorați. Aprozii și Copiii-de-casă și o seamă de fruntași se țin de pașii lui. Ștefan răzbește în mulțimea Oliosmanilor ca securea în pădurea deasă, ca văpaia focului în șirile de
paie, croindu’și un drum însângerat. Fiecare lovitură a sa e o lovitură de trăsnet. Un mare număr de dușmani, înspăimântați numai de faima lui, de înfățișarea-i vajnică și dumneazeiască totodată, se uimesc, leapadă armele, își acoperă fața cu manile și se risipesc. înșiși cârmuitorii lor se tulbură și, admirând pe Ștefan, uită de datorie. Iar Moldovenii, aflând că Domnul lor însuși e în toiul harței, nu mai știu de trudă, își simt puterile împrospătate. Inimoșia lui Vodă pătrunde în toți, însuflețirea îi înflăcăcărează pe toți. Dorul tinerilor curteni se împlinise : ei au prilej de a face isprăvi bărbătești, și le fac, de Ainunează pe Otomani, oameni greu de minunat în ale războiului. Cu deosebire slăvit este prichindelul de Purice, care se află mereu în preajma Domnului său. Așa că, Gavril Cârstea Vătaful spune de dânsu :
«Purice mic, pișcă tare?. — Tot atunci mulți dintre oștenii care auzise ruga lui Ștefan văzură, după cum au mărturisit pe urmă, pe Sf. Dimitrie coborându-se din cer, pe un cal înaripat, și năvălind cu lance de aur asupra păgânilor, doborându’i cu grămada la pământ.</p>
<p>Apărătorii creștinătății redobândesc astfel tot folosul pierdut ; Agarienii nu li se mai pot împotrivi. luga visternicul respinge un atac al Ienicerilor, al doilea atac și cel mai turbat. Biruința se dă hotărât de partea Moldovenilor. Negura începe a se ridica și soarele își
aruncă razele asupra înfiorătorului măcel, asupra fețelor încruntate și a însângeratelor arme. Oștenii lui Ștefan îl salută ca un semn bun, o făgăduință de norocire.</p>
<p>Dar tocmai atunci când cea mai frumoasă nădejde a lor sta să li se îndeplinească, tocmai când vedeau cu ochii triumful, o întâmplare neprevăzută era să piardă totul și să schimbe bucuria în nespusă jale. In avântul lor vitejesc, Vodă și mica ceată care’l urmase de aproape naintase prea mult în adâncul oastei vrăjmașe. Un al treilea atac al Ienicerilor, îmboldiți la cea din urmă încercare de Malkovici-pașa, aduse marce învălmășală în partea unde se afla Domnul Moldovei. Otomanii, ale căror rânduri se retrăsese naintea-i ca valurile mării în reflux, se întoarseră încă odată îndărăt și se strânseră în jurul lui și al curtenilor. Insăși ființa Domnului deveni ținta furiei lor înverșunate ; toate silințele li se grămădiră asupra lui. Ce câștig pentru dânșii, oricât de desăvârșită le-ar fi fost înfrângerea,
dacăse prăpădea marele lor dușman ; ce pagubă pentru Moldoveni, oricât de strălucită le-ar fi fost biruința, dacă pierdeau pc neasemănatul lor cârmuitor ! Astfel, izbânda însăși amenința să fie pricină de peire pentru mâna de voinici care nu luase aminte că pot fi înăbușiți de mulțimea potrivnicilor. Câți dintre Moldoveni cunoscură starea lucrurilor, păliră. Numai Șendrea ot Dolhești rămase neînspăimântat, neclintit, și când i se vesti de ceea ce se petrece, răspunde cu liniște;-Luptați înainte cu aceeași bărbăție și siliți-vă a mântui pe Domnul vostru, dar nu vă tulburaâi; nu va pieri Ștefan-Vodă, nu-i acum moarte pentru dânsu. Totuși nu pregetă să dea însuși ajutor celui primejduit.</p>
<p>Acesta era ceasul când Paisie ajunse in preajma câmpului de bătăe, chiar acolo unde lupta se încinsese in jurul lui Ștefan. Atunci zări el steagul Moldovei ținut de curteni și bănui cu drept cuvânt că Vodă se alia in mijlocul unei mari învălmășeli, in vreo grea cumpănă. Am văzut ce avânt își luase la acea priveliște, împreună cu telegarul său, și cum acesta, aflându’și de iznoavâ, prin minune, puterile și vioiciunea tinerețelor, il dusese ca vântul și ca gândul până la Otomani. El sosise in spatele acestora crunt și cu pârul vulvoi, și smulgând o armă, un topuz, de la un dușman surprins, începu a lovi încotro se nimerea, răcnind cu glasul lui de steator la fiecare ciocnitură. «In numele Tatălui.... și al fiului.... și al Sfântului Duh.. amin!» îngâna întruna și, de câte ori pomenea câte o cerească făptură, zbură un cap,
cădea un păgân, iar Șoiman, învăpăiat de aceeași pornire, suflând din nari și făcând ochi mari, se ridică în două picioare, izbea cu copitele, mușcă cu dinții lui cei lungi. Amândoi uriași, deșirați, așa de stranii, de nefirești la chip, căzuți pe neașteptate intre Otomani, stârnise groază în niște suflete predispuse la credințe deșarte. Paisie le apăru ca un sfânt al creștinilor, încălecat pe o dihanie din povești și care venise să-și scoată din nevoie închinătorii. Îndârjirea lor slăbi iarăși și Moldovenii se folosiră de această împrejurare spre a sparge zidul ce se formase împrejurul Domnului lor. Din partea lui, cuviosul nu înceta a răpune pe cine’i stă nainte.Târât de o putere mai presus de fire, in neputință de a luă aminte la ce făptuește, chiuia și învârtea topazul dădea ka mir și suduia. Singur intr'o sumedenie de dușmani, tăcea cumplite goluri. Dar deodată se simți trântit la pământ. Șoiman fusese atins de moarte și se poticnise. Otomanii năvăliră urlând asupra părintelui și-l loviră care cum putu mai bine ; totuși nevoia de a câta de insăși a lor mântuire nu le dădu răgaz să se încredințeze de e mort sau nu ; se mulțumiră a-l vedea hăcuit și nemișcat. Drept ca o lovitură primită la cap il și făcuse a-și pierde cunoștința. Soții lui de arme il socotiră pierdut, ca și vrăjmașii. In același timp, inimosul
Șoiman iși da sfârșitul lângă stăpânul său iubit. Așa prăpădit cum era, încercă de două ori să se scoale, dar puterile nu-l iertară. Izbuti numai a se ridica in picioarele dinainte. Sprijinit in ele, privi încă odată bătălia, parcă ar fi vrut să-și ia rămas bun de la dânsa, respiră fumul prafului ascultă sunetul trâmbițelor și bubuitul puștilor. Mai nechezi odată din răsputeri. Apoi căzu pe o coastă și muri.</p>
<p>Înfrângerea Otomanilor devine din ce in ce mai vajnică. Ei sunt in retragere pretutindeni. Omar-beg încercase un vicleșug, de la care nădăjduise mult : ascunsese o parte din artilerie după pedestrimea urmărită și atrăsese pe potrivnici intr’acolo. Pedestrașii dându-se în lături, puștile începură a trage. Dar Moldovenii, pe care acum
nimic nu-i mai putea înfrâna, se repeziră asupra puternicilor unelte de moarte și puseră mâna pe ele. Ienicerii, după al patrulea atac — unul mai mult decât era in datina lor să facă — văzându-se respinși cu mare pagubă, iși pierd toată virtutea. Ei nu mai vor să lupte, să asculte de nimeni ; groaza și neorânduiala gloatelor pătrunsese și in odalele lor. Nici Dundarii nu mai caută, precum le era datoria, a opri pe cei care se risipesc.Tolbuhanaua încetează de a cântă și acest semn rău îngheață inimile celor mai semeți. Strigăte jalnice ies din piepturile a mii de oameni ce se văd pierduți, in care numai dorința de a-și mântui zilele mai viază încă. Ei nu se silesc a fugi, a cere indurare. Așa a vrut
Dumnezeu ! zic dânșii drept mângâiere. Chiar bărbații care din rușine, din mândrie ostășească, vor să se împotrivească in orice chip, sunt luați înainte cu sila ; șivoiul curge nestăvilit.</p>
<p>Este încă și printre Osmanlii unul care rămâne neabătut; șeikul Mola Șeid. Acesta nu ostenise a îmbărbăta pe luptători, rostind versete din Koran în toiul încăierărilor celor mai înverșunate. Cu ochii înflăcărați, prins de friguri, cânta slava lui Alah, amintea învățăturile Profetului; </p>
<p> «....Când întâlniți pe necredincioși, ucideți-i așa ca  măcelul să fie mare și strângeți bine lanțurile celor prinși. </p>
<p> ...Nu spuneți că cei care sunt omorâți în cărările Domnului au murit. Nu, ei sunt vii, dar voi nu înțelegeți aceasta.</p>
<p> ...Aduceți-vă aminte de ziua când cetele oștirii voastre slăbiră și Alah fu ocrotitorul lor. Credincioșii să-și pună încrederea în Alah.</p>
<p>.....Biruința vine numai de la Alah cel puternic și înțelept. El vă înștiințează că va tăia in bucăți pe necredincioși, îi va doborî, că ei vor fi răpuși, biruiți fără leac de mântuire» </p>
<p>Deși primise crude răni, nu'i slăbea glasul. Dar nici el nu căută să înlăture suferința, ci din potrivă parcă o dorea, o sporea anume. Căci își înfingea mai adânc în carne vârfurile de săgeți intrate în trupul lui.</p>
<p>Când își dădu seamă de înfrângerea celor de o lege cu dânsu, când văzu risipa și fuga lor, nu făcu un pas înapoi, rămase pe loc, în fața dușmanilor. Cânta înainte, cu glas pătruns, cu priviri neclintite, stăpânit de o rătăcire furioasă : </p>
<p> «...O! Profetule, îmboldește pe credincioși la luptă! Douăzeci de bărbați statornici dintre dânșii vor dobori două sute de necredincioși. O sută vor pune pe fugă o mie ; pentru că necredincioșii nu înțeleg nimic.</p>
<p> ...O! Mahomet, îmboldește pe credincioși la luptă! Alah poate opri pornirea necredincioșilor ; e mai tare decât dânșii și pedepsele lui sunt mai cumplite. </p>
<p> ....Dacă muriți sau dacă sunteți uciși pe când luptați în cărările lui Alah, îndurarea și mila lui vă așteaptă Aceasta prețuește mai mult decât bogățiile ce le strânge.</p>
<p>El nu luâ aminte că Moldovenii gonise pe toți frații săi de pe colnicul pe care se află. In treacăt, îl străpunseră și pe dânsu cu săbiile, atunci, ne mai putând răbdâ, căzu în genunchi, istovit ; vocea i se stinse. Totuși la ultima-i suflare, bolborosi încă : </p>
<p>-O! credincioși... luptați împotriva nelegiuiților!...</p>
<p>Câmpul de bătaie înfățișă o priveliște neînchipuit de jalnică. Otomanii ajunsese a se război între dânșii de dorul mântuirii. Ienicerii devenise dușmanii cei mai înverșunați ai însăși călărimii lor. Căutau a trage de pe cai și omorau pe Spahiii care li se împotriveau. Toate oștile, toate armele, toate gradele erau amestecate. Puștile-mari fusese părăsite ; nici steagurile nu mai erau apărate. Ghiaur ghildi! ghiaur basti! se auzea pretutindeni. Acei care păstrau o conștiință de sine își frângeau paloșele și le călcau în picioare. Unii își ucideau tovarășii cei mișei. Alții, înnebuniți deodată, își smulgeau părul ori râdeau cu hohot ori mușcau în dreapta și în stânga. Mulți își puneau ei singuri capăt vieții. Prietenii se omorau între dânșii. Inimosul Mahmud aga Segbanilor, pune pe un rob al său să sugrume cu o coardă de arc. Ishak-cftendi cel puternic se repede, smulge un tun din mânile Moldovenilor și primește descărcătura lui în piept. Bătrânul Djin Alipașa cade rănit de moarte și, dus de ai săi sub un copac, ca să se stingă acolo, ocărește, vărsând lacrimi, pe
fugari, de face spume la gură. Totuși, văzând pe Ștefan că trece pe lângă el, îi strigă : «Albă și strălucitoare fie fața ta. Mărire ție, care ai biruit pe oștenii lui Mahomet II. Jur pe și Geafer Teiar, că ai întrecut pe viteazul nostru Roland !...» </p>
<p>Vine o vreme când nici în fugă nu mai află scăpare oștenii Sultanului. Moldovenii îi urmăresc de aproape cu sulița în coaste, cu răcnete de ucide! ucideI! la care nenorociții răspund cu aman și eivallah! Ei se roagă să li se lase viața în numele lui Haziret Isa , se înfățișează învingătorilor cu basmaua legată la gât, în semn că se dau robi. Se înfioară de însăși ale lor urlete, de vaietele, de tot zgomotul ce e împrejurul lor; ochii li se însângerează de spaimă ; văd pe prigonitorii lor in număr înzecit; tropotul cailor ce-i sosesc din urmă le sună la ureche ca o rostogolire de munți, ca o navală de talazuri înfuriate. De plâns sunt acuma Ienicerii și Spahiii, Azabii și Akingiii, toată puzderia de Asiatici si Africani, de oameni strânși din cele trei părți ale lumii atât de fioroși adinioarea. Nici o putere n’ar fi destoinică a-i întoarce îndărăt sau măcar a-i ține pe loc. Fug și căpeteniile cele renumite, groaza Europei: Omar-beg și năprasnicul Malkovici și Isa-beg, fiul lui Evrenos, și însuși Suleiman Haâm-Pașa, galben ca ceara la față, înmărmurit și mut, cu priviri rătăcite. Sa fi zis că nu înțelege ce se petrece pe lângă dânsu și merge mai mult târât
înainte, în mijlocul unei cete credincioase și care păstrează abia atâta vlagă ea să’l poată ocroti pe el.</p>
<p>Soarele apunea roșu ca văpaia și de jos, de pe câmpul de bătaie, până sus pe cer, parcă se întinsese același talaz de sânge. Dar nici amurgul nici noaptea, în care nădăjduiau Osmanii, nu aduse sfârșitul războiului.Moldovenii, într’un avânt nebun și nevoind să piardă nimic
din roadele biruinței lor, nu încetară o clipă urmărirea, însuși Ștefan,- neobosit, cu arma in mână, cârmui goana după istovitele oarde, ajunse niște turme spăriate, niște năluci care străbateau întunericul și asupra cărora, din când în când, focul puștilor și al sânețelor aruncă o lumină sinistră. </p>
<p>Două zile, aproape fără răgaz, ținu urmărirea învinșilor de la Racova. Ei nu-și mai putură veni in simțiri până la hotarele Moldovei și lăsară in toată calea lor nenumărate movile de leșuri, așa încât s’a putut socoti că mai mulți au murit in fugă, decât în bătălie. Numărul celor pieriți ar fi fost de o sută de mii. Mare măcel se făcu mai cu seamă la Ionășești, pe Siret, la locul numit apoi Podul-Turcului. Otomanii încercând a trece deavalma râul, iși găsiră cu grămada moartea in valuri. Siretul și Bârladul se umplură intr'atât de oameni și cai morți, că Moldovenii au putut păși, zice legenda, pe acele trupuri ca pe un pod, spre a se ține de fugari. Și atunci căzut-au prinși mulțime de războinici fruntași: Omar-beg, fiul lui Turakhan, Malkovici-pașa, Ali-beg și Iskander-beg, fiii lui Mikhalogli, și Gazifaril Bulucii, și puțin lipsi ca insuși Suleiman să nu aibă aceeași soartă. Alți pași și sângeați și căpetenii de seamă căzuse dinainte în manile Moldovenilor, împreună cu o pradă nespus de bogată, cu toate puștile, o sută de steaguri și cazanele cu bani ale oștirii. «Nu s-a pomenit niciodată ca o armată să fie astfel bătută», glăsuește un contemporan. Iar Șfefan-Vodă aflând, după bătălie, de prețurile cele mari cu care cinstitele fețe dintre dușmani pofteau să se răscumpere, trimise vorbă
să-i întrebe : «Dacă aveți atâtea avuții, ce ați căutat in țara
mea?»</p>
<p>Vestea acestei mari biruințe se răspândi iute în toată Europa, care o privi ca izbândă a creștinătății însăși și adevărată minune, datorită numai deosebitei bunevoințe a lui Dumnezeu. Întâia oară erau Otomanii răpuși in câmp deschis și a lor faimă de neînvinși atinsă. In mersul
lor triumfal li se ridică hotărât o stavilă, un zid pe care-l putură zdruncinâ, dar niciodată abate desăvârșit : bărbăția neamului românesc.</p>

<p>XIV 
<p> Moartea hainului </p>
<p>Dacă vreun ostaș Moldovean putea să aibă în gând într-o zi așa de mare și cumplită ca ziua bătăliei de la Racova, altceva decât apărarea țării și a legii strămoșești, ar fi fost izbit de străniele apucături ale unuia dintere soții de arme. Sosit pe câmpul luptei abia câteva ceasuri înainte de începutul ei, stătuse răzleț și posomorât până la sunarea buciumelor, ferindu-se de a vorbi cu cineva. De mai multe ori se avântase călare spre inima sștirei, drept la locul unde, după grămada de Aprozi, se cunoștea că trebuie să se afle Vodă. Dar, răstit și cu aceeași pornire, își întorsese calul îndărăt. În portul lui era ceva de luat aminte: avea îmbrăcăminte ca de răzaș de frunte, dar paloșul ce-I atârna la cingătoare, calul ce-l purta erau prea de preț pentru un om din acea stare: căciula, prea largă pentru capul lui, îi acoperea toată fruntea până la sprâncene. Aceasta făcea să-I pară și mai mare fieroșia, vădită dinainte prin ochii săi tulburi, din care porneau priviri crunte și rătăcite. El se alipise în cursul bătăliei de cetele, călărașilor, dar repede se lăsase de ele și air se repezise către tinerimea aleasă care urma de aproape pe Domn.....  </p>
<p>Nimeni n-ar fi zis că acest zbuciumat și cătrănit oștean e cumpătatul pe cât de semețul Dragoș, seninul pe cât de viteazul fecior al lui pan Sima din Dumbrăveni. Schimbarea înfățișării sale era negreșit și mai adâncă decât acea a îmbrăcăminteio, decăt acea a obrajilor săi, pe care-I lipise, cu durere, de podoaba bărbătească a bărbiei, pentru a trece nebăgat în seamă, a nu fi lesne recunoscut și a-și putea astfel îndeplini nelegiuita faptă. Întipărirea de liniște și nevinovăție dispăruse desăvârșit de pe fața sa, săpată, uscată de o văpaie lăuntrică. Dragoș trăise, în cele trei luni de când văzuse pe Voichița, o viață întreagă, iar de când luase nebuna lui hotărâre, fiecare ceas fusese veac pentru dânsul, așa că de unde până atunci nu semăna de anii săi, acum nu numai că arată mai în vârstă, dar parcă era ceva în ființa lui care spunea că a adus mai multe zile decât îl iertau puterile.  </p>
<p>În adevăr, pornirea care-l umpluse sufletul atunci când văzuse lacrimile Voichiței nu era mai puțin vie, tăria hotărârei nu-I slăbise pe tot drumul de la cetatea Neamâului la malurile Bârladului. Luase cu sine acea aromă îmbătătoare care-I ațâțase simțurile când fiica Radului-Vodă își lăsase fără voie capul pe pieptul lui; mâna lui păstra mereu înfiorarea pe care I-o produsese atingerea buzelor Domniței atunci când aceasta o sărutase; statornică era în mintea lui amintirea făgăduinței date, statornic în inima sa dorul de sângele rivalului său, de răzbunarea Voichiței. Chipul fermecător al Domniței scăldat în jale îl însoțise până la tabăra Moldovenilor, glasul ei nu încetase a-l îndemna, și nici nu avuse până acolo alt cuget decât de a-I împlini voința. Însă, atunci ca și în tot timpul de când începuse a fi prada unei năluciri, oricât de mult îi furase mințile dragostea atotcotropitoare, nu încetase a se ridica din adâncul sufletului său o șoaptă care-i spunea că ceva groaznic se va săvârși printr-însul; conștiința I se lumina din când în când ca de o fulgerare și-l prindea un tremur. Aceste momente, deși trecătoarea, îl zdruncinau cumplit. Ele descăvârșise prefacerea întregei sale făpturi în așa fel, că nici ochii unei mame nu l-ar mai fi recunoscut. </p>
<p>Odată cu sosirea în tabără, primi o puternică lovitură. Cum văzu ostașii Români pregătindu-se să întâmpine moartea, ca totdeauna, cu fruntea senină și zâmbetul pe buze, nerăbdători a se măsura cu dușmanul, cum auzi zângănitul cel iubit al armelor, nechezitul cailor care presimțeau lupta, când simți însuflețirea de vitejie ce parcă radia din inimile acelor voinici în jurul lor, socoti că se deșteaptă dintr-un vis. Atunci se întrebă întâia oară lămurit: „Ce fac eu?... Ce-am hotărât cu?..”. Și răspunsul ce-și dădu însuși: „Venit-ai să omori pe Ștefan, pe Domnul tău, pe viteazul fără seamăn”. Îl umplu de fiori. Însă icoana Voichiței stă încă prea vie și ademenitoarea înaintea lui ca să-și poată schimba gândul, era prea pătruns de patimă ca s-o poată îlătura dintr-odată. Din așa îmboldiri potrivnice urmase acea perindare de avântări și șovăiri în săvârșirea planului său, acele apropieri și fugi din preașma lui Ștefan. În cele din urmă își spusese că mai prielnic pentru a făptui va fin momentul când, bătălia încingându-se bine, va crește învălmășeaka., Momentul acela nu zăbăvi mult și nesocotitul uneltitor se furișă lesne lângă cel menit morții. N-avea decât să se repreadă spre Ștefan și să ridice brațul... Era acolo, la îndemâna lui, cu gândul la mersul luptei, cu pieptul neapărat, fără nici o bănuială... Așa și făcu: dădu pinteni calului și, când ajunse în dreptul Domnului, ridică brațul... Dar în loc de a lovi, scoase un strigăt, aruncă arma din mână și fugi îndărăt. Toate aceste se petrecuse atât de iute și Vodă, ca și oștenii săi, aveau ochii atât de ațintiți în altă parte, încât nimeni dintre dânșii nu avu aminte năvala șiu mișcările lui Dragoș, pe care, de altfel, chiar de-l luau în seamă, l-ar fi socotit un sărit-din-minți. Și nici n-ar fi fost departe de adevăr, într-atât vederea lui Ștefan zguduise de tare pe necredinciosul boier. Măreață și impunătoare era oricând înfățișarea Domnului, dar la vreme de război, în toiul bătăliilor, atunci era „el” pe deantregul, atunci strălucea în toată splendoarea lui. Dragoș, stăpânit de alte vedenii, nu-și mai dăduse seama că orice hotărâre dușmană trebuia șă cadă dinaintea unui chip, căruia dragostea de țară și înflăcărarea vieții îi dădeau în acele momente solemne ceva într-adevăr sfânt. Și iată că ajunsese lângă el tocmai atunci când, de pe fugaciul lui spumegos și ridicat în două picioare, ținea buzduganul sus și îndemna la luptă cu glas poruncitor, cu glas ce răzbea prin tot zgomotul bătăliei și pătrundea la toate rândurile oștirei. Deși îl mai văzuse în multe alte războaie, el I se arătă acum atâțt de mare, atât de strălucitor, atât de cumplit, că-I luă o clipă vederile și-l pătrunse de o groază ce-I îngheță sângele în vene. În fața lui Ștefan cel slăvit atâta vreme și vrednic de evlavioasa slăvire, Tador Dragoș redevenise omul de odinioară; cinstea, credința lui de ostaș către acel falnic căpitan reînviară cu tărie; iubirea lui pentru o femeie, oricât de arzătoare era, nu putuse sta împotriva acestei înrăuriri</p>
<p>—Cum se poate!... Cum se face? Zise el tare, oprindu-se după o goană năstrușnică. Eu sunt oare? Eu am plănuit aceasta? Eu am venit aici pentru aceasta? </p>
<p>Și, după un scurt răstimp, râzând sălbatic și nebunește: </p>
<p>—Da, eu, eu Tador; eu, feciorul lui Sima ot Dumbrăveni!  </p>
<p>Fu cuprins de turbare, de nespusă mâhnire. Își întoarse răstit calul spre câmpul luptei, de care se depărtase în neștire. Într-o clipă își dăduse seamă de ticăloșia lui, de răstriștea lui. Vina, crimsa sa e apărarea în toată urâciunea nea-I N-o săvârșise, dar destul că năzuise a o săvârși. Nimic nu-l mai putea împăca cu sine, chiar dacă Ștefan, dacă D-zău l-ar fi iertat. Cu așa povară pe suflet nu mai era în stare a duce viață. Nu, nicăieri, în nici un fel nu mai putea trăi. Prea era de urgisit, prea nesuferit își era lui însuși. N-avea cum să urmeze altfel decât să caute o moarte cinstită. De aceea năvăli acolo unde harța era mai aprinsă, unde vrajba bântuia mai tare, și nici că se văzu vreodată războinic mai încruntat și mai îndrăzneț. Cei dimprejurul lui, semeți doar și ei, se minunau de pornirile acestui Bărbat care umbla parcă anume după primejdie și n-o găsea nicicând destul de mare, care se punea anume în calea loviturilor vrăjmașului, Dar, lucru straniu!, ai fi zis că e un făcut: primejdiile se nimiceau dinaintea lui, loviturile treceau pe alături, ca și cum o mână nevăzută ar fi depărtat de dânsu armele ucigașe, așa că el rămânea tot teafăr și neatins. Înciudat de aceasta, devenea și mai cutezător, se arunca singur între zeci de păgâni, îi înfrunta cu piept deschis: dar păgânii cădeau împrejurul lor, brațele lor păreau înțepenite, armele lor nu-l nimereau, o simțire neobișnuită îi gonea din drumul lui, și el rămânea tot neatins; moartea nu venea, moartea fugea de dânsu! Sosi momentul când începu risipa amarnică a Osmanliilor. Pan Dragoș se luă după gloatele răzlețe care, chiar retrăgându-se, luptau încă și loveau cu atât mai multă înverșunare, cu cât se vedeau pierdute. Dar îndată ce ajungea la dânșii, luptătorii aceia slăbeau și ei, îi prindea sfiala, se împrăștiau în neorânduiala; și nici o lovitură a lor nu-l atingea, moartea nu venea, moartea fugea de dânsul! Atunci fu cuprins de o nemaipomenită spaimă: nu mai voia moartea să-l ia; nu va putea muri! Aceasta era osânda ce se hotărâse trădătorului, celui care viclenise pe Domnul său. </p>
<p> —Nu! Nu! Striga disperat. Voi să mă sfârșesc!... </p>
<p>Și iarăși se repezea între dușmani, umblând după un vârf de lance, un tăiuș de paloș. Dar moartea se tot ferea de el. </p>
<p>Fu numai trântit jos de calul său, care căzu mort. Rămânând pedestru, nu se mai putu ține de luptători. Prigonitorii ca și goniții începură a se depărta de dânsul. Golul se făcu împrejurtu-I și ajunse tot mai deplin. Părțile unde fusese bătălia rămăsese cu mult înapoi, iar răsunetul hărțuelilor ce se petreceau mai departe slăbea mereu, până ce se stinse. El însă, deși istovit de puteri, nu pregeta a merge, a merge cu pas iute, tot înainte, fără voință, fără țintă, umblând fiindcă nu se putea opri, fiindcă o mână tainică, o mână de fier, îl împoingea dindărăt. Cutreeră astfel o mare întindere de loc, unde nu găsi decât singurătate și tăcere. Noaptea se lăsase de mult și pe cer abia licăreau câteva stele. Însă pe dânsul și acele slabe lumini îl supărau. Dorea întunericul desăvârșit, întunericul mormântului, întunericul Tartarului. Nimerind întru târziu un codru nemărginit, intră grabnic în desimea lui, setos de a se ascunde, de a nu mai fi zărit de nimeni și niciodată, de a nu mai vedea nimic. Aici, în umbra cea neagră ca și deznădejdea lui, simți puțină alinare. Dar nu pregetă de mers, căci nu se putea opri, căci tainica mână, mână de fier, îl îmboldea dindărăt. Și deodată vântul pornic a sufla prin crengi și copacii prinseseră glas. Codrul întreg răsună de un freamăt jalnic. „Hainul!... uite trece hainul!” strigau vocile în drumul lui. Răzbit de fiori reci, el o luă și mai repede, izbindu-se de trunchiuriule arborilorm împiedicaându-se de rădăcini și uscături, însângerându-și fața și mâinile. Însă uletele se țineau neîncetat de dânsu. Iar stejarii, luând stranii chipuri de bătrâni venerabili și aspri, cu o întipărire de amară dojenire, ridicau asupra-I mulțimea lor de brațe, uscate de suflarea crivățului, pentru a-I arunca blesteme. Și el simțea că pământul se cutremură supt picioarele lui ca și cum îngruzit de a purta un așa mare păcătos, se scutura pentru a-l svârâi de pe dâsul. Scos din fire, își zori și mai mult pasul și, dând de o cărare, se puse pe fugă. Dar vocile răsunau mereu în urma-I. Goana aceasta ținu câtva, până ce, nebun de groază, stors de puteri, răzbi la un capăt al codrului, la loc deschis, unde și căzu jos, greu ca un bolovan.</p>
<p>Stătu așa un răstimp bun, lungit la pământm, cu fruntea pe brațe; apoi se ridică într-un cot, se apucă de cap și, dând curs liber durerii sale, început a se văita și a se jeli:</p>
<p> —O! Slăvitul meu Domn, cum am uitat de tine și m-am lăsat în voia unei ticăloase patimi. O! Cum am ridicat brațul ăsta păcătos, nu mai putrezească niciodeată!, împotriva inimei tale de viteaz!... Cum de-am vrut să te dobor, falnicule stejar, să te sting, lumină cerească!... Nepomenită nelegiuire!... Nici Cain nici Avesalon n-au păcătuit atât de groaznic... Deoseamă sunt doar cu Îngerul cel Rău, care s-a răzvrătit împotriva prea sfântului Tată... Vai mie și vai iară! </p>
<p>Lacrimi nu-I veneau și tocmai de aceea suferința era mai amară. Ci urmă a zice tare:</p>
<p>-Blestemat fie ceasul când mi se înfățișă acea vajnică făptură!... Dreptate avea călugărul să se teamă de farmecele ei. Bine a văzut el și orbit am fost eu. Cred acuma că într-adevăr m-a înșelat un Duh viclean, o plăsmuire a Iadului, care-și luase față și glas de heruvim spre a rătăci suflete omenești. Și urgia-I a căzut asupra mea și m-a pierdut pe vecii vecilor! Dar cine, cine ar fi putut lupta cu așa amarnică ispită? Cine n-ar fi dat în cursă și nu și-ar fi pierdut mințile!...</p>
<p>Și, având parcă naintea ochilor o vedenie, gemu înăbușit:</p>
<p>-Fugi! Fugi! Lasă-mă, tu care ai întrecut în putere amăgitoare pe Fiul pierzaniei, tu care cu văpăile ochilor tăi m-aidus la rătăcire, m-ai tras în prăpastie!... Mi-ai luat văzul și n-am mai văzut nimic decât pe tine, mi-ai luat auzul și n-am mai auzit glasul cinstei și al datoriei... Mi-ai zis: răpune pe Ștefan, și m-am dus să-l răpun... Te urăsc acum, te urăsc din toate puterile sufletului, și totuși simt că voi lua chipul tău cu mine dincolo de mormânt. Nicăieri nu voi scăpa de tine, tu vei fi chinul meu de veci...</p>
<p>Fugi! Fugi! Lasă-mă... Nu mai veni cu mândreața ta blestemată... Ce mai vrei?... Ajungă-ți durerile mele... Pentru tine m-am pierdut pe lumea asta și pe cealaltă... Curat am fost și m-am pângărit; puternic am fost și mor nelegiuit!... Căci, iată, silit sunt a-mi lua viața cu însăși mâna mea!... De aceea a fugit moartea de mine, ca să fiu adus la această faptă urgisită!... A! Prea cinstită maică, de ce m-ai născut, dacă era să fiu ocara neamului nostru?...</p>
<p>Nevoia de a-și scurta cu propria-i mână zilele spăria firește pe un om cu frica lui D-zău cum era Tador Dragoș, și, oricât de mare îi era dorul de a pune astfel capăt suferințelor sale, nu se putu îndupleca a da urmare gândului său cât timp ținu întunericul. Dar abia începură a miji zorile, albe și curate, și fu cuprins din nou de tremur și de groază; păcatul lui I se arătă mai cumplit, se văzu pe el însuș negru și hâd. Ziua îi apăru mai cumplită și de nesuferit și punându-și mâna la ochi, spre a se feri de ea, strică:</p>
<p>—Nu, nu, nu te voi mai privi, lumină senină și dulce, bucuria mea de altădată!... Dispară dinaintea ta ăst stârv ticălos!... Fie de acum partea fiarelor și a păsărilor prădalnice... </p>
<p>Astfel zicând, se sculă și trase iarăși la umbra copacilor, căci la loc ascuns voia să-și curme zilele și să-I rămâie trupui, pe care-l socotea nevrednic de a odihni în pământ creștinesc. De-acolo, întorcându-și fața încotro credea că vine câmăpul luptei:  </p>
<p>—-Iartă-mi, mărite și nebiruitule Ștefan, gândul meu viclean!... Nu-ți trebuie mai crudă pedeapsă decât aceea pe care mi-o dau eu însumi... Căci nimic n-am fost dorit mai mult în lume ca o moarte vitejească, pe câmp de război, ți, iată, mor mișelește, la întunecime de codru, ca o dihanie sălbatică. Dar astfel piară, fără nădejde și fără mângâiere, toți dușmanii tăi, spre binele Moldovei, pe care o aperi cu atâta vrednicie!... Iar tu să aibi multe și întărite zile, ca să ridici tot mai sus fala numelui tău!... </p>
<p>Pe când rostea aceste cuvinte, lumina sporea în văzduh; cele dintâi raze ale soarelui ajunseră pe nenorocitul pocăit până în desimea steșarilor. Atunci nu mai putu să rabde rușinea, groaza de sine. Scoase iute junghiul de la brâu și, după ce-I înfipse în pîământ mânerul, se izbi din răsputeri cu pieptul în vârful lui. Dar vajnic lucru! Chiar din pricina mișcărei sale răstite, nu se nimeri bine. Sângele-I porni a curge și roși pământul înghețat; căzu pe o coastă în prada unei mari dureri, dar se simți tot în viață. Fu silit a se ridica din nou în mâini și, cuprins de o nepomenită deznădejde, se văită, aproape lăcrămând: </p>
<p>-Ce! Nu mă vrea nici o moarte? Nici moartea asta păgânească, pângărită?... O! Nu mă mai trăda, armă neprietenă, deși trădătorului, trădare I se cuvine...  </p>
<p>Îndreptând și înțepând a doua oară junghiul, se aruncă iarăși în el cu mai multă băgare de seamă, rugându-se duios morții, în mintea lui, să se îndure și să-l mântuie odată. Lovitura fu acum nimerită și nefericitul își dădu însfârșit sufletul.</p>
<p>Astfel se isprăvi Tador Dragoș, feciorul lui Sima din Dumbrăveni, care fusese hain către Domnul său.</p>

<p>XV </p>
<p>Ștefan cel Mare și cel Bun </p>
<p>Era in dimineața zilei de a treia după bătălia cea mare. Ostile biruitoare alungase pe vrăjmaș dincolo de Siret. O parte din ele îl hărțuiau încă în fuga sa destrăbălată spre Dunăre; altă parte, prisosind, se și oprise la Movila Tecuciului, spre odihnă. Iar Ștefan-Vodă, cu garda și o seamă dintre căpitanii și boerii săi, apucase a se urcă din nou în sus, către cetatea Vasluiului. Făcuse acum popas la un sat mare, Ubereștii, aproape de locul strălucitei sale isprăvi. încă de pe câmpul de luptă, cum se văzuse învingător, repezise olacari pe cai sburători la Suceava, scaunul său, la Hotin, unde i se adăpostise neamul. Vestea bună se răspândi cu iuțeala gândului în calea trimișilor, din gură în gură. Mulțămind lui D-zău de mântuire și binecuvântând pe Vodă, oamenii și începuse a porni voioși spre vetrele lor. Erau ei doar deprinși cu asemenea răstriștii, pe care le priveau cu cuget împăcat, așă cum sunt privite într-o parte a lumei orcanele, cutremurile cele mari, puhoaiele de apă atotpierzătoare. Știau ei că năvălirile aceste de lifte, prin carc Cel-de-sus îi certă pentru păcatele lor, sunt cumplite dar și trecătoare, ca și stolurile de lăcuste. Țineă cât țineă urgia, ardeau târgurile și satele, se prăpădeau ogoarele; însă norii cei negri se ridicau, se risipeau, și tot se făcea odată vreme bună. Atunci neobositele furnici se întorceau acasă, își reluau lucrul, își reclădeau adăposturile.</p>
<p>Țara se așeză repede și când socoteai să nu mai afli în ea țipenie de om nici piatră peste piatră, o vedeai plină de bogății și de oameni. Aâta vrednicie era pe atunci în neamul acesta! Așa se întâmplase și acum, când parte din Moldova fusese pustiită de însuși Domnul ei, din nevoia apărării, altă parte părăsită de groaza dușmanului.</p>
<p>Între aceste, Voichița, călătorind zi și noapte de la Grumăzești, sosise și ea prin ținutul însângerat de lângă apa Racovățului. Aci aflase de drumul pe care-l urmase Domnul și în ce lor se oprise. Deși zdrobită de oboseală, nu-și dădu nici un răgaz și porunci oamenilor săi să meargă înainte. Neliniștea ei creștea cu ceasurile, cu clipele. La fiecare pas se aștepta să audă de catastrofa de care se temea, pe care voia s-o preîntâmpine. După fiecare știre bună despre Ștefan se gândea: „Deocamdată a scăpat, a dat de vreo stavilă, n-a găsit prilej... Cine știe!... Dar acum!... o! Acum s-a sfârșit!” </p>
<p>Și vedea pe Dragoș înfingând arma în pieptul celui fără de voc slăvit, și simțea lovitura în inima ei, de-I venea să strige.  </p>
<p>Atunci, deși mergea în goană nebună, îndemnă pe surugii să gonească și mai tare. Pe drumurile cele anevoioase, cu așa mers necugetat, însăși viația ei era în primejdie. Dar ce-I păsa? </p>
<p>Când ajunse la Uberești, răsuflă în pace la înștiințarea că Domnul se află în viață și în deplină sănătate. Dădu laudă lui Dumnezău, cu lacrimi în ochi, că o adusese la vreme și că oprise până atunci mâna omorâtorului. Dar când să se apropie de vatra satului, avu din nou o strânsoare de inimă: văzând de departe multă lume și ostășime adunată acolo, își închipui că cumplita faptă fusese săvârșită. Ea venise doar să vadă urmările urzirei sale, corpul însângerat al victimei! </p>
<p>-A ucis pe Vodă! L-a ucis, oameni buni! Strigă unor săteni care mergeau pe un drum cu ea; și-și puse mâinile la ochi. </p>
<p>Creștinii se uitară uimiți la tânăra și mult frumoasa călugăriță. Iar unul îl lămuri ce rost avea grămădirea ceea de suflete:  </p>
<p>Aflându-se de trecerea lui Ștefan pe la Uberești, se strânsese locuitorii de prin împreșurimi să-l vadă să-l sșăvească, după viruința lui de veșnică pomenire. Și tot odată, găsind prilej prielnic, mulți îi înaintase jalbe și-I făcuse plângeri pentru judecăți vechi și noi, pentru felurite împărecheri și strâmbătăți. Iar Măria sa, voie bună având și plin de îndurare fiind, se miluise a cerceta el însuși și fără zăbavă pricinile. Deci, luase loc în vatra satului sub un bătrân stejar și poruncise să lase să vie jăluitorii la dânsu.</p>
<p>Voichița se amestecă și ea printre oamenii din sate și stătu nu departe de copacul cu ramurile încă ude de omătul ce abia se topise de suflarea unui vânt căldicel. Vodă, având lângă sine pe curteni și jur împrejur garda sa, ascultă pe împricinați cu părintească luare aminte. Deosebind îndată vina de nevinovăție, pe asupritori de năpăstuiți, împărțea repede și cu bună cumpăneală dreptatea. Domnița ar fi voit să-I vorbească îndată, însă nu îndrăzni să se arate în mijlocul mulțimii și cugetă că, deoarece nu vedea pe Dragoș, primejdie nu poate fi deocamdată. Rămase dar să aștepte până la sfârșitul judecăților.</p>
<p>Soarele, a cărui lumină era înj ziua ceea și scânteietoare și veselă, ajunsese la amiază când Vodă, care nu încetase a da hotărâri, socoti că isbutise a împăca toate pricinile. Totuși puse pe crainic să întrebe încă o dată dacă mai e cineva cu vreo pâră. Atunci ieși din grămadă un bătrân, care stătuse de la început sprijinit din greu pe cârjă, îngândurat și oftând apăsat. El lăsase mereu pe ceilalți să-I treacă înainte, neputându-se hotărî, se vede, a-și rosti plângerea. Dar la cea din urmă glăsuire a crainicului, ridică însfârșit capul și, înaintând, răspunse întrebărei lui:</p>
<p> — Eu !</p>
<p>Era un răzeș de cei cuprinși, din Poeni, cunoscut până departe ca om de cinste. Slujise și el odată cu brațul lui vânjos țării și Domnului.  </p>
<p>Venind în fața marelui judecător, i se închină adânc, iar acesta îi vorbi cu deosebită bunăvoință.  </p>
<p>—Bine te-am văzut, moș Cozma... Dar ce arăți așa abătut?... Te știam odată mai dârz... Spune ce vrei de la mine. </p>
<p>— Dreptate, Maria ta. </p>
<p>—Dreptate-ți voi face, că de asta mi-a dat Dumnezeu domnie și putere. </p>
<p>— Am lost rau si de sus lovit! </p>
<p>—Vorbeștie fără grijă. Oricine fie cel care te-a obijduit, nu va scăpa de cuvenita osândă. </p>
<p>—Anevoie îmi vine a spune, Măria ta. Necinstit mă văd la sfârșitul zilelor mele. Rușinea a intrat în casa mea... </p>
<p>Bătrânul se opri, șovăind încă a-și da pe față răstriștea.  </p>
<p>—-Nu te sfii. Rușinea adusă de alții se poate șterge. </p>
<p>—Fata mea, mai bine nu s-ar fi născut! A ascultat de ademeniri... Un tânăr căpitan mi-a răpit-o și apoi a lăsat-o de râsul lumei... Ea s-a și făcut nevăzută și nici îi mai știu de nume... Negreșit și-a pus singură capăt vieții... Iar eu am rămas pustiu la vatra mea pângărită, să-mi rod pumnii de amar și să nu cutez a lua ochii de la pământ. </p>
<p>—Vinovatul!... Cine-i vinovatul? Întrebă Vodă, încrețând din sprâncene.  </p>
<p>—Aici e, la dreapta Măriei tale, printre sfetnicii Măriei tale.</p>
<p>Moșneagul întinse mâna și arătă cu degetul de pârât. Întreaga adunare tresări și susură:</p>
<p>— Pan Costea! </p>
<p>— Marele paharnic! </p>
<p>— Viteazul ostean! </p>
<p>—Da, pe domnia-sa îl învinuiesc de urgisita faptă, îngână solemn moș Cozma. </p>
<p>O vie mișcare urmă după aceste cuvinte. Falnicul războinic se bucură de o obștească iubire pentru însușirile lui alese, pentru vrednicia lui recunoscută. Faima de om norocos în dragoste și suspus ispitei ochilor frumoși nu-I strica întru nimic; din potrivă. Toți semenii lui îi erau prieteni. Domnul însuși îl prețuia mai presus de oricare dintre tinerii săi căpitani și avea mare nădejde într-însul. Învinuirea cea grea îl atingea dureros.  </p>
<p>-Încredințat ești de ceea ce zici, bade? Întrebă dânsul.</p>
<p>-Așa-i, pe sufletul meu, pe bătrânețile mele.
<p>-Poți să-ți sprijini spusele? </p>
<p>-Sunt gata să primesc cea mai aspră lege. Uite, jumătate din sat, tot oameni buni, au venit să jure pentru mine, să dea mărturisire cum că cinstită și fecioară au știut-o până acum pe Leana. </p>
<p>Ștefan cătă la Costea, care se întunecase la față, dar nu-și pierduse cumpătul:  </p>
<p>— Dar, d-ta, paharnice, ai jurători?</p>
<p>Un mare număr de boieri strigară într-un glas:  </p>
<p>— Noi suntem.</p>
<p>Dar Costea’i opri: </p>
<p>—Nu-I nevoie, verilor. Bătrânul grăiește adevărul. Vinovat sunt.</p>
<p>Un fior trecu prin cei de fata. </p>
<p>—Știi ce pedeapsă se cade răpitorilor de fecioare, după lege? </p>
<p>—Da, Măria ta, moartea, răspunse paharnicul cu sânge rece.</p>
<p>—Ai făptuit o crimă de acele pentru care se împlinește osânda și în ziua de Paște! Legea e lege și nu ți s-ar cuveni nici o cruțare. Dar cât să țin de seamă de purtările tale în războaie și mai ales în lupta aceasta de la Racova, unde ți-ai croit o parte însemnată în biruința noastră. De aceea, cred, nimeni nu va cârti că-ți las viața; însă de azi înainte nu mai ești boier al domniei mele, nu mai ești căpitan al meu. Ți se va frânge paloșiul și nu-ți voi mai îngădui să te lupți alături de oștenii mei. Așa să fie!</p>
<p>Pedeapsa era într-adevăr cumplită pentru un viteaz. Și totuși nici unul nu cutează să intervină: voința lui Ștefan era neînfrântă, hotărârea sa nestrămutată.</p>
<p>Dar iată că un băiețel își făcu și el loc printre oameni și, înfățișându-se Domnului, îi înfruntă mânia: </p>
<p>-Iertare pentru Costea paharnicul! Zise. </p>
<p>-Cine-i? Cine-i? se întrebau unii și alții; iar Costea și moș Cozma strigară la odată; </p>
<p>— Leana!</p>
<p>Însă, pe când fața părintelui necinstit se încruntă, paharnicul privea, mișcat și uimit,  la smerita dar inimoasa copilă, care urma astfel:</p>
<p>—Măria ta, sunt fata păcătoasă a lui Cozma din Poeni și vin să-ți cei îndurare pentru acest boier al tău. Vina lui e mare, însă eu îi sunt părtașă. Dragostea ne-a dus pe amândoi la greșeală.</p>
<p>—Dar nu cumva ne sosești dintre morți?... Și ce-i îmbrăcămintea asta?</p>
<p>—Fost-am și eu în bătălie, răspunse Magda, plecând ochii; am vegheat de departe asupra unei vieți de mult preț.</p>
<p>—Prin urmare tu îl iubești? </p>
<p>—Nu pot să-l văd urgisit..... </p>
<p>—O! Nesocotită și nemintoasă femeie, făcu bătrânul îndârjit... Dreptate, Măria ta, dreptate </p>
<p>Ștefan privi și la unii și la alții; apoi zâmbi pe sub mustață.</p>
<p>-Am cugetat și am chibzuit, zise însfârșit. Tot o să pedepsesc pe Costea Orâș, dar îi voi schimba osânda: îi hotărăsc să se însoare.</p>
<p>-Măria ta!... susură copila spășită.  </p>
<p>-Primesc cu voie bună, glasui Marele paharnic din tot sufletul. Mândria, o mărturisesc, lupta în inima mea cu iubirea. Apoi socoteam și eu că Leana-și făcuse seamă. Mărinimia ei, deopotrivă cu a sa frumoseță, m-a înduioșat și m-a hotărât. Nu ca o pedeapsă, ci ca un har o voi lua de soție.</p>
<p>-Bine ai vorbit, Costea, bine cugeți acum: anevoie vei găsi un suflet mai bun și o nevastă mai gingașă. Îndreaptă cât mai curând nelegiuirea ta. Cât despre zestre, nu te îngriji. Mă privește pe mine. Voi căuta să fie de o măsură cu faptele tale de la Racova. Mergeți la Suceava și gătiți-vă de nuntă.</p>
<p>Și întorcându-se spre moș Cosma, Vodă îl întrebă:  </p>
<p>-Ei, ești mulțumit acum de judecată, moșule? </p>
<p>Bătrânul nu mai avea glas, de mișcat ce era. Își ștergea numai, cu mâneca, lacrimile ce-I cădeau din ochi. </p>
<p>După ce ridică ședința, Ștefan se îndreptă cu boierii spre conacul său. Dar în cale îi atrase privirile o casă de gospodar, unde toate grăiau de hărnicie și bună rânduială. Întrebând a cui era, află că e a lui Mihul Lopată cel cumplit. Deoarece însemnase în mintea lui și pe acest oștean, pentru chipul cum lucrase în fața dușmanului, și dorea să-I spuie o vorbă, dădu drumul curtenilor lui și merse singur la locuința Ciungului.</p>
<p>Acesta ieșise de acasă, dar femeia sa pe prispă, în ceartă cu un cârd de copii, care țipau și se zbăteau de nu-I mai putea împăca. Fiind așa necăjită, nici nu văzu pe Ștefan venind, nici nu-și închipui cine să fie. Lasă că nu cunoștea pe Vodă, care I se înfățișa în neîmpodobită îmbrăcăminte și fără pic de trufie. Îl luă drept cine știe ce boierănaș. </p>
<p>-Badea Lopată nu-I acasă? Întrebă sositorul din mijlocul ogrăzii.</p>
<p>—Nu, jupâne, răspunse lelea, cam ursuză, e dus prin vecini, dar trebuie să pice acuș. </p>
<p>Și astfel zicând, dădu o palmă peste mâna uneia din odraslele sale</p>
<p>-Până atunci mă lași să-l aștept colea pe prispă? </p>
<p>-Voia d-tale, jupâne, poftim.  </p>
<p>-Da o bucată de pâine și o cupă cu apă mi-oi da d-ta, dacă nu te superi?</p>
<p>-Cum nu, vai de mine! Și mai mult decât atâta. Avem de unde, slavă Domnului!</p>
<p>-Prea multă bunătate; eu atât voiesc.</p>
<p>Într-adevăr, spre a mulțumi Atotputernicului pentru ajutor și ocrotire, Vodă poruncise oștilor să postească patru zile. Acest post îl ținea și el, încă și mai aspru, căci se socotea mai dator decât oricine a se arăta recunoscător.</p>
<p>Femeia, în care, cu tot necazul, reînviase simțul ospitalității, atât de viu la vechii Români, se repezise în casă, urmată de stolul de copii. Se întoarse în clipă cu pâine de meî, un ulcior cu apă și o cupă de lemn, mâhnită oarecum că străinul îi cerea așa de puțin. Și le dădu acestuia cu toată inima. Apoi își văzu de ale casei.</p>
<p>Nu trecu mult și iaca și Mihul Lopată. Din pricina betegiei, nu putuse urma pe tovarăși în goana Osmanliilor și se înturnase după lupta de la Racova acasă, cu mult plean. Acum venea cu căciula pe o ureche și cântând vesel, ca omul care și-a făcut cu prisos datoria. Purta încă spolii dobândite de la dușmani: o sabie frumoasă, un hamger bătut cu smaragde. Se fudulise, pe semne, cu ele pe la prieteni.</p>
<p>Ștefan, care-și isprăvise schimniceasca gustare, rămpsese numai cu copiii, care nu-I dau pace, se alintau pe lângă dânsul. Ba unul I se suise pe brațe. Cum văzu Lopată una ca asta, cât era el tare de fire, se luă cu mânile de păr. Își trânti jos căciula de ciudă, începu a fluiera și a chiui:</p>
<p>-Măria sa!... auzi? Măria sa!... Fugiți de acolo, țincilor- bătă-văar cucu... Nevastă! Ei nevastă!... Unde ți-e capul?... Înghiți-te-ar pământul;</p>
<p>Femeia se ivi în pragul ușii;</p>
<p>-Vodă!... toanto!... Vodă pe prispă, afară!... Săracu de mine!...</p>
<p>Ciungul pricepuse greșeala nevestei și-I venea să turbeze; femeia, văzând ce a făcut, dispăru rușinată și îngrozită. S-o fi omorât, n-ar mai fi dat ochii cu înaltul oaspe. Copiii, uimiți de atâta zarvă, o luară și ei la fugă. Iar Ștefan, înveselit de deznădejdea viteazului, cum fusese și de necugetarea femeii lui, se grăbi a-l liniști.</p>
<p>-Poftim, Doamne, poftim cel puțin în casă, dacă e să avem atâta cinste, zise însfârșit Lopată. </p>
<p>Dar Ștefan se simțea bine unde se afla și-I era numai de-a aduce o bucurie oșteanului său</p>
<p>-Va să zică, grăi dânsu, copiii tăi erau toți ăștia? </p>
<p>-Ai mei, nu fie cu bănat. </p>
<p>-Să-ți trăiască!</p>
<p>-Amin, Măria ta. Sunt ei mulțișori, dar bine veniți sunt, căci Dumnezeu îi trimite.  </p>
<p>-Asta înseamnă că tu faci isprăvi nu numai în vreme de război, dar și în vreme de pace. După cum arăți, s-ar zice că ești jumătate om, dar după cum te porți, se vede că ești un om și jumătate.</p>
<p>Cercetând pe gospodar de stare și aflând că o ducea cam anevoie cu răzeșia lui și n-avea ce să lase atâtor moștenitori. Ștefan întreabă iar:</p>
<p>-Dar ceva moșii am eu pe aice?</p>
<p>-Apoi, cum nu: Bordeștii, Butucăria; mai încolo Ludeștii, Valea-Rea...  </p>
<p>-Și care e cea mai frumoasă din ele? </p>
<p>Lopată stătu câteva clipe pe gânduri: </p>
<p>— Parca Ludeștii. </p>
<p>-Ei, să-ți fie ocină de veci ție și fiilor și nepoților tăi, cu toate câte sunt pe ea, locuri de țarină, păduri, fânețe și celelalte.  </p>
<p>Darul era frumos, însă nu întrecea ceea ce obișnuiau Voevozii să dea drept răsplată vitejilor. Totuși Ciungul șopti în cuget curat, căci aevea nu se prețuia mult pe sine:</p>
<p>-Nevrednic, sunt, Doamne... </p>
<p>-Ba nu, vrednic ești. Te-am văzut doar cu ochii cum ai dus-o colo, la greu. Mi-ai făcut treabă singur cât zece. Și, n-ai grijă, în curând avea-voi iar nevoie de tine, căci n-am isprăvit cu păgânii. Abia începem, Mihule... A! Dar voi să-ți schimb și porecla: de azi înainte nu ți se va mai zice Lopată Ciungul, ci Lopată Clucerul.  </p>
<p>Pe când Domnul primea mulțămirile oșteanului său pentru atâtea bunătăți, rămase deodată cu ochii pironiți la o femeie, la o tânără călugăriță, care intra atunci pe poartă. Se gândea de nu e vreo năzărire, dacă mintea sa dusă acum, când soarta Moldovei n-o mai neliniștea, către ființele scumpe lui, nu-I înfățișa cumva din senin chipul Domniței. Sufletul dornic se poate astfel înșela pe sine. Cum să fie dânsa în acele locuri, în acel veștmânt? Drept că-I păruse și adineaorea, când cu judecata lui Costea, că zărește prin mulțime doi ochi ce nu puteau fi decât ai ei. Simțise până și o zguduitură în făptura-I, ca atunci când se afla lângă neîmblânzita copilă, fără a cărei iubire nu-și mai închipuia bucurie deplină... Dar poate era numai o asemănare întâmplătoare. N-avea cum să fi scăpat din cetatea Neamțului, de sub paza aprigului Dragoș... </p>
<p>Aevea fiica lui Radu-cel-Frumos venea la dânsul. Ea îl urmase de departe, după ce pornise de la vatra satului către reședința lui. Însă deodată îl văzuse intrând în ograda lui Lopată. Îl așteptase un răstimp și deoarece întârzia, se hotărâse a-I vorbi acolo. Era chiar mai prielnic pentru dânsa, căci Ciungul n-o văzuse niciodată, pe când la conacul lui Vodă se aflau curteni care o cunoșteau. </p>
<p>Ea pășea fără șovăire, dar cu smerenie, spășită. Era într-adevăr răpusă și nu-I mai părea rău de înfrângerea sa. Cuvintele și pilda Mariei din Mangrop și pe urmă purtarea Leanei lui Cozma îi atinsese sufletul, I-l pornise spre duioșie. Simțea și ea nevoie de a lăsa frâu iubirii, de a slăvi și a ierta. Lupta ce dusese îi secase puterile; nu mai era în stare a-și înăbuși inima, gata a se revărsa, ca o cupă prea plină. Ș-apoi, ce măreț I se arătase Ștefan în vremea asta! El mântuise la Racova o țară, o lume. Orice creștin trebuia să-l preamărească, să I se închine în cugetul său, ca unui sfânt. Dar nu numai vitejia și iscusința lui ostășească erau de admirat, ci, tot atât, și înțelepciunea, nepărtinirea, bunătatea sa. De ele avuse vii dovezi atunci când îl văzuse ținjând cumpenele dreptății. Cine putea fi bărbat mai deplin, bărbat nu numai de nume, dar și de faptă, nu numai față de dușmani, dar și față de cei care îi stăpâneau inima? Cine deci era mai vrednic de slăvire, de dragoste, de închinare? Nevoită a cerceta în sinea-I, dacă I se cuvinea într-adevăr iubirea lui. A! Negreșit chiar tatăl ei, care acum de colo, din ceruri, îi înțelegea simțimintele, o ierta, o îndreptățea; el chiar, dezbrăcat de patimile omenești, uitând de o vrăjmășie politică, recunoștea înaltele însușiri ale biruitorului de la Izvorul-Apei. </p>
<p>Dându-și seamă că are cu adevărat înaintea lui pe Domniță, Ștefan nu se mai întrebă din nou cum de era liberă și de ce, liberă fiind, prin vreo minune, venise la dânsul de bună voie. Gândi numai că ceva a însemnat se întâmplase și că era poate în ceasul împlinirei unui vis mult dezmierdat. N-avu nici o tresărire, nu arătă nici o tulburare. Fruntea sa deveni aspră, fața lui și mai impunătoare. Hotărât era a nu ieși din linia lui de purtare dinainte.  </p>
<p>-Pe cine caută măicuța? Zise, prefăcându-se că n-o recunoaște la prima vedere.  </p>
<p>-Măria ta să mă fi uitat așa curând? Făcu Voichița neplăcut atinsă.  </p>
<p>-De nu m-aș teme să aiurez, aș spune cine ești... Dar nu, tot nu-mi vine a crede... Te asămuiesc negreșit cu cineva, deși știam că nu mai e pe lume chip ca acela, glas ca acela.</p>
<p>Lopată, văzând că se încinge vorba și înțelegând dintr-o căutătură a lui Vodă, își făcu de lucru prin ogradă.</p>
<p>Cei doi îndărătnici îndrăgostiți se priviră o clipă în tăcere; apoi Voichița reluă:  </p>
<p>-Crede, Doamne, ce ar fi mai greu de crezut, ce ar fi de necrezut.</p>
<p>-Deci, domnia ta ești... Domnia ta, în depărtările aceste, în fața mea... Într-adevăr, te văd, te aud, și parcă mă îndoiesc de simțurile mele, de însăși spusa domniei tale... Ce! S-au spulberat zidurile cetății Neamțului?... Visat-am eu că te-am încredițat paznicilor mei?  </p>
<p>-Vei afla toate de la mine, căci pentru aceasta am venit... căci trebuia să știi toate și chiar din gura adevăratei vinovate. </p>
<p>Ștefan începea să întrevadă cele petrecute. </p>
<p>Cum?... neînduplecatul Dragoș, Paisie cel credincios și-au uitat de datorie, m-au trădat?...  </p>
<p>-Vina e numai a mea, o spun dinainte. Asupra-mi seamă...  </p>
<p>-A! Mărturisești... Mărturisirea și se va ține în seamă...</p>
<p>-Nu cer cruțare... prea mult ți-am greșit... </p>
<p>-Și ai venit singură, nesilită, când puteai fugi?...  </p>
<p>-Puteam să fiu acuma peste hotarele țării tale, afară din marginile puterei tale, și totuși m-am întors din drum și am călătorit zi și noapte ca să te ajung mai curând.</p>
<p>— Spune... lămurește-mi această ghicitoare... </p>
<p> Voichița amuți o clipă; o costa destăinuirea ce avea de făcut. </p>
<p>-Mă aflu aici, Măria ta, pentru ca, dând pe față o nesocotită urzire, să te scap de primejdie...să scap zilele tale, atât de trebuincioase unui neam întreg, tuturor drept credincioșilor... </p>
<p>— Așa dar m-am aflat în cea mai mare primejdie?... </p>
<p>— Te afli inca ... și de aceea trebuiești vestit.</p>
<p>—Domnia ta . .. Domnia ta mi-ai hotărât moartea . . .ai avut inima aceasta!</p>
<p>Glasul eroului tremura ușor. Voichița fu ispitită să’i cadă în genunchi. Se opri ; dar in ochii ei se iviră lacrimi. </p>
<p>- Da, eu am îndemnat, eu am ademenit . . . m’am supus vrajbei. . . dorului răzbunării. . . Și am găsit o inimă slabă, care mi-a dat prea repede ascultare . . . care m’a întărit in pornirile mele. . . și eram însăși îmboldită de o neîmpăcată dușmană a ta . . . </p>
<p>-Înțeleg; Dragoș a căzut în ispită, Dragoș și-a pierdut dreapta judecată...și brațul lui trebuia să mă lovească... </p>
<p>Aceste cuvinte fusese rostite cu adâncă mâhnire. Și Vodă îngână;</p>
<p>—Dragoș hain !. .. Credința a pierit dar de pe lume....Ori într’adevăr pierzător e farmecul domniei tale și cumplite rătăcirile patimii!</p>
<p>—Mă blestem însăși pentru răul necugetat ce l-am făcut acestui nefericit și oricât de mare-i este culpa, te jur să fii îndurător cu dânsu... Incă odată, al meu e tot păcatul, a mea fie toată osânda.... Dar trebuie să iei măsuri, trebuie să te ferești.... Pârcălabul cată să fie pe aicea sau se va ivi neîntârziat. </p>
<p>— Nimeni nu l-a zărit...nu mi-a arătat vreo bănuială. </p>
<p>— Nu’mi pot desluși nici eu lipsa lui... Cel-de-sus a vrut cu tine.... Poate te-a mântuit el înaintea mea... Totuși veghează... dă de veste oamenilor tăi să aibă grijă.</p>
<p> Voichița vorbea mișcată, aproape rugător;</p>
<p>-Și cum de iei aminte, Domniță, la zilele mele?...Ți s-a stins oare dușmănia ? Nu mai dorești să mă vezi pedepsit?... Venit-ai într-adevăr cu gând bun la mine? Ori tocmai acum îmi întinzi vreo cursă vicleană, îți pregătești cine știe ce răzbunare neînchipuită, aruncând totodată hulă asupra credincioaselor mele slugi!</p>
<p>-Gând bun, gând curat — o! crede-mă, Măria ta! —m-a adus aicea. Numai grija mântuirii tale mă face să vorbesc așa lămurit. Nu-mi mai este teamă de a mă arătă smerită ; față de tine nu e mișelie. De n-ai fi fost tu așa cum te-au văzut ochii mei, cum te-au văzut noroadele, niciodată, cu nici un preț, nu m-ai fi îmblânzit. Aș fi purtat veșnic lanțurile robiei, numai să nu’mi ies din datorie. Dar lui Ștefan Biruitorul, lui Ștetan cel Mare și cel Bun, îi pot ierta mult. Lui pot să'i jertfesc suferințele indurate, rănile ce mi-a făcut, pornirile mele
vrăjmașe, — fie cât de îndreptățite.</p>
<p>—Desfătătoare sunt pentru mine asemenea cuvinte.De mi-aș auzi numele preamărit în cântările heruvimilor, încă n-aș fi așa pătruns ca de laudele domniei tale.Totuși aceasta, cât de mult este, nu-mi ajunge. Îmi aduci închinăciune ca viteaz și ca Domnitor, mă slăvești pentru o biruință care se datorește lui D-zău, îndurării sale. Mă încredințezi că nu mai hrănești ură împotriva-mi. Mult este și aceasta, și totuși nu-mi ajunge.</p>
<p>Ștelan luase de mână pe Domniță, care nu mai făcea nicio împotrivire. Ea căpătase, în cursul convorbirii, o altă inlățișare : nu că-i perise semnele vârtuții, dar pe nobilele sale trăsuri se întipărise desăvârșit blândețea fecioarei, răsfrângerea unei iubiri nețărmurite.Reluă, cu o vrednică sinceritate, cu fruntea senină;</p>
<p>—Vrei dar să depun la picioarele tale întreaga mea trufie, să spun cu însăși că mă supun ție, că m-ai învins odată cu vrăjmașul păgân? Așa să fie! Nimeni doar nu este vrednic a ți se împotrivi : o strig sus și tare. Voia ta ți s-a împlinit pe deplin, împărtășesc azi dragostea
pe care ai dorit-o, pe care zici că o dorești încă. Sunt mândră de dânsa.</p>
<p>Astfel Ștefan își ajunsese la țel, după dorința inimii sale. Nu putea cere mai mult. Dragostea Voichiței era a lui, mărturisită de ea însăși, de bună voie, așa cum ținuse el să fie, cum ii ceruse mama lui. Minunat răsplătită fusese statornicia sa. Triumfă încă odată, dobândise
o nespus de dulce biruință, după ce dăduse lupta cea mai grea, lupta împotriva lui însuși, in care atâția alți eroi au fost răpuși.</p>
<p>La rândul lor, ochii săi albaștri se umplură de bunăvoință și duioșie, vocea lui deveni pe atât de dezmerdătoare, pe cât de groaznică era în războaie. </p>
<p>—Acum într’adevăr, zise, mă socot și eu alesul Celui atotputernic pentru săvârșirea unor mari făptuiri. Inzecite-mi sunt puterile numai prin câteva cuvinte rostite de buzele tale. Sprijinit pe iubirea ta, însuflețit de tine, ce nu voi fi în stare a izbândi ? Cu tine drept soție, ce vijelii m-aș teme să înfrunt?... Nu, nu o patimă nevrednică de noi m-a făcut să-ți doresc iubirea, ci încredințarea că aflasem pe dreapta mea ursită, pe aceea care mi se potrivea la suflet și la gând. Primește de te așază alături de mine pe tronul acestei țări și ajută-mi a înălță tot mai sus numele Moldovei, cea frumoasă ca și tine...</p>

<p>Stând pe prispa lui Mihul Lopată, Ștefan și Domnița urmau a convorbi însuflețit. Uitători de sine și de împrejurări, răpiți de fericire, își luau unul altuia cuvintele din gură ; porneau a vorbi despre toate și nu isprăveau nimic; voiau să cuprindă la odată întreg trecutul și întreg viitorul. Vremea nu mai avea ființă pentru dânșii.Erau pe alte lumi, minunate lumi.</p>
<p> Dar niște strigăte ce veneau de la un bordei, dintr-un capăt al ogrăzii, îi deșteptară din beția lor.
<p>—Ce să fie? zise Vodă cel dintâi... Chiuie cineva...se vaită </p>
<p>— Si ce larma cumplita, adăugase Voichita. </p>
<p>— Asculta... ceva straniu... As zice ca e glas cunoscut... </p>
<p>— O! Doamne... da! da! chiar glasul lui Paisie... </p>
<p>— Paisie aice ?... De unde pana unde? </p>
<p>Între aceste, strigătele reîncepuse: «Oameni buni!... ei,
oameni buni!... Ia veniți încoace... N’auziți, creștinii lui
Dumnezău ?.</p>
<p>Ciungul auzea și el, însă vedea de alte cele, nepăsător.</p>
<p>Ștefan, care se sculase, împreună cu Voichița, îl chemă și luă știință de la dânsu;</p>
<p>-Mihule, omul care țipă așa acolo nu-i cumva un monach ce-i zice Paisie?</p>
<p>— Ba chiar el, bată-l norocul... Frange-fier, Talpan, de! </p>
<p>— Dar ce cauta la d-ta? </p>
<p>— Ce sa caute? A luat doar parte si el la batalie, a fost la Racova și s-a ales cu multe răni, de mă mir cum mai trăiește.</p>
<p>—Deci el era?... el a fost călugărul necunoscut, sosit pe neașteptate, tocmai la vreme ca să îngrozească pe vrăjmași ? Mi s’a spus mai târziu că m’a scăpat din nenorocire, că mare bine ne-a făcut tuturor; însă nu i s’a mai dat de urmă. Il credeam mort, unii îl și văzuse căzut alături de calul lui, alții spuneau că a fost o sfântă
arătare.Dar ce-l lași să strige așa? </p>
<p>-N’am ce’i face! De când l'am adus la mine, cu mințile rătăcite, răcnește, țipă, se smuncește, are năbădăi, de a trebuit să’l legăm burduf.</p>
<p>—Haide la dânsu... Sunt fericit că e în viață... Ziua de
azi îmi aduce numai bucurii. </p>
<p>In vremea asta părintele-Zarvă zăceâ într-adevăr, legat țeapăn cu o frânghie, pe un pat de scânduri, în bordeiul cel întunecos. Lopată îl găsise la sfârșitul bătăliei pe un morman de leșuri, ținând încă paloșul încleștat în mână. Î1 socoti mai întâi, ca și ceilalți, răposat. Dar pipăindu’l, văzu că inima’i bate și are încă destul suflet. «Ți-ai găsit să’l ia moartea pe ăsta!» zise în sine. Cu ajutorul soților săi de arme îl puse pe un cal, și’l duse cu dânsu acasă.Călugărul își redobândi repede graiul și ceva din puteri, însă mintea-i rămase în aiurire. Pe lângă toate, primise și o lovitură la cap. Ardea de foc, n’avea astâmpăr, se învârtea pe pat, parcă ar fi fost culcat pe jaratec ; numai de gemut, nu gemea. Mereu strigă către închipuiți tovarăși de luptă: «Pe ei, cumătre!... Ucide, ucide!... In
numele Tatălui și al Fiului !... A! a! fug, spurcații!... și al Sfântului duh...Doborâți! doborâți!...Ura!...Slavă și mărire lui Ștefan-Vodă!</p>
<p>Ades își amintea de Șoiman, pe care’l văzuse lovit și căzut, dar nici n’avuse vreme a-l plânge. lI chemă pe nume, oftă după dânsu, sărea de pe culcuș, cu gând să'l caute. Lopată și niște vecini de abia il țineau, punându’și toată a lor tărie.—Când era mai potolit, telegarul ii
apărea la căpătâi, cu ochi duioși, de nu triști. Ii întindea botul să i-l desmerde. Avea astădată grai adevărat, grai omenesc, numai cam ciudat. Intra in vorbă cu stăpânul său, care gândea : «Vezi, drept spuneam că ăsta are rost, dar nu vrea să cuvânteze. Degeaba mă râdeau unii !» </p>
<p>—Haide, stăpâne, zicea Șoiman, ce stai? N-auzi glas de bucium? Vino să te duc la luptă. </p>
<p>—Așa dar n-ai murit, nu’i așa? Mi s’a năzărit ca unui prost. Ce bine-mi pare că te văd viu !</p>
<p>Fugaciul zâmbea, arătându-și dinții cei lungi.</p>
<p>-— Cum să mor eu cu una cu două? Lasă că nu trec pe tărâmul celalalt fără d-ta.</p>
<p>-Bine zici, să plecăm împreună când vom plecă. Cu tine o să mă înfățișez la poarta raiului. Tu doar nu ești cal ca toți caii, ci duh năzdrăvan, și poți sta in lăcașurile celui prea sfânt.</p>
<p>Dar deodată chipul lui Șoiman se aburcă se întunecă, apoi se ștergea de tot și alte vedenii îi luau locul.</p>
<p>Mai târziu începuse a-l neliniști conștiința, chiar așa nedeslușită, a păcatului ce făptuise prin călcarea jurământului și a canoanelor. Acum, nici vorbă, mănuise arma cu înverșunare, vărsase sânge omenesc, și mult sânge. Sufletul îi era pierdut. Tartarul cel fără fund, cu
toată liota lui, sta gata să-l înghită. Vedea pe Scaraoțki, tatăl tuturor urâtorilor-de-bine; pe Avestița, aripa Satanei, cu părul până la călcâie, cu ochii ca stelele, cu manile de fier și unghiele ca secerea ; pe Miha și pe Puha, pe Navodar și pe Berzebuti, și pe ceilalți necurați.Și împrejurul lor mișunau noroade de procleți și nelegiuiți, în frunte cu Iuda vânzătorul, cel mai posomorit
dintre toți. Iată că urgia dumnezeiască îl arunca în mijlocul lor. Vajnice chinuri și munci îi izbeau ochii la tot pasul : unii vinovați stăteau in întuneric nepătruns,unde rășină și smoală fierbinte curgeau pe ei ; alții, în  râuri de foc până la grumaz. De un copac mare atârnau
bărbați și femei, acățați în dinții lui de fier. Pe o seamă îi spânzurase de unghii : pe o mulțime îi rodeau veșnic viermi neadormiți. Necurații, rânjiți și cu furcile în mână, dădeau să'l apuce și pe dânsu, ca să’l asvârle în cumplitele văpăi. Dar el nu se lăsa : se lupta cu dânșii, le căra la ghionturi, răcnind de vuiau adâncimile negrului lăcaș: "Ce! spurcaților și haraminilor, credeți că așa merge cu mine? Socotiți să răpuneți pe un oștean al lui Ștefan-Vodă ?... Stați că vă arăt eu!» Astea erau răstimpurile când gazda lui nu știa ce să mai facă și care-l silise în cele din urmă să'l lege. Altfel ar fi dărâmat bordeiul dând cu pumnii în pereți, căci nu se războia el numai în închipuire, dar și aevea. Puteai să crezi că turbase in lege cuvioșia sa. De altminteri, Lopată se purtase bine cu fostul său prieten și tovarăș. Îl îngrijise cu mânile lui, îi spălase însuși rănile cu cinci degete fiartă in apă, și pusese pe ele când petecă unsă cu său de capră, când turtițe de făină de in frământată cu miere.</p>
<p>Tăria firii scăpase și de astădată pe călugăr din gura morții. Puțin înainte de intrarea lui Ștefan în ograda Ciungului, se răcori și-și veni în fire. Pe încetul își dădu seamă de cele ce se întâmplase cu dânsu, își făcu socoteală că e la războinicul cel amarnic, căci iși amintea ca prin vis că’l zărise lângă el, ba-i simțise și singurul dar
zdravănul lui pumn... Luă aminte că e plin de plăgi. Faptul acesta îl umplu de bucurie. Era rânit, rânit ca un adevărat oștean, ca în vremile cele bune!... Da, însă totodată căzuse în grea vină față de Dumnezău, partea sa din rai era pierdută. Acum, cu mintea întreagă, împrejurarea asta-i apărea mai lămurit și-l apăsa mai mult. Pe de o parte mare mulțumire, pe de alta mare mâhnire.</p>
<p>Adânca lui gândire îl făcuse să sufere câtva fără greutate legăturile care-l țineau înfășat ca pe un copil. Dar nu mai venea nimeni. Nu putea mișca. Pierdu răbdarea.Începu a chema. Ciungul îl auzise de la început, însă socotise că tot aiurează. Atunci se pusese pe tras acele chiote care ajunsese până la auzul lui Ștefan și al Domniței și-i pornise spre dânsu.</p>
<p>Lopată intră cel dintâi în bordei și fără vorbă prinse a dezlega pe oaspetele lui, care’i punea zadarnic pripite întrebări.</p>
<p>Numai locul ce pâlpâia în cuptor mai împrăștia umbrele din acea încăpere. Astfel călugărul nu văzu pe Ștefan până ce nu fu înaintea lui și nu’și dădu seamă nici cât de aflarea de față a Domniței, care rămăsese la o parte, tăinuită și de vestmântul ei negru și de întunecime.</p>
<p>Holbând ochii, Paisie apucă de braț pe Ciungul, și începu a striga : </p>
<p>—Lopată!... Lopată!... ține-mă !... iar încep a bate câmpii. Văd dinaintea mea pe Ștefan-Vodă, înzilească-l D-zău !</p>
<p>—Nu, părinte, nu ți se năzare, eu însumi sunt, zise Domnul. Aflat-am că ești aici, că zaci greu, și am venit să văd cum îți mai merge. </p>
<p>—— Măria ta!... Măria ta s’a miluit... Vai de mine, noi fi cumva pe alt tărîm ?? </p>
<p>—Ai fost cam departe, ce’i drept, dar te-ai întors la noi și cred că n’o să ne lași așa curând. </p>
<p>După trecerea mirării dintâi, și tot mai dezmetieit, Paisie fu cuprins de un fior. Ii venise în minte și cele întâmplate la cetatea Neamțului, pățania lui Dragoș și a sa, fuga Voichiței, vinovata lui petrecere în pivnița domnească.,. Și ceea ce-l prăpădea și mai mult, era că Vodă-i vorbea blând și omenos, în loc să-l apuce din scurt, să tune împotriva-i. Ii svâcneau tâmplele din nou, îi văjâiau urechile. Rămase mut.</p>
<p>— Nu’i așa că te afli mai bine? reluă Ștefan.</p>
<p>—Adevărat este, răspunse Paisie înăbușit, dar și mai bine era să mă fi dus drept. </p>
<p>—Și de ce, părinte ? Au se cade să cârtim împotriva acestei vieți de D-zău hărăzită ?</p>
<p>—Nu se cade, nu, Măria ta ; dar prea sunt copleșit de păcate, prea zac adânc în tina făr-de-legilor mele !</p>
<p>—Așa de rău te-ai pângărit oare? întrebă Vodă, jumătate serios, jumătate glumeț.</p>
<p>—Mi-e inima grea parcă ar fi de piatră, nu mă mai pot indura pe mine însumi !... Deoarece Măria ta mă vezi aicea, departe de locul unde trebuia să fiu, înțelegi că s’au petrecut grozăvii.</p>
<p>— Am și luat cunoștință că lucrurile n’au mers cum se cade la cetate ! </p>
<p>-A! fost-am slugi rele și netrebnice... adică eu, voi să zic; dar era așa de ispititor... </p>
<p>— Ispititor?... Cine? </p>
<p>— Vinul cela al Mariei tale... </p>
<p>—A ! a! de asta nu aflasem.</p>
<p>-Da... ș’apoi farmecile babii... și mândreța Domniței, mai puternică vrajă decât toate... și mai știu eu ce!.. Vorba’i că am dat greș și păsărică a scăpat din colivie...N’am făcut strajă destul de bună... am închis ochii tocmai când trebuia să veghez mai bine!</p>
<p>-Despre ce a fost la Neamțu, ne-om lămuri mai pe urmă..</p>
<p>—Indurarea la tine. Doamne ; însă, dacă o fi să sufere pedeapsă cinstitul pârcălab, voi s’o împart și eu cu dânsu ; căci așa se cuvine și altfel ar fi nedrept... Asta'mi apăsa sufletul și nu mi-a îngăduit să stau pe loc.</p>
<p>—Gândul acesta te aducea dar la mine ?... Și ai nimerit tocmai in toiul bătăliei. </p>
<p>—Tocmai în ceasul când se cutremura văzduhul de sunetul armelor, de bubuitul puștilor!... Ce a fost cu mine, habar n’am... Știu că am dat năvală încotro zărisem steagul țării și chibzuiam că te afli și Măria ta...Toate puterile dumnezeiești și cele diavolești n’ar fi oprit
atunci brațul ăsta de a împărți moartea in dușmani ! Știu că am făcut și eu ceva gol în ei, că s’au dat înlături, dar deodată sărmanul meu cal a căzut... am căzut și eu... apoi am simțit niște lovituri grele și mi sa întunecat înaintea ochilor...</p>
<p>—Parcă vorbești jalnic de isprăviile tale! </p>
<p>—Cum aș vorbi altminteri, când m’am războit împotriva unui jurământ strașnic, când sufletul mi-e pierdut?  </p>
<p>—Socotesc că, oricum fie, D-zău te va ierta, pentru marele bine ce-ai făcut țării tale și Domnului tău.</p>
<p>Și deoarece călugărul nu părea destul de dumerit, Ștefan adaose :</p>
<p>—Află că mulțumită ție, am scăpat dintr’o stare grea, că te poți numi mântuitorul meu... Dușmanii mă împresurase, căci prea înaintasem in desimea lor. Cosind in ei, mi-ai tăcut cărare de-am putut ieși la larg. Parcă Cel-de-sus te trimesese anume, iți întărise brațul cu puterile sale. Așa mi-au spus boerii mei. </p>
<p>In vreme ce răsunau aceste cuvinte, Paisie se schimba la față și începea a se ruga cu glas tremurător:</p>
<p>-Doamne! Doamne! aibi milă de mine... nu’ți bate joc de robul tău..</p>
<p>— Iti spun ce a fost, Paisie. </p>
<p>— Eu!... eu am scapat zilele Măriei tale!. . Eu am avut parte de asa har !.. </p>
<p>Dar ce am făcut oare pentru asta?.. Prin ce am fost vrednic de așa noroc ?.. Cine mi-a vrut atâta bine?.. A ! blagoslovită fie mama care m’a născut, că nu ’mi-a dat degeaba viață. </p>
<p> Un potop de vorbe urma a iesi din gura calugarului : </p>
<p>-Acuma pot lăsa fără oftat lumea asta, deși frumoasă este, cu soarele ei, cu primăverile ei, cu toate minunile ei... De ajuns m’am desfătat, destulă norocire am gustat, căci fost-am de folos Domnului meu, lui Ștefan-Vodă !</p>
<p>Acuma poate să se ducă unde o fi sufletul ăsta... Pot să mă ardă dracii după pofta lor. Atâta pagubă!... Destulă bucurie, destul bine am avut, căci am slujit temeinic pe Domnul meu, pe Ștefan-Vodă.</p>
<p>—Părerea mea de rău, zise acesta din urmă, când putu în sfârșit vorbi, e că nu’ți pot dă nici o răsplată ție, care te-ai lepădat de toate ale pământului... nu te pot dărui ca pe alți viteji. Și n’aș vrea să’ți rămân dator. </p>
<p> Paisie se gandi o clipa ; apoi : </p>
<p>— S’ar gasi o rasplata si pentru mine. </p>
<p>— Care?... spune de grabă. </p>
<p>— Sa cutez... </p>
<p>— Cutează, Paisie. </p>
<p>—De câte ori o fi război, Măria ta să mă ceară de la prea cuvioșia sa starețul și să mă ia pe lângă sine. De pus mâna pe arme n’oi mai pune, de vărsat sânge n’oi mai vărsă, dar măcar mi-oi bucură ochii cu vederea isprăvilor celorlalți.</p>
<p>—Asta se va face... Vei fi mutat la Putna, ca să fii mai aproape de scaunul metiși nu te voi uită niciodată.</p>
<p>Paisie vru să răspundă. Ci vorba i se înecă în gât. O nouă uimire, o groază îl amuțise!</p>
<p>Voiehița făcuse un pas înainte și văpaiele focului ii luminară deodată fața. Călugărul dădu atunci cu ochii de dânsa.</p>
<p>— Măria ta! Măria ta! strigă dânsu, cum își redobândi graiul...uite colo...ferește-te!...dușmana ta și a noastră e aici..e lângă tine..poate nimeni n-o vede...dar eu o văd.</p>
<p>—Nu-ți fie teamă, părinte Paisie, făcu Voiehița zâmbind, nu am nici un gând rău. Toate au ieșit spre bine în aceste zile mari.</p>
<p>— Auzi, auzi da vorbeste cu glasul ei cel ademenitor... ;pazeste-te, Doamne, pazeste-te !... </p>
<p>—Domnița nu’mi e dușmană și nu mi-a fost niciodată, drept judecând ; numai niște nesocotiți au crezut-o. Acuma, încaltea, ’mi-e prietena cea mai bună și tu să aibi grijă a o cinsti deplin ca Doamna și stăpâna ta. </p>
<p>—Cu adevărat prost și nătâng am fost, șopti călugărul, drept încheiere... înțeleg să se înșele pan Dragoș....dar eu!... Degeaba am trăit, că n'am învățat nimic ...sau sunt lucruri pe care oricât ai trăi, tot nu le mai înveți !.. </p>
<p>Și izbit de atâtea năstrușnice întâmplări, rămase in uimire mult timp după plecarea foștilor vrăjmași, acum împăcați, silindu-se a pune rânduială în cugetele sale. </p>

<p>Ascultând de stăruința și temerile Domniței, Ștefan dădu fără zăbavă poruncă să se cerceteze prin toată tabăra și prin împrejurimi despre Dragoș pârcălabul. Dar nu fu cu putință să i se afle urma. Numai întru târziu veni vestea că trupul ii fusese găsit, întâmplător, în niște
codri.Împrejurările sfârșitului său rămaseră nedeslușite. Și Voichița nu lipsi a-i deplânge trista ursită, a face rugăciuni pentru odihna lui.</p>
<p>Ridicând tabăra de la Uberești, Domnul porni spre Suceava, însoțit de viitoarea lui soție, drept cea mai frumoasă podoabă triumfală. Capitala, care aprinsese dinainte focuri de bucurie, îl primi cu deosebită cinste «ca pe un împărat și biruitor de limbi păgâne». Mitropolitul Teoctist, ducând evanghelia și crucea, îi ieși înainte cu tot clerul și toți cetățenii, mici și mari. Clopotele a mai bine de patruzeci de biserici sunară la sosirea lui. Obștea norodului îl numi, cu glas mare, după un vechi obicei, părinte al țării.</p>
<p>In urma îndeplinirii tuturor datoriilor sale, după ce-și ospătă oastea și-i împărți daruri, după ce răsplăti pe viteji cu boierii și ocine, după ce mulțumi Atotputernicului pentru biruință și puse temelia templului făgăduit, Ștefan gândi și la sine. Iși făcu nunta cu fiica lui Radu-Vodă în biserica Mirăuților, din fața cetății de la Suceava, cel mai vechi și mai slăvit altar al Moldovei. Fu mare petrecere și veselie în țara întreagă. Și binecuvântații soți viețuiră în dragoste și norocire până la adânci bătrânețe. Avură și un cocon, cu numele Bogdan, care moșteni vârtutea părinților si.</p>
<p>—Sfârșit - </p>
<p>I N S E M N A R I </p>
<p> CAP. II Pag. 26. — Intr’ad'us li se zice, in aceastA car'e, cucerito-rilor Byzanjului Osmanlii, Osmani, Otomani iar nici de cum Turci. Turc   inseamnA la Otomani ;barbar, grosolan, gi e un nume pe care’l dau unor ;popoare de rAnd din Asia, in semn de dispref §i, ;afarA de aceasta. acei cari au Intemeiat impfirA^ia ;semi lumei se deosebeau prea mult de Turcii   vre ;milor din urmfi, ca sA fie numiji la in fel. </p>
<p> CAP 111. Pag.44. —   In loc de muntele  Tifu   sA se oiteascA muntele Tim us. </p>
<p> CAP TV. Pag. 67. — PnrcAlabii erau la Inceput boeri de foarte mare treaptA. </p>
<p> r—To(i ingii enumerafi in acest capitol sunt istorici. </p>
<p>73. — Mahomet 1 {inea 7000 de oameni ca slujbagi </p>
<p> pentru pAsArile sale. </p>
<p> 80. —Usier/i   aveau rang boeresc gi erau de mai multe </p>
<p> trepte. </p>
<p> CAP. IV §i V. — DupA numele po care le IntAlnim la locuitorii lor, s’ar socoti cA {Arile romAne erau In veacul XV ;pline de slavi. De fapt, bantuia pe atunci nAravul ;de a'gi slavisa numele, cum a fost mai pe urmA ;nAravul de a gi’l greclza, rusifica, franfuzi. </p>
<p> CAP. V. Pag. 95 §i 96.—Tara-de-jos a'a numit o vreme Tara Roma-neasca ;   strfiinii ii ziceau Valachia.   Chiar In secolul XIII, Cronicarul spune IncA : „... s’au strAns ;oaste de Voldoveni,   Codreni, LApugneni... u </p>
<p> CAP. VI. Pag. 116 — „Moldovenii1*, — zice Miron Costin — chiar feciori de boeri, se duceau la Legi, la Muscali. la Svezl ;In leafA, pentru azonisitfi. </p>
<p> CAP. X. Pag. 213. — In loc de  Chalcondyla*   sA se citoascA Chalcocandflas. </p>
<p> „  ; ; ; ; ;„ 219 Povestirea lui Pepagomenus e alcAtoitA strict </p>
<p> dupA tipicul poeinelor romane byzantine. </p>
<p> CAP. XII. Pag. 247. — To$i capii Otomanilor enumeraji alee, ca gi unli rAzboinici din capitolul urmAtor. sunt istorici. </p>
<p> -CAP. XIII. Pag. 263.— In loc de Segbanitor.   sA se citeascA  Axabitor. </p>
<p>TABLA DE MATERII </p>
<p>Paginu </p>
<p> 1. Gias de bucium j?i glas de clopote</p>
<p>II. Ins;rcinaro grea . . •  </p>
<p>III. Fiica Radului-Voda  </p>
<p>IV.  ;Sfat de rUzboi.............•  </p>
<p>V. Thbflra de In Harl;u  </p>
<p>VI. Tador Dragog................. .  </p>
<p>VII.  ;Brfifara de aur . ; ; ; ;. •  </p>
<p>VIII. Patimli oarba  </p>
<p>IX  ;Fuga  </p>
<p>X. Maria din Mangop  </p>
<p>XI. Spre campul de luptfc  </p>
<p>XII. Nainte de lurtunli  </p>
<p>XIII. Racova  </p>
<p>XIV, Moartea hainului  </p>
<p>XV. fptefan cel Mare ; ; ;col Bun  </p>
<p>1 </p>
            p>Amenda ce ee plated de cel care faptuise o crima.</p>
            <p>2 </p>
            <p>  J. </p>
            <p>3 </p>
            <p>4 </p>
            <p>  Local netezit pc care se juca halcaua. </p>
            <p>5</p>
            <p>  Pomana. </p>
            <p>6</p>
            <p>  Bocete obi?nuite de cand luarea Constantinopole</p>
            <p>7</p>
            <p>Poezii jalnice in care indragosthii se plangeau de cruzimea iubitei lor.</p>
            <p>8</p>
            <p>  Pasiunea. </p>
            <p>9</p>
            <p>  Simpatia. </p>
            <p>10</p>
            <p>  Capi de regimente, coloneli. </p>
            <p>11</p>
            <p>  Cortul din Iftuntru al Seraskieruhii.</p>
            <p>12</p>
            <p>  Sugoatii scurtfi. 91 u?oar care se arunca cu inuna.</p>
            <p>13</p>
            <p>  Familio. </p>
            <p>14</p>
            <p>  Sainsonul Otomanilor. </p>
            <p>15</p>
            <p>  Vitoaz paladin. </p>
            <p>16</p>
            <p>  A§0*firllG tfitHre^ti din stepe. </p>
            <p>17</p>
            <p>  Vin cregtinil. </p>
            <p>18</p>
            <p>  Cre?tlnii sunt nici </p>
            <p>19</p>
            <p>  Otomanil credeau cA Ro'and a fost din neamul lor.</p>
            <p>20</p>
            <p>  Isua Hrlstos. </p>         
        </body>
    </text>
</TEI>