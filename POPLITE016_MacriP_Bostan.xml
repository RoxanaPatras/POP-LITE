<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Bostan, haiduc de peste Milcov: ediție POPLITE</title>
            <author>Macri, Panait</author>  
            <respStmt>               
               <resp>codare POPLITE</resp>
               <name>Teodora Iuriusciuc</name></respStmt>   
            <respStmt>
               <resp>corectură manuală</resp>
               <name>Lucreția Pascariu</name>
            </respStmt>
            <respStmt>
               <resp>verificare corectură manuală</resp>
               <name>Maria-Magdalena Movilă, Laly-Pavel Todor</name>
            </respStmt>
            <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
         </titleStmt>
         <publicationStmt>
            <publisher>UAIC</publisher>
            <date></date>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="10.5281/zenodo.10781227"></ref>
         </publicationStmt>
         <sourceDesc>
            <bibl>
               <author>Macri, Panait</author>
               <title>Bostan, haiduc de peste Milcov</title>
               <pubPlace>București</pubPlace>
               <publisher>TIPOGRAFIA PROVIDENȚA</publisher>
               <date>1899</date>
               <decoNote type="ilustratii" subtype="yes"/>
               <dim unit="char" type="mic"/>
               <extent>
                  <measure unit="word">34741</measure>
                  <measure unit="page" type="under_250"/>
                  <measure unit="foileton" type="under_65"/>
                  <measure type="complete"></measure>
               </extent>
            </bibl>
         </sourceDesc>
      </fileDesc>
      <profileDesc>
         <textClass>
            <keywords scheme='https://opentheso.huma-num.fr/opentheso/api/theso/Typologie'>
               <term type='domaine' ref="https://hdl.handle.net/20.500.11942/crteb7oodgosm">literatura</term>
               <term type='factualite' ref="https://hdl.handle.net/20.500.11942/crt22aacdhvi7">fictiune</term>
               <term type='forme' ref="https://hdl.handle.net/20.500.11942/crtnufdew1lfb">proza</term>
               <term type='genre' ref="https://hdl.handle.net/20.500.11942/crthuyig1pxri">roman</term>
               <term type='agencement' ref="https://hdl.handle.net/20.500.11942/crtbdm5xnc6io">foileton</term>
               <term type='origine' ref="https://hdl.handle.net/20.500.11942/crtxolq1evsr9">opera originala</term>
               <term type='discours' ref="https://hdl.handle.net/20.500.11942/crt4wma17ncnj">narativ</term>
               <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
               <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
            </keywords>
            <keywords>
               <term type="receptare" n="5"/>
               <term type="republicare" n="2"/>
               <term type="finished"></term>
            </keywords>
         </textClass>
      </profileDesc>
      <encodingDesc>
         <projectDesc>
            <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
            <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
            <p>Cuvantul cheie de tip "finished" indica stadiul realizarii operei de catre autor.</p>
            <p>Masura de tip "complete" indica faptul ca am gasit romanul in forma completa.</p>
            </projectDesc>
      </encodingDesc>
   </teiHeader>
   <text>
     <body>
         <p>
            <gap n="[editorial]" unit="graphic"/>Bostan în costum de munte</p>
        <div type="chapter" n="1">
            <head>HAIDUCUL BOSTAN</head>
            <p>SATUL REDIUL. — FANARIOTUL ANDONIS.</p>
            <p>Era anul 1834,</p>
            <p>Satul Rediul, situat în județul Covurlui și la o depărtare de un ceas de orășelul Pechea, pe vremea aceea era aproape pustiu.</p>
            <p>Niciun român cu inima românească nu venea să stea în acest loc. Chiar și în ziua de astăzi el un număra doqr la vreo cincisprezece case țărănești și locuitorii din satele vecine îi dau încă vechiul nume de: „Cuibul hoților".</p>
            <p>— Unde te duci, bade Vasile; cu carul așa încărcat?</p>
            <p>— Uite, cumetre Grigore, merg până la Galați să vând ăst păpușoi, căci am auzit că acum s-or mai fi ridicat prețurile.</p>
            <p>— Bine faci, bade Vasile, dar bagă de seamă să nu care cumva să treci prin satul „Cuibul hoțiior”, că pe legea sfintei cruci, nu te mai întorci înapoi.</p>
            <p>— Ba am să trec tocmai prin el, cumetre, căci îmi este calea mai aproape și nu voi să merg o lună pe drum.</p>
            <p>— D-apoi bine, ție nu ți-e frică de hoți.</p>
            <p>— Hei, cumetre Grigore, mi-e frică, cum să nu-mi fie frică? Dar tu nu știi că acum n-a mai rămas nici picior de hoț prin satul Rediul, căci zmeul de <hi>Bostan</hi> știu a-i omorî pe toți, curățând pământul de neghina streină?</p>
            <p>— Bostan! D-zeu să-i ierte păcatele și să-i fie țărâna ușoară, că voinic om a mai fost!</p>
            <p>— Voinic da, căci așa e tot românul cu dor și milă de țara iui!</p>
            <p>Din acest dialog, cititorul poate înțelege mai bine frica ce au încă țăranii de satul Rediul. Mulți din ei speriați de povestirile bătrânilor, nu le vine nici acum a trece pe lângă el.</p>
            <p>Adevărul e însă că Rediul, în ziua de astăzi, nu mai este deloc cuibul hoților de altă dată.</p>
            <p>La anul 1834 însă, Rediul era eu totul altfel. El nu se compunea decât din casa arendașului zidită pe vârful unui deal, la ale cărui poale un râuleț mic se pierdea pe sub verdea iarbă prin dese cotituri, și din câteva bordeie împrăștiate ici-colea pe coasta aceluiași deal.</p>
            <p>Arendașul se numea <hi>Andonis,</hi> el era un fanariot cu fața urâtă și cu o inimă și mai urâtă.</p>
            <p>Dispunând de o însemnată avere adunată încă de tatăl său, avere pe care o răpi din munca și sudoarea țăranului, nelegiuitul fanariot nu mai găsi nicio piedică pentru săvârșirea celor mai îngrozitoare crime.</p>
            <p>
               <hi>O</hi>! dacă stâncile înnegrite de vechimea timpului ar putea vorbi, ar spune mai bine lumii la câte odioase fapte n-au fost ele martore!!</p>
            <p>Nu era călător care să treacă pe lângă acest sat fără a fi oprit de oamenii fanariotului, care imediat îi transportau la casa stăpânului lor, unde sărmanul român era despuiat și omorât!</p>
            <p>Nu era fată frumoasă prin satele da prin prejur, fără a fi răpită și violată de nelegiuitul Andonis!</p>
            <p>Andonis era un om scurt și gras. El avea fața neagră și sbârcită ca a unui bătrân de 80 ani, deși nu număra mai mult decât 35 până la 40. Buzele roșii, mari și resfrânte, capul mare și fără niciun fir de păr, ochii negri și ieșiți afară, brațele scurte dar viguroase, în sfârșit era urîciunea în persoană.</p>
            <p>Când împlini 26 de ani, părinții lui muriră de o boală contagioasă, lăsând după dânșii pe acest scelerat, Andonis, și pe un frate al său mai mare, Vosco. Acesta din urmă era ceva mai blând și avea un suflet mai bun, însă această bunătate o plăti nefericitul cu prețul vieții sale.</p>
            <p>Trei luni trecură de la moartea părinților și Andonis se însură. El luă pe o văduvă din Galați, o femeie care pierduse pe bărbatul ei de doi ani. Elena, astfel se numea ea, era săracă cu totul. Sa pare că e un blestem pe lume ca tocmai ființele cele mai pure, cele mai bune să sufere mai mult! Elena iubea pe bărbatul ei cu iubirea ce o soție datorează soțului său. Neavând părinți, neavând pe nimeni în lume, toată bucuria, toată fericirea Elenei era în acest bărbat. Dar vai! abia trecu luna de miere și cu dânsa trecu din viața aceasta și bărbatul ei. Rămasă singură, ea se aprofunda în durere, se îmbrăcă în negru și, hotărîndu-se ea în toată viața ei să nu se mai mărite, să retrase într-una din afundatele străzi ale Galațiului, de unde nu ieși în timp de doi ani. La intervalul acesta, ea-și vându una câte una tot ea avea prin casă, pentru a-și procura hrana, căci bărbatul ei nu putu să-i lase mai mult decât dorul care o consuma!</p>
            <p>Ei bine, ce trebuia să devină acum sărmana femeie? Nu mai avea pâine, nu avea casă și pe un ger cumplit se văzu nevoită a muri pe drumuri!</p>
            <p>Să vândă? Ce era să mai vândă, căci vânduse tot!... Să ceară de lucrat? Această încercare o făcuse încă de mult, însă întotdeauna se pomenea cu propuneri rușinoase din partea acelor pe care îi ruga să o ajute...</p>
            <p>într-o astfel de poziție critică se afla nenorocita ființă, când iată că într-o zi întâlnește în calea-i pe fanariotul Andonis. Acesta o vede, o iubește și aflând că e văduvă și săracă, o cere în căsătorie. Elena îl luă, căci altfel trebuia să devină o prostituată, sau să se sinucidă!</p>
            <p>—O! cerul este care mi-l scoase, își zise ea după ce fanariotul îi făcu propunerea de a-l urma pe calea vieții.</p>
            <p>— Sufletul bărbatulul meu, care veghează vecinic asupra mea, va crede, văzând că iau această pocitură a pământului, că eu nu l-am uitat și că dacă acum mă dau în brațele unui om de care și satana ar fugi, nu o fac decât de nevoie.</p>
            <p>Ea însă se înșelă amar, căci nu era deloc cerul, ci infernul care îi scoase înainte pe blestematul Andonis!</p>
         </div>
       <div type="chapter" n="2">
            <head>Tortura. — Temnița. — Fratriciderea.</head>
            <p>Cinci ani trecură de când sărmana Elena își ducea viața cu nelegiuitul Andonis. În tot timpul ăsta ea a fost martoră celor mai teribile crime. În zadar sa ruga de bărbatul ei să fie mai bun cu oamenii, să înceteze omorurile, să izgonească acea bandă de lupi pe care îi plătea pentru a se aține pe la dramuri, spre a jefui pe călătorul ce-ar trece p-acolo.</p>
            <p>Nu! Nici rugăciunile, nici lacrimile nu găsiră leac în neagra inimă a fanariotului!</p>
            <p>El își exersa în continuu criminala-i misiune de călău simțind o plăcere, o mulțumire la descoperirea fiecărei noi torturi!</p>
            <p>— Bărbate, stăpâne, zise într-o seară Elena iui Andonis, când o să încetezi de a mai vărsa sânge? Vai! o să ma omori, scumpul meu Andonis, cu faptele tale cele crunte! Oh! în tine oare nu mai există inimă de om, milă de creștin?!</p>
            <p>— N-ai frică, Eleno, răspunse fanariotul cu un ton scurt, pe tine nu te voi omorî, căci te iubesc. Ș-apoi, nu ești tu fericită de când stai tu cu mine? Răspunde!</p>
            <p>— O, da, iubitul meu, sunt fericită, articulă Elena tremurând de frică, dar oricum mă întristează atâtea omoruri comise pe fiecare zi.</p>
            <p>— Te întristează? șopârlă ce ești, dar calicia din timpul văduviei tale nu te întrista? Aud! poate erai mai fericită cu nătărăul tău de bărbat, care muri fără să-ți lase măcar o rochie!</p>
            <p>— Mișelule!! strigă la aceste cuvinte Elena, turbată de mânie. Închide neagra-ți gură! Satană, nu blestema ființa a cărui nume nu ești demn a-l pronunța! El, bărbatul meu cel dintâi era un înger, Adonis, pe când tu, o... tu ești un demon spurcat!</p>
            <p>Și sărmana femeie lovită în cea mai scumpă amintire, începu să plângă.</p>
            <p>La aceste cuvinte, ochii fanariotului se înroșiră ca focul, fruntea i se încreți și ca un tigru se aruncă asupra Elenei.</p>
            <p>— Așadar, tu ai încă gură ca să vorbești? Ei bine, îți voi fărâma capul ca unui șarpe! Și apucând-o de păr, o trânti la pământ.</p>
            <p>Lumânarea de pe masă aruncă o lumină tristă in interiorul odăii, iar noaptea venise deja și un întuneric mare cuprinse fața pământului.</p>
            <p>Elena zăcea la pământ, ea gemea adânc și gemetele-i se amestecau cu vântul care sufla afară.</p>
            <p>— Grație, grație, pronunța ea din când în când cu o voce stinsă. Iertare, fie-ți milă, nu mă omorî!</p>
            <p>— Îți voia zdrobi capul ca unui șarpe, răcnea înfuriat fanariotul. Iertare de la mine nu mai poți avea! Haide, gătește-te de moarte! și zicand aceste cuvinte, trase un cuțit de la brâu. Cu mâna stângă el apucă pe femeia lui de părul care i se despletise, îi izbi capul de pământ, iar cu mâna dreaptă ridică cuțitul, spre a-l băga în inimă.</p>
            <p>— Acum du-te la dracu după întâiul tău bărbat, mai zise fanariotul cu dinții încleștați și voi să împlânte fierul rece în plăpândul ei piept. Deodată însă geamul se sparse, lumânarea se răsturnă de pe masă și o piatră lovind pe Andonis în cap îl umplu de sânge. Durerea grozavă făcu să tremure mâna călăului, el lovi cu o turbare și mai mare; dar din fericire nimeri în brațul stâng al Elenei și cuțitul se opri cu vârful în os.</p>
            <p>Atunci izvorî din mâna Elenei un torent de sânge care se amesteca în valuri spumate cu acela care țîșnea din capul lui Andonis.</p>
            <p>— Călăule, m-ai omorît, strigă Elena dominată de durere și leșină.</p>
            <p>La acest strigăt, ușa se deschise și un copilaș de patru ani intră înăuntru.</p>
            <p>— Cine a omorît pe mama? întrebă el șî începu să plângă.</p>
            <p>Acesta era copilul lui Andonis pe care îl făcu la un an după însurarea sa.</p>
            <p>— Ah! cine a omorît pe mama, striga el mereu și căutând-o prin întuneric se împiedică de corpu-i și căzu peste dânsa!</p>
            <p>Vijelia de afară se potoli, norii care cu un ceas mai înainte acoperiră cerul se împrăștiară și luna, ivindu-se pe seninul orizont, privi prin fereastră acest teribil spectacol.</p>
            <p>Ea văzu o femeie mai mult moartă, cu părul despletit sculându-se într-un lac de sânge; lângă dânsa zări un copil semănând unui înger, care plângea pe corpul mă-sii; iar mai departe pe un om mai crud ca tigrul și care ținea încă în mână cuțitul plin de sânge.</p>
            <p>— Mii de draci, bombăni Andonis printre dinți și se apropie de fereastră spre a-și răcori fruntea și a se lega la cap cu o batistă.</p>
            <p>Deodată, însă, e1 vede pe un om care fugea ca fulgerul într-o direcție opusă și cu capul gol.</p>
            <p>— Așadar ești tu, Vosco, scumpul meu frate, care m-ai rănit. Ei bine, eu voi fi mai darnic și te voi omorî</p>
            <p>Și cu o voce infernală zicând aceste cuvinte, sceleratul Andonis își legă capul și rezemându-se cu amândouă mâinile de fereastă, privi timp lung înspre direcția în care fratele său fugise.</p>
            <p>Două luni trecură de la această îngrozitoare scenă. Elena, din fericire, deși era destul de rău rănită, nu era însă în pericol de a muri. Cât pentru Andonis, el nu avu nimic. Rana de la cap <hi>se</hi> închise și în trei zile era tot atât de sănătos ca și mai înainte.</p>
            <p>În timpul ăsta, fanariotul stătea pe un scaun în balconul din partea dreaptă a casei, cu ciubucul în gură, lăsând să iasă pe nas un fum negru, care se pierdea în mii de rotocoale.</p>
            <p>Ceasornicul din casă bătuse de 11 ori, era prin urmare târziu, și cu toate astea Andonis, aprofundat de gânduri, calcula niște planuri infernale.</p>
            <p>El se gândea la metoda prin care ar putea să omoare pe fratele său!</p>
            <p>Ah! Vosco, până când nu-ți voi bea sângele, nu mă voi lăsa! Tu m-ai rănit la cap, eu te voi răni la inimă!</p>
            <p>Și după aceste zise se cufundă din nou în gânduri. I se părea că vede pe fratele său în sânge, lungit la pământ, cu pieptul despicat, și gândind numai, inima îi începu să râdă, iar buzele să zâmbească cu un surâs drăcesc.</p>
            <p>Deodată însă se deșteptă ca dintr-un vis. El aude mai multe voci, și sculându-se repede, se dă jos.</p>
            <p>— Ce mi te sucești ca să scapi?</p>
            <p>— Fă înainte că te turtim sub picioare, cap de bou ce ești. Și iată că 13 fanarioți scofâlcițî la față, toți lingăi d-ai lui Andonis, se arată în curte având în mijiocul lor un biet român mai mult mort de bătăi.</p>
            <p>— De unde aduceți, măi palicari, pe acest guguman? întrebă Andonis pe oamenii ăi.</p>
            <p>— Din drumul cel mare, răspunse unul din ei.</p>
            <p>— Are bani, răspunse altul.</p>
            <p>— Și se împotrivi mișelul, continuă un al treilea.</p>
            <p>— Așa, ei bine, duceți-l la beci, ordonă Andonis.</p>
            <p>— Vino încoace, zevzecule, zise <hi>Chirilis,</hi> un fanariot înalt și subțire, apucând pe român de păr șl târându-l după dânsul.</p>
            <p>— Pentru Dumnezeu, unde mă duceți? întrebă românul.</p>
            <p>— Niciun cuvânt, porunci Chirilis pe când toți ceilalți fanarioți, împreună și cu marele Andonis, se țineau după nenorocitul român ca lupii gata a înhăța prada.</p>
            <p>Ajungând în mijlocul curții, Andonis ridică un oblon de fier. Deodată, un miros infernal, un miros ieșind ca din fundul iadului, umplând dulcele aer al nopții, făcu pe român să se tragă cu doi pași înapoi.</p>
            <p>— Intră înăuntru, strigă fanarioții într-o voce, și împingându-l, îl băgară într-un beci, sau mai bine zis într-un mormânt.</p>
            <p>Credem de prisos, iubite cititor, să-ți descriem cu deamănuntul cum era această subterană mizerabilă.</p>
            <p>Destul că ori cu câtă băgare de seamă ai fi mers, trebuia numaidecât să calci sau pe cadavrele putrezinde ale nenumăratelor victime, sau pe oasele mucezite, în interiorul cărora vermii își făcuseră cuibul lor. Ceea ce te cutremura însă mai mult era putoarea, o putoare nedescrisă, provenită din putrezîmea cărnurilor umane!</p>
            <p>Fioros aspect! o candelă mică lumina marea cavitate și la slabele-i raze nu vedeai nimic altceva decât schelete deșirate, capete zdrobite de călcături și a căror guri păreau încă că rânjesc, membre dezlipite de trunchiul lor și frânte în mai multe bucăți; iar în mijlocul cavității un pat mare de lemn. Iată pe scurt tot mobilierul temniței.</p>
            <p>— Haide, scoate mai iute toți banii ce ai și te închină, dacă ești creștin, zise în fine Andonis românului.</p>
            <p>— Vai, sărăcuțul de mine, dar nu v-am greșit nimic, pentru D-zeu, nu mă omorâți!</p>
            <p>— Destul, înțelege, nu te boci, căci n-avem timp de stat, ci scoate mai curând banii ce ai la tine, îl opri Chirilis.</p>
            <p>— Iacă, sise românul scoțând din sân o pungă veche, tot ce am este în această pungă.</p>
            <p>Andonis îi smuci punga din mână.</p>
            <p>— Acum spune-ne ce avere ai pe acasă, întrebă unul din fanarioți, căci altminteri te omorâm.</p>
            <p>— Nu mai am nimic afară de nevasta și doi copii care mă așteaptă să le duc pâine, răspunse românul.</p>
            <p>— Ce-l mai întrebați, zise Chirilis, trebuie să-l punem la caznă, căci altminteri nu vă spun adevărul.</p>
            <p>— Să înroșim fierul plugului și să il punem pe piept, zise un altul.</p>
            <p>— Ba să-l jupuim, strigă un altul, căci nu vedeai mișelul cum se împotrivi?</p>
            <p>— Lăsați-l,, palicari la dracu, întrerupse Andonis, este târziu și trebuie să ne mai odihnim puțintel.</p>
            <p>Retezați-i capul și să ieșim afară.</p>
            <p>Nu apucă să termine Andonis vorba bine și fanarioții întinseră pe român pe patul de lemn, și pe când ceilalți îl țineau de mâini și de picioare, Chirilis îi reteză capul!!</p>
            <p>Crima era comisă în întuneric și nu o știa decât cerul!!!</p>
            <p>Sunt opt ore de dimineață, oamenii fanariotului dormeau încă, singuri Andonis și Chirilis nu putură dormi deloc.</p>
            <p>Unul se gândea la modul prin care ar putea omorî pe fratele său, iar ceiait să frământa cu mintea, cum de nu a făcut vreo șmecherie, ca să răpească punga românului fără a-l simții tovarășii lui.</p>
            <p>— În sfârșit, trebuie să-l omor, zise Andonis sculându-se din pat și îmbrăcându-se iute.</p>
            <p>Zece minute încă și el era gata. Voi să iasă afară, când zgomotul unui suspin dureros îl opri în loc.</p>
            <p>Era Elena care se făcea că doarme, era martira care știa de crima comisă în timpul nopții și care acum prevedea moartea cumnatului ei!</p>
            <p>— De ce suspini, Eleno? întrebă Andonis.</p>
            <p>Însă ea tăcu, prefăcându-se că doarme.</p>
            <p>Visează mititica, zise el văzând-o că nu-i trează. Bine am făcut că n-am omorât-o, căci de, dracu mă puse, o iubesc. Dar tu, Vosco, o câine, de ce trebuia să mă oprești? Cine te puse să te amesteci în afacerile mele și mai cu seamă de familie?</p>
            <p>A, nerodul, înțeleg acum, tu poate o iubești și-ți era milă să o omor. Ei bine, vei muri tu! </p>
            <p>Și zicând aceste cuvinte, deschise ușa cu furia unui leu și trecu în odaia de alături.</p>
            <p>Aici dormea fratele său.</p>
            <p>— El doarme încă, zise Andonis încet și se apropie în vârful degetelor de patul lui. Îl privi câteva minute, apoi voi să-l descopere, spre a-i băga cuțitul în piept.</p>
            <p>Deodată, însă, o voce femeiască se auzi strigând:</p>
            <p>„Vosco! scoală, călăul e la capul tău!"</p>
            <p>Era Elena, care privea din crăpătura ușii toate mișcările soțului său. Era Elena, pe care Vosco o săpase de moarte, în această seară când răni cu piatra pe Andonis în cap și care acum, la rândul ei venea să-l scape.</p>
            <p>La acel strigăt disperat, Vosco se trezi și văzu deasupra sa pe fratele său, în a cărui mână sticlea cuțitul tăios.</p>
            <p>— Ce ai să faci, mizerabile? zise acesta voind să se scoale, însă mâna lui Andonis îl opri pe loc.</p>
            <p>— Călăule, vrei să mă omori?</p>
            <p>— Nu, voi numai să-ți rănesc inima precum tu mi-ai rănit capul. </p>
			<p> Vosco vedea moartea cu ochii, el știa cruzimea fratelui său și de aceea nici nu încerca să-l roage să-l ierte.</p>
            <p>— Omoară-mă dar, zice el cu o voce fermă.</p>
            <p>— Moartea e gata, mărturisește însă mai întâi dacă tu iubești pe Elena, întrebă tiranul Andonis atingându-i cuțitul pe piept.</p>
            <p>Vosco simți fierul cel rece și făcu o sforțare supranaturală ca să scape, însă unealta omorâtoare <gap n="[editorial]" unit="graphic"/> intră până în plăsele în piept străpungâudu-i inima.</p>
            <p>Sângele țîșnea din toate părțile și stropi fața tiranului fratricid!!</p>
            <p>Corpul începu să se sbată, el căzu jos de pe pat, ochii din cap se deschideau și se închideau privind pe fratele călău!</p>
            <p>La această vedere, Andonis se sperie, i se pare că casa e plină cu draci și că toți se rânjesc a dânsul! El îi vede, dracii se apropie mereu de dânsul, Andonis iese afară ca să scape de ei, însă afară auzi o voce ca aceea care striga pe Cain:</p>
            <p>„Andonis, ce ai făcut fratelui tău?“</p>
            <p>— Eleno! Eleno! strigă atunci fratricidul, însă Elena dispăruse.</p>
         </div>
        <div type="chapter" n="3">
            <head>Marioara.</head>
            <p>Pe o câmpie verde și întinsă străbătută de sute de râurele, coarde de argint, care plâng fugind pe sub verdea iarbă în mijlocul unei alei de salcâmi mirositori, se află un mic bordeiaș.</p>
            <p>Nici sat, nici casă nu se zărește în jurul lui. Ar trebui să te urci pe vârful vreunuia dintre salcâmi, ca să vezi la o depărtare destul de mare satul Rediul, singurul care se poate zări.</p>
            <p>în acest bordeiaș, aruncat în mijlocul pitoreștii naturi, locuiesc două femei.</p>
            <p>Una e bătrână ca iarna, părul îi este alb ca bumbacul, pe când cealaltă e tânără ca primăvara și cu părul negru ca ebenul.</p>
            <p>
               <hi>Marioara,</hi> astfel se numea fata, abia călcase în al 18-a an al vieții și ochii ei mari castanii se scăldau adesea în lacrămi.</p>
            <p>— De ce plângi, Marioară? întrebă într-o zi bătrâna mumă pe fiica ei.</p>
            <p>— Ah, plâng, mamă, ori de câte ori mă gândesc la Bostan.</p>
            <p>— Și de ce, Marioară, când tu știi că Bostan te iubește?</p>
            <p>— Da, mă iubește, dacă mă iubea ar fi venit să mă vadă: dar el nici nu se gândește la mine, mamă!</p>
            <p>— De unde știi, copilă ce ești, că Bostan nu te iubește?</p>
            <p>— Știu, căci nu vezi că nici ieri seară, nici în astă seară nu a venit pe la noi?</p>
            <p>— O, dacă n-a venit poate că-i încurcat cu vreo treabă, dar îndată ce-o avea vreme, fii sigură, Mărioara mea, c-o veni.</p>
            <p>— Da, mata nu vrei să crezi, mamă, că Bostan ne-a uitat! Oh, el e tânăr, mămușoară, e frumos la față și e înțelept peste măsură! Nu ți-aduci aminte cum ne mai vorbea în Sâmbăta Paștilor de patimile lui Hristos, de jidanii care îl răstigniră, de fecioara Maria?! Chiar luna trecută, n-auziși ce frumos povestea timpurile cele grele ale românilor? O, mamă, e1 e vestit în <hi>Ivești.</hi> Pe orice fată ai întreba de Bostan, ea îți va răspunde că îl știe. Ei bine, se poate, mamă, ca el să fi iubit pe o alta mai frumoasă decât mine..... cu avere, mamă, bogată!</p>
            <p>La aceste din urmă cuvinte, ea se opri aprofundându-se în niște gânduri triste, pe când două lacrimi calde se lăsară din ochii ei în lungul obrazului.</p>
            <p>— Marioară, nu fi proastă, Bostan te iubește și nu va lua pe alta, îi zise mă-sa.</p>
            <p>— Dar n-ai văzut alaltăseară cât era de supărat? Chiar și Anton băgă de seamă că nu-i în cheful lui.</p>
            <p>Anton era un cioban tânăr, care venea câteodată de vizita pe Marioara.</p>
            <p>Ei, dar fie chiar așa, ce trebuie atunci să faci? întrebă bătrâna.</p>
            <p>— Nimic mai mult decât să mă omor!</p>
            <p>— O, copila mea, taci din gură, nu zice vorba asta!</p>
            <p>— Vai, mamă, îl iubesc de cinci ani și acum numai moartea m-ar putea despărți de dânsul!</p>
            <p>N-apucă insă să termine vorba bine și ușa bordeiului deschizându-se, Bostan intră înăuntru!</p>
            <p>El avea fața albă, părul aproape blond, ochii căprii și mustața bine răsucită. Era de o statură mijlocie și cu o privire pătrunzătoare. Pe buzele lui puțin groase citeai bunătatea, iar pe fruntea-i mare ca de cinci degete vedeai rătăcind un nor de gânduri.</p>
            <p>— Bună seara la D-voastre, zise Bostan intrând înăuntru.</p>
            <p>— Bună seara, voinice, îi respunse bătrâna, pe-când Marioara-l privea fix în ochi. Sărmana copilă părea că voiește să citească în fața lui Bostan supărarea iui.</p>
            <p>— Dar tu, draga mea, ce faci? tot veselă și frumoasă, nu-i așa? întrebă Bostan.</p>
            <p>— Da, bădică, răspunse ea. Eu voi fi totdeauna veselă, pe cât timp te voi vedea că ești și tu vesel.</p>
            <p>— Haide, haide, lasă vorbele astea, zise el așezându-se pe o laviță lângă dânsa.</p>
            <p>Ca la jumătate ceas stătură cu toții împreună. Bostan le spuse multe și de toate, când deodată Mărioara, care până aici se vedea tristă, sa sculă iute și trecu în odăița cealaltă, căci bordeiul era despărțit în două.</p>
            <p>— Ce să aibă oare Marioara, mamă, de e tristă? întrebă Bostan pe bătrână.</p>
            <p>— De, nu știu singură ce să-ți apun, îi răspunse ea, însă adesea o văd că plânge..</p>
            <p>Atunci Bostan intră după dânsa și pe când Mărioara ședea cu capul între mâini și plângea lângă o mică masă de lemn, el se apropie de ea și o strânse în brațe sărutându- de vreo zece ori.</p>
            <p>— De ce mă msi săruți, când știi că nu mă iubești?</p>
            <p>— O, Marioară, nu ți-e greu a vorbi astfel? dar cine te-ar putea iubi mai mult ea mine?</p>
            <p>— Da... mă iubești...</p>
            <p>— Te iubesc, Mărioară, încrede-te în vorbele mele cum te-ai încrede în Maica Precista! Bostan nu înșeală. Bostan nu minte! Tu ai fost singura femeie pe care o va iubi și a iubit în viața lui I</p>
            <p> La aceste cuvinte, Marioara își ridică capul și rezimându-și brațul de umărul lui, îi zise:</p>
            <p>— Fi-va oare, bădiță, adevărate cuvintele tale?</p>
            <p>— O, Marioară, nu fi proastă, lasă-mă să te sărut și crede că tu ești viața mea, că fără tine eu n-aș putea trăi un singur minut! Haide, dar, apropie-te, fii mai bună!</p>
            <p>— Ei bine, însă o singură dată, îi zise frumoasa copilă dându-i rumena ei gură, spre a i-o săruta.</p>
            <p>— Fie și atâta, zise Bostan și apucându-i capul între mâini. În timp de zece minute nu-și mai deslipi deloc buzele lui de cele ale iubitei sale.</p>
            <p>— O, Marioară, sufletul meu, zise el încetând de a o mai săruta.</p>
            <p>— Vai, bădiță, ce înțelegi, daci mă săruți atâta, pronunță Mărioara cu o voce jumătate tristă. Ah, tare bine m-ai iubi, bădică, mai puțin și întotdeauna, dar așa: câteodată te arăți a mă iubi prea mult, iar altă dată deloc.</p>
            <p>— Și când nu te-am iubit, Marioară?</p>
            <p>— Uite, chiar alaltăseară, atât erai de supărat pe mine, încât și Anton s-a mirat întrebându-mă ce ai.</p>
            <p>— Alaltăseară! Anton! scrâșni Bostan din dinți. Oprește-te, nenorocito, de a mai vorbi, că pe Dumnezeul căruia mă închin, îți fărâm capul în zece!</p>
            <p>Și tot sângele lui Bostan i se urcă în cap.</p>
            <p>— Bădică dragă, dar ce ai, ce ți-am făcut? întrebă Marioara speriată.</p>
            <p>— Nimic, dar aș fi fericit dacă te-aș putea omorî.</p>
            <p>— El bine, omoară-mă, dacă a așa.</p>
            <p>— Du-te la dracu! îi zise Bostan și trecu în odaia cealaltă.</p>
            <p>— Dumnezeule, ce are? ce i-am făcut? se întreba Marioara după ce rămase singură. Ce toane sunt acestea care-1 găsesc câteodată?!</p>
            <p>Bostan era un om gelos, el iubea pe Marioara la nebunie și de aceea se temea chiar și de umbra ei. Bostan era un om bun, dar avea păcătul care turmentează pe oamenii adevărat generoși, adevărat inteligenți și cu simțiminte umane; el, încă o dată zicem, era gelos.</p>
            <p>Mama Marioarei adormise, căci era bătrână și somnul o fura de multe ori și fără de voia ei.</p>
            <p>Bostan, văzând-o dormind, deschise ușa și ieși afară, spre a se duce în oraș.</p>
            <p>— Stai, murgule, să încalec și să mă duci ca vântul până ia Ivești, ziase Bostan dezmerdându-și calul.</p>
            <p>În același timp, Marioara simți că Bostan e gata să plece și nevoind și în astă dată să se ducă tot supărat, ieși după el, spre a-l împăca.</p>
            <p>— Mă duc, zise ea, ca să fac toate chipurile ca să-i treacă harțagul. Și cu aceste cuvinte ieși afară.</p>
            <p>— Bădiță dragă, tot mai ești supărat pe mine? îl întrebă Marioara apropiindu-se de el.</p>
            <p>— Lasă-mă în pace, îi răspunse Bostan.</p>
            <p>— Bine, bine, bădiță, dar ține minte că nici eu n-o să te las după cununie să dormi pe pieptul mea după cum tu-mi ziceai.</p>
            <p>— Înțelege odată și lasă-mă în pace.</p>
            <p>— Cum bădiță, vrei adică să pleci fără să mă săruți! Nu faci rău, căci eu sunt de vină, care te-am lăsat dintr-untâi, să te atingi de mine!</p>
            <p>— Da, voi pleca fără să te sărut, zise Bostan și încălecă pe cal.</p>
            <p>La această vedere, ochii Marioarei se umplură de lacrimi. Ea-l iubea mult, căci era o iubire veche. Bostan a fost prima ființă care a aruncat în sânu-i săgeata amorosului Cupidon și acum să-l uite îi era imposibil.</p>
            <p>— Pleacă, murgule, zise Bostan după ce mai stătu câteva minute într-o îndoială nedecisă.</p>
            <p>Murgul, înțelegând porunca stăpânului său, zbură cu el pe câmpia întinsă, lăsând pe Marioara în ușa bordeiului cu inima zdrobită.</p>
            <p>— Du-te, dragă, du-te, exclamă ea cu ochii plini de lacrimi. Până mâine poate mă voi duce și eu de pe lumea aceasta.</p>
            <p>Dar nu trecură bine cinci minute și iată că Bostan se întoarce înapoi. El vine lângă bordei, descalecă și apropiindu-se de Mărioara o întreabă:</p>
            <p>— Așadar, Mărioaro, vrei să te sărut?</p>
            <p>— Fă ce știi, bădică, răspunse ea.</p>
            <p>Atunci Bostan o luă in brațe, o strânse la pieptu-i și o umplu cu mii de sărutări.</p>
            <p>— Mărioară, zise după aceea Bostan, eu te iubesc, tu nu lua deloc în seamă supărările mele! Mâine e Sâmbătă, draga mea, gătește-te deci de nuntă, că Duminică am hotărît să ne cununăm.</p>
            <p>— Ah, bădică, voi fi oare atât de fericită?!</p>
            <p>— Însă cu învoiala pe care am avut-o, Mărioară!</p>
            <p>— Și care anume?</p>
            <p>— Să mă lași întotdeauna să-mi plec capul pe pieptul tău.</p>
            <p>— Bine, bădică, îi zise ea, te voi lăsa, însă aici tu să nu mai fii așa de supărăcios 1</p>
            <p>— Ah, Marioară, ea nu sunt supărăcios, dar tu mă faci, dragă, să fiu astfel.</p>
            <p>După aceste zise, Bostan mai sărută încă o dată pe Mărioara ș-apoi, încălecând, plecă liniștit.</p>
            <p>Trei minute trecuseră și Bostan nu se mai vedea.</p>
            <p>— Duminică îl voi lua, zise Marioara intrând în bordei.</p>
            <p>— Poimâine va fi a mea cu totul, zicea Bostan străbătând ca fulgerul verdea câmpie.</p>
            <p>Zorile zilei se iviră și Marioara dormea încă. Ea se culcă târziu și în somnu-i avu o mulțime de vise plăcute, căci în toate era amestecat și bădica al ei!..</p>
            <p>Ghicesc că ți-a părut, stimabilul meu lector, cam curioasă purtarea lui Bostan cu Mărioara. Dacă însă ai fost vreo dată așa de gelos ca și dânsul și dacă vreo dată în viața-ți ai iubit pe cineva cum Bostan a iubit pe Mărioara, sunt atunci sigur că vei da destulă dreptate eroului meu.</p>
         </div>
       <div type="chapter" n="4">
            <p>
               <label>Răpirea. — Violarea.</label>
            </p>
            <p>Trecuse nouă săptămâni din ziua in care Andonis omorîse pe fratele lui. Elena dispăruse și nimeni nu mai află despre dânsa ce s-o fi făcut. Nenorocita femeie, nemaiputând răbda cruzimile fanariotului, apoi fiindu-i și frică că poate o va omorî bărbatul ei pentru că deșteptase din somn pe fratele lui în dimineața când îi băgă cuțitul în pept, plecă în toată lumea.</p>
            <p>De atunci însă vai de acea fată pe care ar fi văzut-o Andonis și i-ar fi plăcut! Ea trebuia numaidecât să devină victima scârboasei sale pasiuni.</p>
            <p>— Chirilis, mergem astăzi la vânat? întrebă într-una din zile Andonis pe credinciosul său.</p>
            <p>— Dacă vrei, să mergem, respunse acesta.</p>
            <p>— Da, n-am face rău, căci nici mie nu mi-e tocmai bine.</p>
            <p>— Și ce ai, Chir Andonis?</p>
            <p>— Sufăr de urît, iubitul meu.</p>
            <p>— Apoi atunci să plecăm la vânat, zise șiretul fanariot, să plecăm, căci zău, urâtul e o boală cam grea.</p>
            <p>Două ceasuri în urmă Andonis eu Chirilis se aflau in m-jlocul unei păduri. Ei rătăciră toată ziua fără a vâaa nimic și tocmai seara, târziu de tot se întorceau acasă triști.</p>
            <p>Iată însă că în drumul lor, ei zăresc un bordei.</p>
            <p>— Ce dărâmătură e aceea, Chirilis? întrebă Andonis pe favoritul său.</p>
            <p>— Nu e dărâmătură, el este bordeiul în care șade Mărioara, floarea câmpului!</p>
            <p>— Mărioara, floarea câmpului? Ce fel de vorba-i asta?</p>
            <p>— Adică ea este singura floare din această câmpie, ba chiar și din întreaga Moldovă!</p>
            <p>— Cum e vreo floare care poartă numele de Mărioara?</p>
            <p>— Nu, dar e o fată Marioara, frumoasă ca o floare.</p>
            <p>Și acea Mîrioară șade în acel bordeiu?</p>
            <p>— Tocmai.</p>
            <p>— O fi frumușica cea care mi-ai adus-o alaltăieri?</p>
            <p>— O, Andonis, nu ți-e greu să vorbești?</p>
            <p>— Și de ce?</p>
            <p>— Ai dreptate, căci nu știi că Marioara e amanta lui Bostan.</p>
            <p>— Dar cine-i acel Bostan?</p>
            <p>— Bostan e un voinic care ar fi în stare pentru Mărioara să se omoare!</p>
            <p>— Și ce ne pasă nouă dacă s-ar omorî Bostan? eu voi să am pe Mărioara chiar în astă seară.</p>
            <p>— Nouă nu ne pasă dacă s-ar omorî Bostan; dar mi-e frică să nu ne omoare el pe noi.</p>
            <p>— Apoi dacă ești așa de fricos, Chtrilis, atunci degeaba te mai numești palicar! Eu voi pe Mărioara chiar în astă seară.</p>
            <p>— Cum o vrei, când ea chiar mâine trebuie să se cunune cu Bostan?</p>
            <p>— Eu nu știu de asta, Chirilis; adu-mi pe Mărioara, căci îți spun drept, după vorbele tale, fără s-o văd simt că o iubesc!</p>
            <p>— Adică fără s-o vezi și ți-a căzut tronc la inimă! Asta nu e rău, însă ce faci că nu o s-o putem lua?</p>
            <p>— Ia ascultă, Chirilis, cât îți plăteam eu pentru fiecare fată frumoasă?</p>
            <p>— Numai puțintică sumă de 100 lei.</p>
            <p>— Ei bine, pentru Mărioara vei avea două.</p>
            <p>— Pentru două sute de lei să-mi pierd capul, nu-mi cam vine, chir Andonis.</p>
            <p>- În sfârșit fie 3, dar să-mi aduci pe Mărioara!</p>
            <p>— Eu unul nu m-aș fi încercat nici pentru lumea toată, ca să răpesc pe Mărioara, însă pentru d-ta  fac totul, dar să fiu și eu cel puțin resplătit pentru această periculoasă sarcină cu 500 lei.</p>
            <p>— Fie, vei avea 500, căci sunt curios să văd ce fel de ipochimen este și acea Marioară. Bagă însă de seamă să mi-o aduci chiar în astă seară.</p>
            <p>Abia isprăviră călătorii cu prețul pentru răpirea celei ce a doua zi, Duminică, era să devină soția lui Bostan, și iată-i ajunși acasă.</p>
            <p>Andonis, descălecând, trecu în odaia sa cugetând mereu la Mărioara, iar Chirilis intră intr-o odaie, care era puțin cam izolată de casele arendașului.</p>
            <p>Aici vedeai trântiți pe paturi vre o 12 fanarioți, care mai de care mai strâmb și mai pocit.</p>
            <p>— Hei, palicari, le zise el. Sculați ca să mergem la bordeiul Mărioarei, căci stăpânul a poruncit s-o furăm și să i-o aducem..</p>
            <p>— Să mergem, respunseră ei într-o voce și ieșiră afară.</p>
            <p>— Acum tu, nas de-o palmă, și tu, ureche lungă, veniți după noi cu trăsura, zise Chirilis la doi din ai săi.</p>
            <p>Nu trecu bine un ceas și fanarioții erau lângă bordeiul Marioarei. Nenorocita copilă se dezbrăcase ca să se culce și inima îi bâtea de bucurie gândind la iubitul ei Bostan.</p>
            <p>— Haide, noapte, fugi mai curând, zise ea intrând sub plapomă.</p>
            <p>În același timp însă, auzi afară mai multe voci.</p>
            <p>— Să intrăm cu toții înăuntru.</p>
            <p>— Ba să aflăm mai întâi, dacă Bostan e aici, zicea Chirilis.</p>
            <p>— Și ce ne pasă nouă dacă o fi Bostan aici, el e unul și noi suntem unsprezece.</p>
            <p>— Așa e, palicari, dar Bostan ar fi în stare să ne omoare pe toți când ar simți că voim să-i furăm ibovnica.</p>
            <p>— Ce să facem atunci? întrebară o parte din ei.</p>
            <p>— Stai să bat la ușă, răspunse Chirilis șl de-o fi el înăuntru, îl voi auzi.</p>
            <p>După aceea se apropie de ușa bordeiului șl bătu de două ori.</p>
            <p>—- Cine e acolo? se auzi întrebând o voce dulce ca a unui înger.</p>
            <p>— Oameni buni, căutăm pe Bostan, răspunse Chirilis.</p>
            <p>— Plecați, căci el nu-i aici, zise din nou vocea dulce a Mărioarei.</p>
            <p>Deodată însă ușa zboară din țîțîni și bordeiul se umplu cu 11 fanarioți.</p>
            <p>— D-zeule, D-zeule, exclamă Mărioara pierdută și-și acoperi capul cu plapoma.</p>
            <p>— Ce căutați, hoților, strigă bătrâna mumă speriată cu totul. Nu știți că eu sunt săracă, că n-am bani? ce vreți dar de la mine?</p>
            <p>— Ai o fată, îi zise Chirilis, de ne lași s-o luăm îți vom lăsa și noi viața, iar de nu, te vom omorî.</p>
            <p>— Să nu vă apropiați de fata mea, că vă omor! răcni din nou bătrâna.</p>
            <p>— Fă atonci gură mai mică, zise Chirilis și apropiindu-se de Marioara încercă a o desveli.</p>
            <p>— Haide, porumbiță, scoală, pronunță el, vino la noi, căci avem de gând, să te ducem la un cucon care o să te facă fericită.</p>
            <p>— D-zeule! vino în ajutorul meu! murmură Mărioara pierdută, pe când Chirilis îi aruncă plapuma de pe dânsa.</p>
            <p>Sărmana mumă însă, care până aici era încremenită de frică, la această vedere se repede ca o leoaică, apucă oala de pe polițâ și izbind-o în capul fanariotului, îl trăsni la pământ.</p>
            <p>Lovitura era cruntă, căci era dată ca furia disperării și hârburile oalei unse cu spurcatul creier a lui Chirilis săriră în toate părțile.</p>
            <p>Fanarioții, înfuriați de cutezanța mumei, văzând apoi și pe mai marele lor mort, se repeziră sa tigrii asupra ei.</p>
            <p>— Să-i sucim gâtul zgripțuroaicei, strigau unii din ei.</p>
            <p>— Ba să-i turtim capul, după cum ea a zdrobit pe ai lui Chirilis, pretinseră ceilalți.</p>
            <p>— Ah mamă, exclamă Marioara plângând, hoții voiesc să te omoare!!.. Sfinte Hristoase! nu-i lăsa! Ajută pe mama! scap-o din mâna ucigașilor ei!</p>
            <p>— Băgați de seamă, zise unul din ei, să nu fugă cumva fata.</p>
            <p>— O vom păzi noi, respunseră trei fanarioți și ducându-se la dânsa, o ridicară pe brațe. Ceilalți apucară pe bătrână.</p>
            <p>Sărmana mamă însă, văzând că hoții îi iau copila răcni într-una.</p>
            <p>— Lăsați-mi fata, nu vă apropiați de fata mea, că vă omor pe toți!</p>
            <p>— Să te vedem, ziseră ei și o înhățară ca lupii.</p>
            <p>Atunci se prezentă înaintea Marioarei cel mai trist spectacol. Fanarioții întinseră pe buna mamă la pământ și punându-i capul pe pragul ușii, unul din nelegiuiți îl zdrobi cu toporul! Țăndări de oase săreau în toate direcțiunile, iar corpul se zbătea mereu!!</p>
            <p>Nenorocita fiică, neputând privi la această îngrozitoare moarte a mume-sei, își întoarse capul și lesină pe brațele criminalilor!</p>
            <p>Atunci, doi dintr-înșii o scoaseră afară, și punând-o în trăsura care sosise de mult, o duseră lui Andonis.</p>
            <p>Noaptea se ivi, ea era neagră și posomorîtă, căci conținea în sînu-i două din cele mai teribile crime!...</p>
            <p>— Dar ce, doarme, mititica? întrebă Andonis pe Veronic, fanariotul care-i prezentase pe Mărioara.</p>
            <p>— Nu, e leșinată, răspunse acest.,</p>
            <p>— Mititica a avut frică, sunt sigur! O, și cât e de frumoasă! Du-te de spune lui Chirilis să împărțească la toți palicarii câte o oca de vin.</p>
            <p>— Chirilis? Dumnezeu să-l ierte, stăpâne, căci Chirilis a murit.</p>
            <p>— Murit!! nenorocitul, l-o fi omorît Bostan, de care se temea așa de mult! Ah! pierdui pe cel mai mare dintre palicari!</p>
            <p>— Nu, stăpâne, nu l-a omorît Bostan, ci l-a omorît...</p>
            <p>— L-a omorît,... cine atunci l-a omorît?</p>
            <p>— O bătrână, mama acestei copile.</p>
            <p>— O bătrână a omorît pe Chirilis?! Atunci ducă-se la dracu! Tu, Veronic, de astăzi îi vei ocupa locul.</p>
            <p>— Îți mulțumesc stăpâne, zise acesta, și închinându-se, ieși afară.</p>
            <p>Andonis, rămas singur în odaie, trase zăvorul la ușă și se apropie de patul pe care era pusă Mărioara.</p>
            <p>— Seamănă cu serafimii, zise el sărutându-i gura mică ca o floare.</p>
            <p>Abia însă buzele ei fură atinse și Mărioara se trezi din somnul semi-mortal, și gândind că e Bostan care o săruta, strânse în brațe pe fanariotul Andonis zicându-i:</p>
            <p>— Dragul meu, ah, dragul meu, ai scăpat pe mama?! Oh! scap-o, dragă, și scapă-mă și pe mine!</p>
            <p>— N-avea nicio frică, puicuță, zise Andonis mirat cu totul. Fiindcă mă iubești, muma ta va scăpa.</p>
            <p>Mărioara ținea încă în brațe pe fanariotul Andonis în locul lui Bostan. Ăndată însă ce-i auzi vocea, conoscu că e un străin și retrăgându-se înapoi îl privi cu spaimă.</p>
            <p>— Ptiu!.... Piei, drace, dinaintea mea, zise fata făcându-și cruce.</p>
            <p>— Ce mă scuipi, puică? întrebă Andonis.</p>
            <p>— Du-te pe pustie, necuratule, zise Marioara închinându-se mereu.</p>
            <p>— Dar nu te mai închina degeaba, frumoaso, că doar nu-s drac, ci sunt om ca și tine.</p>
            <p>— Dacă ești om, spune-mi atunci unde e Bostan?</p>
            <p>— Bostan? Bostan a murit și în locul lui de azi înainte mă vei avea pe mine.</p>
            <p>— Ba să mă ferească Sfântul, zise Marioara dându-se jos din pat și îndreptându-se către ușă pe fugă.</p>
            <p>Andonis alergă după dânsa și o ridică în brațe.</p>
            <p>— Lasă-mă, că îți scot ochii, zise fata smucindu-se mereu.</p>
            <p>— Dacă nu te supui de voie, te vei supune atunci de nevoie, bolborosi Andonis trântind-o pe pat.</p>
            <p>— Cerule, în ce haine sunt îmbrăcată! exclamă Mărioara și leșină.</p>
            <p>Ce voinic se vede fugind călare pe întinsa câmpie?</p>
            <p>El fuge ca gândul și cântă cu atâta dor, încât glasul lui răsună în depărtare!</p>
            <p>E Bostan care zboară la Mărioara, e Bostan carevastăzi trebuie să se cunune cu ea!</p>
            <p>El fuge, niciodată nu i s-a părut calea mai lungă!</p>
            <p>El fuge și strigă calului său:</p>
            <l>„Hi, murgele, hi!</l>
            <l>Mi-te-așterne drumului,</l>
            <l>Ca și iarba câmpului</l>
            <l>La suflarea vântului,</l>
            <l>Hi, murgule, hi!"</l>
            <p>Și murgul, îndemnat mai mult de stăpânul său, taie vântul ca o săgeată și zboară cu ei spre bordeiul Mărioarei.</p>
            <p>O! călătorule, oprește-ți calea, întoarce-te înapoi și începe a plânge! La bordeiul atât dorit tu nu vei mai găsi pe Mărioara, că vei găsi in locul ei doliul și moartea!</p>
            <p>Oprește-te, călătorule, și uită de Marioara înainte de-a ajunge la ea!</p>
            <p>Urăște pe aceea pe care o iubeai, disprețuește pe aceea pe care o stimai, fugi de aceea la care vrei să te duci!!...</p>
            <p>Dar Bostan fuge mereu și prin verdea luncă cântă cu mult dor:</p>
            <l>Frunză verde ș-o lalea</l>
            <l>Mandrulița mea,</l>
            <l>În curând eu te-oi vedea</l>
            <l>Mândrulița mea,</l>
            <l>Te-oi vedea și te-oi lua</l>
            <l>Mândrulița mea</l>
            <l>Și-n Ivești ne-om cununa</l>
            <l>Mândrulița mea...</l>
            <p>El cântă, cântă mult, când deodată calul se opri înaintea bordeiului.</p>
            <p>Bostan descălecă, își legă calul de un salcâm și cu inima bătându-i în piept deschise ușa și intră înăuntru. Abia însă păși de două ori și se trase înapoi plin de spaimă.</p>
            <p>— Ce văd! exclamă el. Muma Marioarei moartă și ea nicăeri!! Ce s-a întâmplat? Cine fost p-aici? Ce omor, ce sânge e acesta? Marioaro! ah! unde ești?!</p>
            <p>Și voinicul Bostan, care în toată viața lui nu vărsase o singura lacrimă, se puse acum a plânge ca un copil. Iată însă că ușa se deschide și deodată apare Marioara.</p>
            <p>Marioaro, draga mea, unde ai fost?! vino în brațele mele, Bostan te așteaptă să meargă ca să se cunune!</p>
            <p>Și apucând-o în brațe o umplu de sărutări.</p>
            <p>Dar Marioara alunecă din brațele lui și retrăgându-se înapoi îi zise:</p>
            <p>— Bădiță, de azi înainte eu nu mai sunt a ta! Dumnezeu singur știe cum te-am iubit... El a văzut întotdeauna lacrimile mele și m-a mângâiat; acum însă mângâiere nu mai pot avea!... Bădiță, gândește-te în viața-ți la mine, la Marioara, care, murind, îți pronunță cu foc numele tău...</p>
            <p>Bădiță! te iubesc, te iubesc cum nicio femeie n-a iubit în lume și acum când mă gândesc că trebuie să mă despart de tine, viața-mi se stinge înainte de a o stinge eu!... Am greșit, dragă, dar de vină nu sunt eu! Astă noapte m-au răpit oamenii fanariotului de pe moșia Rediul. M-au răpit, iubite, din brațele tale, din brațele mamei pe care au omorît-o!... Oh! dar nu mă gândesc la mama, nu mă gândesc la nimeni, căci în ochi-mi nu văd pe nimeni afară de tine!.. Pe tine te văd, dragă, și de tine trebuie să fug! Ah! întoarce-ți ochii, bădiță, de la aceea care nu mai e destoinică a fi privită de tine! Bădiță, bădiță, te-am iubit, o, te-am iubit, și după ce vei rămâne singur, gândește-te la Marioara, care muri fără te putea strânge în brațele ei!.. Gândește-te la aceea care aștepta cu atâta nerăbdare, cu atâta foc, ziua cununiei noastre!!.. Gândește-te, bădiță, la aceea pe care o luai în brațele tale, pe care o sărutai cu căldură și care acuma moare fără a-ți putea cel puțin da ultima sărutare!! Rămâi deci, dragă, sănătos și de ți-am greșit vreodată ceva, iartă-mă, de te-am supărat cu ceva uită, bădiță!... Nu uita, însă, dragul meu, a te răzbuna în contra fanariotului de pe moșia Rediu! El e un om scurt și gros, urât la față, urât și la inimă! Jură lui răzbunare, jură că-i vei da moartea după cum el m-a omorât pe mine!!.. Sângele Marioarei tale, care te așteaptă în ceruri, va striga veșnic către tine cerându-ți moartea nelegiuitului!... Rămâi dar, dragă, singur și nu mă uita niciodată, gândește-te în toate vremurile bune sau rele la mine... pronunță câteodată numele meu și... încă o dată îți zic, nu mă uita... nu mă uita, dragă!.. rămâi sănătos!!!</p>
            <p>Bostan privea pe Marioara încremenit lăsând să-i cadă din ochi picături mari de lacrimi, pe când ea plângea cu foc și arunca scântei din ochii el.</p>
            <p>Când isprăvi de vorbit scoase un cuțit din sânu-i și-l băgă tot în pieptu-i. Atunci izbucni un val de sânge și, căzând pe spate, muri pronunțând cuvântul „bădiță".</p>
            <p>Astfel virtuoasa Marioara, imitând pe străbuna sa, Lucreția de la Romani, spălă cu sângele ei greșala-i nevinovată!</p>
            <p>Bostan nu mai zise un singur cuvânt. El tăcu și privi trist la corpul încă cald al Marioarei. Când durerea este prea mare, omul devine încă liniștit, el își la o deviză, o țintă, un scop, și realizarea acestora îl liniștesc. Astfel și Bostan, fără să mai verse o lacrimă, fără să mai scoată un suspin, dar palid șl pierdut, se apropie de gura întredeschisă și aproape rece a Marioarei, o sărută de trei ori, apoi sculându-se își făcu cruce și zise:</p>
            <p>— Dumnezeule, ajută-mi să-mi răzbun!!!</p>
            </div>
            <div type="chapter" n="5">
            <p>Bostan căpitan de Haiduci.</p>
            <p>Era anul 1835.</p>
            <p>Bordeiul altă dată locuit de Marioara, în seară de 11 Februarie, era plin cu nouă români. Opt dintre ei erau înalți, cu spetele mari și eu pletele lungi.</p>
            <p>Unul numai se vedea mai mărunțel; dar în schimb avea o minte vioaie și niște ochi scânteietori.</p>
            <p>— Voinicilor, zise omul mărunțel, în acest bordei acum un an, veneam aproape în fiecare zi. El nu era ca acum, pustiu! O fată frumoasă ca o închipuire, o fată care se numea Mărioara, o fată care era să devină soția mea, mi-o răpi fanariotul Andonis din vârful celui deal, care ca un vultur ochește prăzile sale, mi-o răpi, zic, voinicilor, chiar în ajunul cununiei, din acest bordei!</p>
            <p>De atunci el e pustiu, pustiu ca și inima mea! De atunci, buha cobitoare vine de geme pe aceste ruine și de atunci și o răzbunare geme în inima mea!</p>
            <p>Noi dar, noi care ne-am hotărît a deveni haiduci, apărători ai țării noastre, să lovim mai întâi în această lepră, care împrăștie groază și doliu în tot acest coprins.</p>
            <p>— Să omorîm pe fanariotul Andonis și pe toți oamenii iui, căpitane Bostan, strigară atunci cei opt voinici.</p>
            <p>— Nu, fraților, să lovim mai întâi șarpele la cap, iar nu la coadă, căci atunci se va întoarce și ne va mușca!</p>
            <p>— Ce vrei să zici, căpitane?</p>
            <p>— Voi să zic că în Galați se află un alt fanariot mult mai bogat și tot așa de crunt ca și acesta. Ceva încă mai mult, este și rudă cu Andonis.</p>
            <p>— Și voiești să omorim întâi pe acesta? întrebă unul din haiduci.</p>
            <p>— Tocmai, răspunse căpitanul. Vom începe cu el și vom isprăvi cu cel din urmă străin! Nu zic că noi vom putea scăpa țara de această ciumă, dar vom atinge cel puțin o parte din ea! O, fraților! relele aduse de acești fanarioți la noi sunt atât de mari și atât de multe, încât nu se pot spune. De un an de zile cutreier România și în timpul ăsta am putut afla destul de bine care e durerea consângenilor noștri! Prin orașe, prin sate, pretutindeni nu vei auzi decât bocete; nu vei vedea decât lacrimi! De-i vei întreba care e pricina jeluirii lor, îți vor numi numaidecât pe vreun fanariot. Ah! fanarioții sunt care ne fură fetele, care ne seacă averile și ne lasă in sapă de lemn, în ei deci să lovim și noi!</p>
            <p>— Să lovim! strigară haiducii într-o voce.</p>
            <p>— Vom începe dar după cum am zis, mai întâi cu fanariotul din Galați.</p>
            <p>— Bine, căpitane, îl vom omorî mai întâi pe dânsul.</p>
            <p>— Vă mulțumesc, fraților, zise căpitanul vesel, acum să mă lăsați a vă face și eu o mică rugăminte.</p>
            <p>— Și care?</p>
            <p>— Aceea de a-mi da voie să omor eu singur pe fanariotul din Galați.</p>
            <p>— Bine, căpitane, dar îți va fi peste putință.</p>
            <p>— N-aveți nicio grijă, răspunderea cade asupra mea.</p>
            <p>— Cu toate astea, nouă ne pare lucrul cam greu.</p>
            <p>— Pentru un căpitan de haiduci nimic nu trebuie fie greu, zise omul mărunțel care nu era altul decât Bostan, devenit căpitan al acestor opt viteji haiduci.</p>
            <p>— Ei, să te vedem cum vei face, zise atunci Urdeanu, un haiduc robust și cu fața arsă de soare.</p>
            <p>— Veți vedea, zise Bostan, mâine chiar voi pleca pentru Galați și peste șapte zile mă voi întoarce înapoi; așadar Vineri să vă găsesc pe toți strânși tot în acest bordei.</p>
            <p>— Așa va fi, răspunseră cu toții și se despărțiră.</p>
            <p>Bostan rămase singur în bordei. El se hotărîse ca locuința să-i fie acolo unde cu câtva timp mai înainte locuia frumoasa lui Marioara.</p>
            <p>O oră trecu de la plasarea tovarășilor lui și era încă pe gânduri.</p>
            <p>— Ei bine, voi străbate prin orice mod până în odaia lui și-l voi străpunge cu cuțitul! zicea încet Bostan.</p>
            <p>După aceea se sculă în picioare, se apropie de sobă, mai băgă câteva lemne într-însa și trecu în odăița cealaltă.</p>
            <p>— O, Marioaro, exclamă e1 cu lăcrimi, aici te găseam eu adesea, în această odaie ne retrăgeam întotdeauna, când aveam a ne spună tainele, și vorbeam ore întregi, dragă, și tu-mi te jăluiai că nu te iubesc, și atunci eu te apucam în brațe și te sărutam cu fac!</p>
            <p>Oh! dragă! chiar cea din urmă seară, seară fericită! noi am trecut-o aici!.. tu ședeai lângă această măsuță de lemn și plângeai... eu am venit încet lângă tine, te-am întrebat, ce ai? „Nu am nimic”, mi-ai răspuns! O, dacă-i așa, Marioaro, lasă-mă să te sărut, atunci tu-mi apropiași mica ta guriță și eu te-am umplut de sărutări!... Oh! scumpă, dragă Marioaro, de ce nu te pot și acum săruta? De ce nu te pot și acum vedea?!.. O, dar nu, eu te văd, Marioara, te văd în fiecare noapte când apari în visu-mi și-mi zici: Ce mai faci tu, dragă bădiță, ești bine, mai mă iubești? și apoi te apropii ca să te sărut!... Te arăți iubită în visu-mi, odată însă cu visu-mi piei și tu! Oh! dragă, n-ar fi mai bine să mă omor, căci se zice că moartea e un vis vecinic și atunci te voi avea vecinic lângă mine! Să mă omor, dragă, căci ce-mi folosește viața fără tine, să mă omor ca sufletu-mi să zboare în ceruri, spre a te găsi și a trăi iarăși cu tine!...</p>
            <p>După aceste cuvinte, Bostan își trase cuțitul de la brâu și voi să și-l împlânte, când deodată-l aruncă departe zicând:</p>
            <p>— Nu, ce voi să fac! Sângele Marioarei va striga vecnic spre tine, răzbunare, mi-ai zis tu, dragă, în minutul morții! Trebuie deci mai întâi să te răzbun, îngerule, și apoi să fiu stăpân pe viața mea! Trebuie mai întâi să omor pa omorîtorii tăi și apoi să mă omor pe mine!!...</p>
            <p>După ce în fine mai plânse, se trânti pe pat și adormi. Dacă lar fl văzut cineva înainte de a se culca șl în minutele acestea s-ar fi mirat mult.</p>
            <p>De unde mai înainte era trist și palid, acum se înveselise cu totul. Un surîs se juca pe buzele sale, e1 surîdea, și dormind, două mari lacrimi, expresiuni fidele ale unei bucurii interne, se lăsau încet in lungul obrazului său!</p>
            <p>Din când în când îl vedeai strîngându-și pieptul cu brațele sale, din când în când închidea și deschidea gura-i pronunțând încet, dar dulce numele de „Marioara”, apoi începea să ofteze și ofta mult și adânc...</p>
            <p>Când veni dimineața, Bostan se trezi. Afară ningea și cerul ca și pământul era alb. El trecu într-un alt bordei făcut de dânsul și în care își ținea murgul. Îndată se intră înăuntru, calul său începu să necheze.</p>
            <p>— Haide, murgule, îi zise Bostan, până diseară mă duci la Galați.</p>
            <p>După aceea îi puse șeaua, îl scoase afară și încălecând plecă spre Galați prin mijlocul troianului.</p>
            <p>El fugi toată ziua și seara, era pe la orele patru se afla în capitala Județului.</p>
            <p>— Ia ascultă, neică, zise Bostan intrând în ograda (curtea) fanariotului, celui d-intâi servitor, care îi ieși înainte, coconul aici este?</p>
            <p>— Aci, respunse el.</p>
            <p>— Mergi atunci de-i spune, că-l așteaptă un om, care voiește să-i vorbească ceva interesant</p>
            <p>— Numaidecât, răspunse servitorul și suindu-se la stăpânul său, îi zise:</p>
            <p>— Cuconașule, sărut mâinile, cineva voiește să vă vorbească.</p>
            <p>— Și cum se cheamă acel cineva? întrebă fanariotul sorbind de două ori dintr-o ceașcă cu cafea.</p>
            <p>— Nu l-am întrebat, sărut mâna coconașule</p>
            <p>— O fi vr-un țărănoi, bre? Cum e îmbrăcat?</p>
            <p>— E îmbrăcat bine, cuconașule, poartă niște frumoși șalvari de postav.</p>
            <p>— Va să zică e turc. Spune-i atunci să intre.</p>
            <p>Servitorul se coborî iute jos și spuse lui Bostan care-l aștepta:</p>
            <p>— Cuconul vă poftește sus, efendi.</p>
            <p>Atunci Bostan sui cele cinci scări și ducându-se la ușa fanariotului bătu de două ori:</p>
            <p>— Intră, se auzi vocea fanariotului.</p>
            <p>Bostan intră și, apropiindu-se de scaunul fanariotului, scoase o pungă și îi zise încet:</p>
            <p>— Am fost la Ali-pașa. El îmi dete această pungă pentru...</p>
            <p>Și fără să termine vorba, își întoarse capul și privi pe servitorul are aștepta la ușă, ca și când ar fi vrut să zică: Trebuie să fim singuri.</p>
            <p>Fanariotul, înțelegând ceea ce voia să zică preschimbatul român, zise servului său:</p>
            <p>— Du-te și nu te întoarce, până nu te-oi chema.</p>
            <p>Servitorul ieși închinându-se și lăsând pe străin să deslușească cu stăpânul său asupra pungii pe care Bostan o ținea în mână și care în loc de bani era plină cu pietre.</p>
            <p>Căpitanul haiducilor, îndată ce se văzu singur, aruncă punga la pământ și repezindu-se asupra fanariotului îl izbi așa da tare cu pumnul în gură încât doi din dinții săi săriră in tavan.</p>
            <p>Fanariotul, deși i se umpluse gura de sânge, se încercă să strige. Dar Bostan trase iute cu o mână cuțitul de la brâu; iar cu cealaltă trânti pe fanariot la pământ zicându-i:</p>
            <p>— O vorbă de vei zice, ești mort!</p>
            <p>— Cine ești tu, ce vrei de la mine? murmură fanariotul încet.</p>
            <p>— Nu vorbi tare că te omor, îi zise Bostan din nou.</p>
            <p>— Bine, voi vorbi încet, încât abia să mă auzi, dar spune-mi, ce vrei?</p>
            <p>— Scoală-te încet și du-mă la casa cu bani.</p>
            <p>Și Bostan ridică cu o mână pe fanariot de păr, iar cu cealaltă îi ținea cuțitul la piept.</p>
            <p>— Încet, că-mi smulgi tot părul! îngână el.</p>
            <p>— Du-mă la casa cu bani, zise Bostan înfingând vârful cuțitului în pieptul fanariotului.</p>
            <p>— Te voi duce, pronunță el tremurând și se îndreptă spre odăița din fund. Iacă aici am toată averea mea, îi zise după aceea fanariotul arătându-i o ladă mare de fier.</p>
            <p>— E deschisă lada?</p>
            <p>— Nu.</p>
            <p>— Atunci unde ai cheia?</p>
            <p>— în buzunar la mine.</p>
            <p>— Scoate-o dar și deschide lada, porunci Bostan</p>
            <p>Fanariotul văzu că nu-i de șagă, el simți fierul rece intrându-i în piept și știa că de nu se va supune, va muri.</p>
            <p>— Nu-i lua pe toți! se rugă fanariotul.</p>
            <p>— Niciun cuvânt, porunci din nou Bostan umplându-și sânul cu banii fanariotului.</p>
            <p>— Acum pregătește-te de moarte, îi zise haiducul după ce deșertă toți banii din ladă.</p>
            <p>— Hoțule! ajutor! răcni atunci fanariotul.</p>
            <p>— Așa, încă strigi, să isprăvim atunci, zise Bostan, și într-un minut îi făcu pieptul ciur de lovituri.</p>
            <p>Fanariotul căzu pe spate și muri fără a pronunța un singur cuvânt.</p>
            <p>Deodată însă cei cinci servitori ai fanariotului intrară in casă.</p>
            <p>— Cleftule! ne-ai omorât stăpânul, strigară ei...</p>
            <p>La vederea acestora, căpitanul haiducilor trase două pistoale de la brâu și slobozindu-le trânti pe doi din ei la pământ. Ceilalți care mai rămaseră voiră să se repeadă asupra haiducului, dar pistoalele lui fiind cu două focuri, mai slobozi încă o dată și încă doi din ei căzură la pământ. Mai rămânea acum unul. Acesta era un flăcău tânăr, cu părul galben și cu ochii albaștri. El îndată ce văzu pe ceilalți patru tovarăși ai săi morți, căzu în genuchi și se rugă de Bostan să nu-l omoare.</p>
            <p>— În ce treabă erai tu la acest spurcat, î1 întrebă haiducul.</p>
            <p>— Am fost chelner, răspunse tânărul blond și frumoșii săi ochi se umplură de lacrimi.</p>
            <p>— Dar tu ești român?</p>
            <p>— Nu, răspunse ei.</p>
            <p>— Atunci iertare nu poți avea, și izbindu-l cu cuțitul în frunte, îi despică capul în două.</p>
            <p>După aceea, Bostan ieși afară. Noaptea venise deja și o furtună amestecată cu viscol urla înfiorător. El se duse până la calul său, care era legat de stâlpul de la poartă și încălecând, o luă la fugă, astfel că peste cincisprezece minute părăsi Galațul.</p>
            <p>În zadar a doua zi căută justiția să afle pe omorâtor. El a rămas pentru totdeauna necunoscut.</p>
            <p>În scurt timp însă toți fanarioții începură a se îngrozi, căci în fiecare zi se vestea moartea cutărui sau cutărui nelegiuit, fără ca să se poată afla acela care scăpa lumea de niște asemenea lipitori otrăvitoare!</p>
            <p>— Haide, murgule, du-mă mai curând la hanul „Trei Măsline”, zicea Bostan calului său, care arunca valuri de noroi în urma sa. Du-mă acolo, murgule, căci și acolo am încă de lucru. D-zeu care mi-a ajutat la întâia încercare îmi va ajuta cred și la toate celelalte.</p>
            <p>Și voinicul haiduc, desmierdând din când în când coama murgului fugar, zbură cu el spre hanul „Trei măsline”.</p>
            </div>
            <div type="chapter" n="6">
               <p>Hanul „La trei Măsline".</p>
            <p>La o depărtare de două ceasuri de Galați <hi>se</hi> afla în anul narațiunii noastre un han cu firma „La Trei Măsline,"</p>
            <p>Acest han zidit chiar lângă drumul cel mare era acoperit acum cu totul de zăpada care cădea mereu.</p>
            <p>Proprietarul de aici era un fanariot mai mult bătrân. Femeia lui, pe care o luase din Constantinopol în timp de 30 ani, îi făcu 5 copii din cari nu-i trăi decât o singură fată. Această grecoaică, care abia împlinise cincisprezece ani, părea că este frumusețea personificată. Ea avea un păr lung, care îi ajungea până la genunchi și negru ca cărbunele, ochii ei mari erau de asemeni negri și umbriți de niște gene lungi pe deasupra cărora se întindeau două arcuri de sprîncene. Fruntea îi era albă ca zăpada, iar obrajii ei păreau că sunt doi trandafiri care abia îmbobociră. Oricine trecea pe lângă acest han și ar fi văzut-o, trebuia să treacă timp mult până să-i iasă din minte.</p>
            <p>Nimic nu avea urît. Mâinile-i mici și de o albeață mată, dinții ei albi ca laptele și tari ca oțelul, talia ei cea subțire și mlădioasă ca salcia legănată de vânturi, toată în fine era atât de bine făcută, încât nu era om care s-o vadă și să nu stea în loc, spre a o privi. Nu era om care s-o privească și să nu se gândească a fi dragul ei!</p>
            <p>Mai mulți fanarioți o cerură în căsătorie, dar ea, ambițioasă ca toate fetele cele frumoase, nu voi să ia pe nimeni din aceștia, pentru că i se păreau cam bătrâni. Adevărul e însă că ea iubea pe un grec tânăr cu mustața neagră și răsucită, cu buzele roșii și cu o căutătură plăcută. El era în fine așa după cum îi plăcea.</p>
            <p>Sunase acum opt ore, viscolul încetase; era însă un frig îngrozitor și un vânt care sufla despre nord ridicând zăpada în sus. În timpul ăsta hangiul stătea la masă împreună cu femeia și cu frumoasa lui copilă.</p>
            <p>— În astă seară nu s-a oprit niciun drumeț la noi, zise bătrânul fanariot.</p>
            <p>— Eu aș fi de părere, bărbate, să mai scumpim vinul și rachiul, răspunse femeia lui din cealaltă parte a mesei.</p>
            <p>— O, nu tată, să-l lăsăm tot cum a fost, căci și așa e destul de scump, zise copila.</p>
            <p>— Hei, jupâne, deschide-ți ușa, se auzi deodată răsunând o voce.</p>
            <p>— Cine să fie, zise fanariotul și sculându-se ieși afară.</p>
            <p>— Aveți mâncare și băutură pentru călăreț, iar pentru cai fân și orz? întrebă Bostan, căci nu era altul decât el.</p>
            <p>— Este destul, voinice.</p>
            <p>— Și bani sunt la mine destui, căci de, jupâne, când am trecut acum o lună și n-aveam bani, n-ai vrut nici să mă apropii de hanul tău și a trebuit să dorm o noapte întreagă la mijlocul troianului.</p>
            <p>— Apoi de, voinice, eu numai pomene nu fac.</p>
            <p>— Nu face nimica, jupâne, acum am parale și-ți voi plăti cinstit.</p>
            <p>— Așa îmi pare și mie bine să te văd, totdeauna cu parale. Acum mata treci în dugheană, iar până atunci eu îți voi duce calul la grajd, și îi voi pune dinainte o baniță cu orz.</p>
            <p>— D-apoi tocmai mata să-mi duci calul, nu ai destule slugi?!</p>
            <p>— Așa e, voinice, dar slugile sunt obosite și dorm parcă ar fi moarte.</p>
            <p>După aceea Bostan intră în han și nimeri drept în odaia în care ședea la masă hangiul.</p>
            <p>Femeia fanariotului, îndată ce se uită la el și îl văzu îmbrăcat țărănește, căci după ce ieși din Galați aruncă șalvarii, își întoarse ochii cu dispreț fără a-i zice un singur cuvânt.</p>
            <p>Numai frumoasa fată îl privi lung și îi zise cu o voce armonioasă:</p>
            <p>— Poftim la masă, voinice.</p>
            <p>Bostan abia îi mulțumi și iată că intră și hangiul</p>
            <p>— Haide, voinice, spui că îți e foame, stai doar la masă și mănâncă până te vei sătura.</p>
            <p>După aceea se întoarse spre femeia lui și îi zise în limba greacă:</p>
            <p>— Are bani, să ne purtăm prietenoși cu el.</p>
            <p>— D-om putea să-l jumulim, îi răspunse ea.</p>
            <p>— Vă voi jumuli eu pe voi, zise în gândul lui Bostan, care înțelegea destul de bine limba greacă.</p>
            <p>După ce mâncară cu toții, haiducul rugă pe fanariot să-i arate odaia în care o să se culce.</p>
            <p>— Vino după mine, îi zise acesta și, trecând prin trei alte odăi, îl duse într-una din fund și care părea a fi mai frumoasă decât toate celelalte.</p>
            <p>— Iacă, aici vei dormi, voinice. Focul e făcut și în curând se va încălzi de n-o să poți să stai.</p>
            <p>Dar Bostan îndată ce se văzu singur se aruncă asupra lui ca un tigru și îl trânti la pământ.</p>
            <p>— O vorbă și ești mort, îi zise haiducul.</p>
            <p>Fanariotul, de frică, tremura ca varga.</p>
            <p>— Deschide gura, porunci Bostan.</p>
            <p>Fanariotul se supuse și deschizându-și gura, Bostan i-o umplu cu o batistă mare.</p>
            <p>— Acum scoală, și de poți, strigă ca să se deștepte slugile, îi zise ei.</p>
            <p>Fanariotul se încercă să strige, dar nu putu s scoată un singur cuvânt.</p>
            <p>— Degeaba, degeaba, te-ncerci, îi zise din nou haiducul, dar spune-mi, știi tu ce am de gând să fac?</p>
            <p>— Nu, făcu bătrânul din cap.</p>
            <p>— Dar cum mă cheamă?</p>
            <p>Tot același semn din partea bătrânului.</p>
            <p>Ei bine, îți voi spune eu. Ai auzit tu vreodată de Bostan?</p>
            <p>Bătrânul făcu iarăși semnul negațiunii.</p>
            <p>— Atunci, dacă vei auzi de aci înainte, să știi că eu sunt acela.</p>
            <p>Fanariotul îl privi fix.</p>
            <p>— Tu ești al șeaptelea asupra căruia îmi răzbun astăzi, continuă recomandatul Bostan.</p>
            <p>După aceea îi legă gura bine, ca să nu-i iasă batista și-l trânti pe pat.</p>
            <p>— Haide, scoate-ți ghetele, porunci căpitanul de haiduci.</p>
            <p>Fanariotul se supuse.</p>
            <p>După ce rămase cu picioarele goale, Bostan scoase cuțitul de la brâu zicându-i:</p>
            <p>— O singură mișcare de vei face, ți-l bag tot în inimă.</p>
            <p>După aceea, în cinci minute, Bostan reteză amândouă tălpile de la picioarele fanariotului lăsând să i se vază oasele.</p>
            <p>— Ți-am spus să stai bine cu mâinile, spurcatule, zise haiducul după ce-și terminase prima operațiune.</p>
            <p>— Dar nu-i nimic, urmă el, căci acum a sosit și rândul lor.</p>
            <p>Și luându-i mâna dreaptă i-o iovi așa de tare încât cuțitul trecu în partea cealaltă și mâna căzu jos.</p>
            <p>Bătrânul leșină.</p>
            <p>— Am isprăvit cu unul, zise Bostan.</p>
            <p>Apoi deschise ușa, merse iarăși în odaia în care șezu la masă și zise femeii fanariotului:</p>
            <p>— Cucoană, jupânul vă cheamă să vă spue ceva.</p>
            <p>— Numaidecât, zise ea, și merse după Bostan.</p>
            <p>Când intră înăuntru în odaie și văzu pe bărbatul ei în halul acela, odată voi să scoată un țipăt, dar Bostan, care se aștepta la aceasta, o lovi numaidecât așa de tare cu palma lui cea robustă paste gură încât sângele începu să izvorască cu furie.</p>
            <p>— Știu un mijloc și mai bun, zise după aceea el, știu un mijloc care amuțește îndată pe om.</p>
            <p>Și cu cuțitul cu care a chinuit pe bărbatul ei, Bostan tăie gâtul femeii care muri la minut.</p>
            <p>Iată prin ce fel de cruzimi își începe noua sa viață nenorocitul Bostan. Zic nenorocitul, căci tot ce făcea acum trebuia în urmă să le plătească prin mustrarea conștiinței sale.</p>
            <p>Bostan, pe când trăia Marioara, era un om bun, totdeauna î1 vedeai râzând, totdeauna glumea și nu numai un om n-ar fi omorît în viața lui, dar nici chiar un pui de găină.</p>
            <p>Însă din ziua în care-și văzu pe cea mai scumpă a inimii sale omorându-se, inima lui se împietri și deveni atât de crunt, încât numai omorurile cele îngrozitoare îl mai puteau bucura câteodată!..</p>
            <p>După ce Bostan terminase cu fanariotul și soția lui, scoase din perete un cui mare de fier și-l băgă în foc. Apoi se duse iară în odaia în care șezură la masă și aici găsi pe frumoasa fată, care aștepta cu nerăbdare pe părinții ei. <gap n="[editorial]" unit="graphic"/>
            </p>
            <p>O sfârâitură se auzi, un fum negru se răspândi prin casă și în locul acelui ochi negru și frumos acum rămase o gaură mare.</p>
            <p>Desigur că fetei nu trebuia să-i facă niciun rău. Ea nu era întru nimic vinovată și mai cu seamă că chiar la prima vedere simți un fel de afecțiune pentru Bostan, de unde-i zise când intră în casă: „Poftim la masă, voinicule". Dar Bostan, am mai zis, nu era om, el devenise fiară sălbatică.</p>
            <p>— Haide, vino după mine, zise el cu o voce cruntă copilei și apucând-o de păr o târî după dânsul.</p>
            <p>— Oh, mamă! tată! exclamă frumoasa greacă când intră în funebra odaie.</p>
            <p>— De vei mai zice o singură vorbă, vei păți ceea ce au pățit și părinții tăi, rosti haiducul.</p>
            <p>Fata tăcu și începu să plângă.</p>
            <p>Atunci Bostan se duse la sobă și scoase cu o cârpă cuiul roșu ca focul și care arunca scântei.</p>
            <p>— Ce vrei să faci? zise copila văzându-l că se apropie de ea,</p>
            <p>— Nicio vorbă, repetă Bostan și ridicându-i capul în sus, îi băgă înroșitul fier în ochiul cel drept!</p>
            <p>O sfârâitură se auzi, un fum negru se răspândi prin casă șl în locul acelui ochi negru și frumos acum rămase o bortă mare.</p>
            <p>Fata scoase atunci un țipăt suprauman, încât răsună tot hanul și începu a fugi prin odaie strigând într-una: Ah! ah! ah!...</p>
            <p>Bostan rămase câteva minute ca amețit, dar recăpătându-și iute sângele său cel rece, deschise ușa și voi să fugă afară. Deodată însă se întâlni față în față cu cei trei servitori ai hangiului, care, deșteptați de strigătele copilei, alergară fiecare cu câte un topor în mână ca să vadă ce este.</p>
            <p>Bostan îndată ce-i văzu începu să strige: Alergați! alergați mai curând, că ne-au călcat hoții!</p>
            <p>— Și unde sunt? întrebară ei.</p>
            <p>— În odaia cealaltă, răspunse el.</p>
            <p>Servitorii, fără a se mai uita la Bostan, intrară în odaia arătată.</p>
            <p>Atunci Bostan ieși afară și, mergând iute pe din dosul hanului, ajunse la fereastra din odaia torturilor.</p>
            <p>Se uită înăuntru și zări pe cei trei servitori, care rămăseseră încremeniți înaintea unui astfel de straniu și înfiorător spectacol.</p>
            <p>Atunci Bostan sparse un geam și întinzând amândouă pistoalele slobozi deodată patru focuri.</p>
            <p>Servitorii căzură câteștrei la pământ, vărsând pe gură valuri de sânge.</p>
            <p>Acum am isprăvit cu voi, zise după aceea haiducul; îmi mai rămâne să dau foc cuibului. Și intrând prin case, dete foc la tot hanul.</p>
            <p>După aceea se duse la grajd, încălecă pe murgul său și fluierând o luă la fugă spre bordeiul Marioarei.</p>
       
            </div>
            <div type="chapter" n="7">
               <p>Consiliul haiducilor din ziua de 14 Februarie.</p>
           
            <p>Abia sosi seara de 14 Februarie și bordeiul Mărioarei se umpluse iară cu cei 9 haiduci. Ei se strânseră, căci așa le porunci Bostan cu trei zile mai înainte, atunci când se despărțiră de ei.</p>
            <p>— Așadar, căpitane, ai putut tu singur să omori pe acel mare fanariot din Galați? întrebă Urdeanu pe căpitanul său.</p>
            <p>— Da, Urdene, l-am omorât și nu numai pe el, dar însă și cinci slugi ale sale, răspunse Bostan.</p>
            <p>— Atunci o să devii înspăimântător, căpitane, ziseră ceilalți haiduci.</p>
            <p>— Însă eu nu țintesc la asta, le răspunse ei din nou.</p>
            <p>— Dar oricum vei fi mândru, îi zise Bujor, un alt haiduc tânăr și frumos ca un bujor, dacă vei deveni astfel.</p>
            <p>— Nu zic ba, dar voi fi încă și mai mândru, când vă voi vedea și pe voi luptând cu toată inima pentru stârpirea acestei cangrene.</p>
            <p>— Eu, unul, voi face tot ce voi putea, răspunse Bujor.</p>
            <p>— Vom face tot ce ne vei porunci, strigară și ceilalți haiduci într-o voce</p>
            <p>— Vă mulțumesc, copii, și voi avea întotdeauna credință în voi, pentru că vă știu că sunteți toți români, și român de român nu se teme, și român cu român totul învinge, pronunță Bostan cu un ton entuziasmat.</p>
            <p>— Da, căpitane, dar nu cred că va fi și român cere să n-aibă credință în izbândă, îndată ce va avea de cap un român ca tine, strigară haiducii.</p>
            <p>— Așa e, voinicilor, dar unul nu poate face nimic, trebuie să fie mai mulți și între ei, lucrul cel dintâi, să se afle unire, căci unirea e tăria.</p>
            <p>— Vorbă sfântă, răspunseră haiducii, uniți vom fl și noi până la moarte.</p>
            <p>— Acum să vă mai spun ceva, copii, zise Bostan. Ați trecut voi vreodată prin pădurea cea deasă care se află chiar în drumul cum vii de la Tecuci spre satul Horincea?</p>
            <p>— Da, căpitane, răspunse unul dintre haiduci, în., drumul acesta întâlnești mai multe păduri.</p>
            <p>— Este însă una mai mare și mai îndesată, cu copaci înalți ai căror vârfuri slujesc de cuiburi pentru corbi, iar rădăcinile de vizuini pentru fiare sălbatice. În această pădure m-am gândit să ne facem și noi cuibul, zise Bostan.</p>
            <p>— Eu aș fi de părere, zise unul din haiduci cu numele Neghină, să căutăm un loc care să ne poată da ceva în mână.</p>
            <p>— Cum, ceva în mână? întrebă Bujor.</p>
            <p>— Adică pe câte cineva, explică Neghină.</p>
            <p>— N-avea frică, voinice, î1 întrerupse Bostan. Această pădure pe care o vom numi a Corbului e cea mai nimerită pentru noi. Orice fanariot care ar vrea să meargă de la Galați la Tecuci, sau de la Tecuci la Galați trebuie numaidecât să treacă prin astă pădure. Apoi pe lângă asta de mai multe ori pe an se fac la Tecuci bâlciuri, atunci halal de noi, multe cuțite om mai toci în oasele spurcaților și multe pungi om mai deșerta în buzunrele noastre.</p>
            <p>— Dacă-i așa, acolo să ne așezăm, strigară haiducii.</p>
            <p>— Și de când să ne așezăm, căpitane? întrebă Urdenu.</p>
            <p>— Chiar de mâine, răspunse acesta.</p>
            <p>— Chiar de mânie, dar mâne o să fie zăpadă, arborii o să fie fără frunze și codrul fără soare. Noi acolo n-avem casă nici masă; unde o să ședem? Ce o să mâncăm? Cu puștile și cu pletoasele nu vom face nimica, căci vom îngheța cu ele în mână!</p>
            <p>- Omul care se teme, arată că e nemernic, zise Bostan cu o voce tare. Știi tu, Urdene, ce va să zică haiduc? Nu, desigur. Să-ți spun atunci eu. Într-un cuvânt haidicul e omul care nu se teme de moarte, el aleargă tot spre ea, însă ea fuge de el. Haiducul năvălește unde pericolul e mai mare, dar în pericol nu poate cădea. Un haiduc, dragul meu, de nimeni nu trebuie să se teamă, trebuie să facă însă ca toți de el să aibă frică.</p>
            <p>— Adevăr grăiește, răspunseră deodată toți ceilalți haiduci.</p>
            <p>— Nici eu nu zic ba, fraților, cuvântă Urdeanu, dar cred că orice om eu mintea sănătoasă trebuie mai întâi să socotească ș-apoi treaba să pornească.</p>
            <p>— Ei bine, ce vrei tu ca să socotim? întrebă Bostan.</p>
            <p>— Mai întâi, răspunse Urdeanu, nu avem un ban niciunul din noi și s-ar putea să murim de foame în mijlocul codrului.</p>
            <p>Atunci Bostan trecu în odaia cealaltă a bordeiului și se întoarse ținând în mână o pungă îndesată.</p>
            <p>— Iacă bani, Urdene, zise el, vino încoace să-ți dau câți vei vrea.</p>
            <p>După aceea Bostan împărți la fiecare din ei mai mulți galbeni și punând restul în chimiru-i, le zise:</p>
            <p>— Acum, voinicilor, să ne sfătuim cum trebuie să punem mâna pe afurisitul Andonis, care mi-a omorît pe Marioara.</p>
            <p>— Ce fel să punem mâna? să-l omorîm, să facem ca un glonț al pistolului să sa răcească în inima lui, zise unul din haiduci.</p>
            <p>— Nu, grăi Bostan, nu voi ca nimeni din voi să-l omoare; ceea ce voi este să-l am viu în mâna mea.</p>
            <p>— Și ce ai de gând să faci cu el? întrebă Bujor.</p>
            <p>— Pentru asta nu sunt dator să dau nimănui socoteală, răspunse Bostan.</p>
            <p>— Ai dreptate, căpitane, dar spune-ne cum să facem ca să-l putem prinde și aduce viu pe acest nelegiuit Andonis, ziseră ceilalți haiduci.</p>
            <p>— Trebuie mai întâi, copii, să aflăm bine locul și numărul oamenilor care ascultă de acest spurcat fanariot. Totodată este de trebuință să știm și timpul când l-am putea găsi singur, căci după cum am auzit eu, acest Andonis are vreo 50 de hoțomani, și de, ca să luptăm noi opt cu ei toți ne va fi cam greu.</p>
            <p>— D-apoi bine, căpitane, îl întrerupse atunci Urdeanu, nu mi-ai zis mai adiniauri că pentru un haiduc nimic nu trebuie să fie greu?</p>
            <p>— Da, răspunse Bostan, am zis și voi zice.</p>
            <p>— De ce dar va fi greu să luptăm noi opt cu cincizeci?</p>
            <p>— Pentru că e peste putință ca opt să lupte cu 50, nu e însă deloc peste putință ca opt haiduci să omoare 50 de fsnarioți, când însă haiducii ar fi haiduci, iar nu că tine, plini de fumuri în cap.</p>
            <p>Urdeanu tăcu după ce murmură câteva cuvinte aproape neînțelese.</p>
            <p>Bostan îl privi și deși îl înțelese mai dinainte, acum însă se convinse și mai mult că acest Urdeanu e un om plin ne gelozie și că nutrește întrînsul niște gânduri rele.</p>
            <p>- Așadar, copii, să aflăm mai întâi care-i puterea fanariotului, ca să știm și noi cum trebuie să ne purtăm. Pentru acest sfârșit, tu, Cucută, vei merge împreună cu Vasile din Punteni chiar mâine dimineață, dacă-ți putea, la curtea fanariotului și mult peste cinci zile să-mi aduceți toate deslușirile, ca să știu ce trebuie să fac și de cine trebuie mai mult să mă apăr. </p>
            <p>—Foarte bine, răspunse Cucută împreună cu Vasile de la satul Puteni. Ne vom încerca ca sa și câte fire da păr are Andonis în barba lui, dar dacă cumva vom zăbovi mai mult de cinci zile, cred că nu ne vei face nimica, căpitane?</p>
            <p>— Apoi de, zise Urdeanu cu un glas batjocoritor, căpitanilui îi place a da porunci mari și timp scurt pentru împlinirea lor, parcă lucrurile se fac numai așa.</p>
            <p>— Bine, Urdene, dacă tu te simți mai iscusit ca mine, vino în locul meu și atunci poruncește tu cum vei vrea.</p>
            <p>— E, he, când aș fi eu căpitan, ași ști ce trebue să fac, zise Urdeanu și ochii îi sclipiră în fundul capului.</p>
            <p>La auzul acestor cuvinte o parte din haiduci începură să râdă și se uitară la ei cu mirare.</p>
            <p>— Lăsați râsul, băieți, și să ne vedem de treburile noastre, îi opri Bostan. Așadar voi, Cucută și Vasile, peste cinci zile punct o să-mă aduceți toate deslușirile.</p>
            <p>— Dacă vom putea, le vom aduce și peste cinci zile respunseră el.</p>
            <p>— Eu nu întreb, zise Bostan uitându-se la ei, ci poruncesc!</p>
            <p>— Bine, căpitane, atunci peste cinci zile unde te vom găsi?</p>
            <p>— Aici, în bordeiul acesta.</p>
            <p>— D-apoi, căpitane, n-ai zis că de mâine ne vom muta în pădurea Corbului, cum te vor găsi dar tot aici? întrebă din nou Urdeanu.</p>
            <p>— Am zis, dar acum mi-am schimbat gândul, o să las ea să treacă iarna și după acea ne vom retrage în pădurea Corbului.</p>
            <p>— Hei căpitane, dar așa de curând îți tot schimbi gândul, nu știi că cine gândurile des, își schimbă nicio treabă nu ajunge să isprăviaseâ?</p>
            <p>— Nu-i așa, Urdene, omul nu este în toate desăvârșit, și orice ar întreprinde este totdeauna supus a face și greșeli. Anul, ziua, chiar ceasul pot de multe ori deștepta pe om și îndreptarea lui se probează prin îndreptarea spre sine prin schimbarea ideilor trecute, dacă în urmă a găsit alte mai bune. Omul cu gânduri pironite, și mai cu seamă când acele gânduri nu au fost mai dinainte bine judecate, arată că stă pe loc, că mintea lui doarme. Cu cât omul trăește, cu atât îavață mai mult, cu atât capătă cunoștințe mai largi și fiecare nouă cunoștință îi formează o nouă idee, și fiecare idee nouă trebuie numai decât să copleșească pe cele vechi. Să nu-ți pară deci curios, dacă am <hi>zis</hi> că ne vom muya tocmai la primăvară la pădurea Corbului, fiindcă am băgat de seamă că avem destul lucru până atunci.</p>
            <p>Urdeanu, văzând că nu mai are ce zice, tăcu din gură, calculând însă în mintea-i fel de fel de gânduri.</p>
            <p>— Până la primăvară deci, fraților, continuă Bostan îadreptându-se către ceilalți haiduci, vom sta aici. Acest bordei al Marioarei, acest bordei în care odată locuia cea mai frumoasă floare a lumii, de azi înainte va fi locul de adunare al haiducilor.</p>
            <p>— Dar nu va fi mic pentru noi toți? întrebă Vasile din Puteni.</p>
            <p>— Noi îl vom face mare, răspunse Bostan.</p>
            <p>— Cum? în a fel îl vom mări? întrebară ceilalți.</p>
            <p>— Vom găuri tot pământul de dedesuptul nostru și vom face o bortă mare încât să aibă loc douăzeci de inși, zise Bostan. În această odaie ne vom pune armele, proviziile, iar la timpuri de nevoie ne va sluji de ascunzătoare. Intrarea la această odaie va fi făcută pe dedesuptul unuia din aceste două paturi, astfel ca să fie oricui cu greu a o descoperi. Ea va fi mică, așa ca doi oameni să nu se poată coborî deodată înăuntru. În ea vom pune mai multe paturi de lemn.</p>
            <p>— Păi bine, adică noi o să lucrăm ca să facem acea gaură de șoareci, îl opri de dată Urdeanu.</p>
            <p>— Și tacă-ți odată gura, măi Urdene, îi zise Bostan întorcându-se spre el și continuă înainte:</p>
            <p>— La unul din pereți vom face un canal care să răspundă departe tocmai la treizeci de stânjeni de bordei. Când vreodată ni se va întâmpla vreo nenorocire, ne vom strecura prin acest canal și vom ieși iar la câmp liber. Acest canal va fi făcut în linie dreaptă și tocmai la punctul de ieșire vom pune o scară. Tot scară vom așeza și la coborîrea în odaie. Ce ziceți acum, voinicilor, nu-i așa că planul e bun?</p>
            <p>— Minunat plan, strigară haiducii afară de Urdeanu.</p>
            <p>— Acum mâine, noi ăștilalți, afară de Cucută și Vasile din Puteni, care vor merge să spioneze pe Andonis, ne vom pune pe lucru ca până în cinci zile să fie totul gata, zise Bostan.</p>
            <p>— Și ce vom face noi, ăștilalți? întrebă iute Urdeanu.</p>
            <p>— Vom săpa până vom isprăvi tot lucrul.</p>
            <p>— Cum, noi să săpăm cu mâinile? întrebă tot acela.</p>
            <p>— Dar cu ce gândeai, cu picioarele?</p>
            <p>— Nu, însă nici noi nu suntem haiduci pentru ca să-ți săpăm la găuri.</p>
            <p>Invidia intrase deja între haiducii lui Bostan. Acest Urdeanu, care de altminteri era cel mai voinic și mai mare la corp, ardea de dorința ca să devină el capul haiducilor. Voia cu orice chip să răstoarne, ba dacă ar putea chiar să omoare pe Bostan și să-i ia locul. El nu știa cât este da greu ca cineva să comande o ceată de haiduci, că unui căpitan nu-i trebuie numai vigoare în brațe, ci și agerime de minte și, că, dacă aceasta din urmă lipsește, ceata întreagă este prăpădită.</p>
            <p>— Nu-ți fie frică, măi Urdene, om de lene, nu te voi pune pe tine ca să săpay, fiindcă am pe cine să pun.</p>
            <p>Și întorcând-se Bostan spre haiducul Neghină, îi zise:</p>
            <p>— Mâine te vei duce la Ivești, aici vei găsi vreo douăzeci de turci sau fanarioți, spune-le că le plătești câte zece lei pe zi, ca să vină să sape la un bordei. Iacă și parale, plătește-le chiar acolo ziua întâi.</p>
            <p>— Dar dacă voi găsi, întrebă Neghină, să aduc și români?</p>
            <p>— Nu, niciunul, respunse Bostan.</p>
            <p>— Dar dacă nu voi găsi numai fanarioți, și turci?</p>
            <p>— Vei găsi destui, căci acum e iarnă și mor de foame. În Ivești au venit o mulțime de lighioni de aceștia, care neavând ce mânca prin Constantinopol, gândeau să se pricopsească în țara noastră. Dar din fericire, pentru că erau proști și nedumeriți, nu putură căpăta nicio slujbă cât de mică și de atunci stau toată ziua pe drumuri. Când este vară, tot mai fac câte ceva, mai prind câte un român, îi mai despoaie de bani și astfel trăiesc câteva zile. Când însă vine iarna, vai da ei; atunci caută de lucru și nu găsesc.</p>
            <p>—- Și la ce treabă le voi zice că au să lucreze?</p>
            <p>— Că au să sape un bordei.</p>
            <p>— Și daca nu vor avea uneltele trebuincioase?</p>
            <p>— Le vei cumpăra tot tu și unelte.</p>
            <p>— Să șe cumpăr unelte și să ie dau și zece lei pe zi? îmi pare prea mult, căpitane.</p>
            <p>— Nu e mult, îi răspunse el, pentru că ei sunt leneși și altminteri n-o să vină să lucreze. Ba încă, dacă vei vedea că nici cu zece lei nu se mulțumesc, dă-le cincisprezece și plătește-le înainte pentru două zile. Așadar, fraților, acum ne-am învoit cu toții. Tu, Neghină, mâine pe la 12 ceasuri vei fi aici cu lucrătorii; iar tu, Bujor, împreună cu Urdeanu veți merge la Pechia și veți aduce de ale mâncării.</p>
            <p>— Ba eu unul, căpitane, am treabă mâine și nu mă pot duce, răspunse Urdeanu.</p>
            <p>— Ori ce treabă vei avea, o vei lăsa pentru altădată, iar mâine trebuie să îndeplinești ceea ce eu îți poruncesc.</p>
            <p>— Dasă-i așa, căpitane, apoi atunci seară bună, eu nu mai fac parte dintre haiduci, căci viața haiducească, să-ți spun drept, nu-mi place.</p>
            <p>— Bagă de seamă, Urdene, că vorbești cu Bostan, iar nu cu un copil, strigă deodată căpitanul haiducilor și se sculă în picioare.</p>
            <p>— Știu că vorbesc cu Bostan, pronunță Urdeanu.</p>
            <p>— Atunci vei fi haiduc până la moarte, și zicând aceste vorbe ochii lui Bostan se înroșiră ca focul.</p>
            <p>— Nicidecum, din astă seară, eu nu mai sunt haiduc.</p>
            <p>— Ai făcut jurământ că în toată viața ta nu te vei lepăda de haiducie și că vei asculta în orice pe căpitan!</p>
            <p>— Ei bine, acum cade jurământul, cu sila nu mă poate nimeni face ca să fiu haiduc.</p>
            <p>Atunci sa auzi deodată o detunătură, un fum, și un miros de praf de pușcă umplu toată casa și Urdeanu, acel om înalt și gros, cu fața arsă de soare, căzu șa pământ ca un arbore, când îl tai de la rădăcină.</p>
            <p>Haiducii la acest spectacol se speriară cu toții și întrebară: Ce este?</p>
            <p>— Nimic nu este, rosti Bostan, și arătând pe Urdeanu cu degetul, zise haiducilor săi:</p>
            <p>— După cum dintre Apostoli trebuia să piară Iuda, tot astfel și dintre noi trebuia să piară Urdeanu.</p>
            <p>Haiducii să uitară unul la altul fără ca nimeni să cuteze a scoate un singur cuvânt.</p>
            <p>— Acum cele ce v-am zis să fie mâine făcute, porunci Bostan și dete drumul haiducilor, ca să se ducă pe la locurile lor.</p>
            
            </div>
            <div type="chapter" n="8">
               <p>Spionagiul.</p>
           
            <p>Trecuseră zece zile din acea seară de consiliu în care bietul Urdeanu, din cauz0a nemulțumirii sale, muri lovit de pistolul lui Bostan. Ordinile lui au fost executate în tocmai, bordeiul se făcu astfel după am el rândui și oamenii care lucrară la dânsul fură omorîți și îngropați ca nu cumva să spună și la alții despre acea curioasă subterană. Nu fu însă tot așa de ușor și pentru Cucută și Vasile din satul Puteni. Deși făcură toate chipurile ca să poată afla în ce se răzima puterea lui Andonis de pe moșia Rediul, le fu însă peste putință ca să aducă căpitanului lor măcar cea mai mică deslușire.</p>
            <p>— Se poate, măi băeți, ca în cinci zile să nu aflați nimic? întrebă Bostan pe cunoscuții noștri spioni.</p>
            <p>— O, căpitane, răspunse atunci Cucută, am vrut să ne apropiem într-o noapte întunecoasă de casa fanariotului, ne-am furișat încet, ne-am pitulat pe lângă pământ, când deodată zărim venind spre noi doi fanarioți, slugi d-ale iui Andonis, și întrebară:</p>
            <p>— Cine este acolo?</p>
            <p>Noi am tăcut din gură, căci nu aveam ce răspunde. Atunci fanarioții mai ziseră încă câteva cuvinte în limba greacă și văzând că noi tot tăcem, sloboziră două focuri. Norocirea noastră, căpitane, că îndată ce văzurăm că îndreaptă pistolul spre noi, ne aruncarăm la pământ și auzirăm cum gloanțele șuierau pe de supra noastră. În urmă....</p>
            <p>— În urmă, îl întrerupse Bostan, ce ați făcut, ați luat-o la sănătoasa, nu e așa?</p>
            <p>— E, căpitane, ne-ai crezut așa da mișei?</p>
            <p>— Ce ați făcut, atunci?</p>
            <p>— Ne-am sculat repede și cum aveam amândoi pistoalele încărcate, le-am deșertat în pieptul lor.</p>
            <p>— Bravo, voinici, le zise Bostan. Tari de mână, buni de cap.</p>
            <p>— Atunci, continuă Cucută, văzurăm ieșind dintr-o odaie mică o ceată de fanarioțî și ca niște zăpăciți începură a se uita în toate părțile. Noi văzând că nu ne putem înpotrivi, o luarăm la fugă.</p>
            <p>—Dar ați omorât doi din nelegluiți? întrebă căpitanul.</p>
            <p>— Nu știm sigur.</p>
            <p>— Cum, adică nu sunteți siguri dacă cei doi fanarioți au fost loviți?</p>
            <p>— Care doi?</p>
            <p>— Acei cari au tras în voi.</p>
            <p>— Ha, căpitane, să le fie de bine, însă cei doi nici cârc n-au mai zis.</p>
            <p>— Păi atunci, măi Cucută, poate că ești beat; de ce zici dar că nu ești sigur?</p>
            <p>— Nu sunt sigur, dacă am omorît numai doi.</p>
            <p>— Dar câți?</p>
            <p>— Știu și eu, ceea ce știu sigur este că am văzut cu ochi-mi căzând cele două lichele, care voiră să ne omoare, apoi când ieși din casă acea ceată de fanarioți, noi slobozirăm în grămadă și celelalte două focuri, dacă o fi căzut și din ei ceva nu știu, niciunul din noi nu a văzut, am auzit însă amândoi câteva căzături și mai multe vaiete.</p>
            <p>— Bravo, voinicilor! le zise Bostan. Voi aveți inimă și iscusință adevărat haiducească.</p>
            <p>— Iată dar, căpitane, tot ce am putut face.</p>
            <p>— Cum ziceți atunci, băieți, că ați putea străbate la nelegiuitul fanariot?</p>
            <p>— Vom putea, căpitane, răspunse Vasile din Puteni, dacă ne vei da însă un timp de o lună.</p>
            <p>— Dacă ne vei da timp de o lună, atunci fii sigur, căpitane, că ți-l vom aduce în palmă pe mult doritul fanariot, zise de cealaltă parte Cucută.</p>
            <p>— Ei bine, veți avea o lună, rosti Bostan.</p>
            <p>— Dă-ne acum și ceva de cheltuială, cerură haiducii.</p>
            <p>— Cât vă trebuie pentru o lună? întrebă Bostan.</p>
            <p>— Câte zece galbeni de fiecare, cred că ne-or ajunge.</p>
            <p>- Bine, iată câte 15 galbeni ca si nu aveți lipsă.</p>
            <p>Și Bostan, băgând mâna în chimirul lui cel lat, scoase o mână cu galbeni și numără la fiecare câte cincisprezece.</p>
            <p>Cucută și cu Vasile din Puteni luară banii și plecară spre casa fanariotului Andonis.</p>
            <p>— Măi Cucută, întrebă pe drum Vasile pe tovarășul său, ce zici tu să facem noi acum?</p>
            <p>— Eu zic să ne băgăm amândoi slugi la acest Andonis, și îndată ce ne va cădea un prilej bun, să-i astupăm gura și să fugim cu el pe spate.</p>
            <p>— N-ar fi mai bine, Cucută, să dăm foc la noapte casei în care șade fanariotul? Atunci, înspăimântat, el va ieși afară și în acea vălmășeală noi îl vom răpi și o vom șterge cu el spre bordei.</p>
            <p>— Nu, planul nu-i tocmai bun, că în ioc de a răpi pe Andonis, s-ar putea întâmpla să ne pomenim cu câte un glonț în burtă, și atunci am făcut brânză destulă.</p>
            <p>— D-apoi și așa, de unde nu știi că Andoais nu ar cunoaște gândul nostru și ne-am trezi că pune pe oamenii lui să ne taie ca pe niște purcei?</p>
            <p>— În sfârșit, eu așa găsesc cu cale, căci pe lângă că vom fura pe Andonis, vom ști și pentru viitor ce să facem ca să omorâm și pe celelalte dihănii.</p>
            <p>— Bine, Cucută, dacă tu găsești așa, așa să fie.</p>
            <p>După aceea, haiducii începură să meargă mai iute spre satul Rediu spre a intra slugi la fanariotul Andonis.</p>
            <p>— Bine, măi Cucută, zise iarăși Vasile din Punteni, mie tot nu-mi vine să mă dau singur prins în mâna călăilor.</p>
            <p>— Măi Vasile, toți oamenii din Punteni sunt nebuni ca tine, ori numai tu te-ai ales?</p>
            <p>— Nu, frate Cucută, eu nu sunt nebun, dar mă gândesc că planul tăi nu-i tocmai nimerit.</p>
            <p>— Apoi mai odinioară ziseși că vei face tot ce voi face și eu, acum de ce te mai schimbi?</p>
            <p>— Ia ascultă, Cucută, să fim oameni cu înțelepciune și tot lucrul să-l facem cu chibzuială.</p>
            <p>— Hei! vorbește atunci ce ai de gând să facem și nu toca la vorbe reci.</p>
            <p>— Eu sunt de părere, fiindcă ai așa dor mare de a te face slugă la Andonis, să te faci! eu însă rămân ca rezervă pentru orice întâmplare nu tocmai bună.</p>
            <p>— Ce vrei să zici, măi Vasile, că nu te înțeleg.</p>
            <p>— Voi să zic că dacă, D-zeu ferească, ai cădea în vreo primejdie, să aibă cine înștiința pe Bostan, ca să vie să te scape.</p>
            <p>— Bine, fricosule, fie și așa.</p>
            <p>Abia terminară haiducii noștri conversațiunea și iată-i ajunși la poalele dealului. Era o seară luminoasă și un <hi>ger</hi> cumplit. Luna părea înghețată pe orizontul senin și stelele din juru-i sclipiau oglindindu-se pe luciul zăpezii.</p>
            <p>— Haide, Vasile, rămâi sănătos, eu urc dealul și mă duc la Andonis, tu fii pe aproape.</p>
            <p>Și zicând aceste vorbe, Cucută se despărți de tovarășul său Vasile și o luă la fugă prin mijlocul zăpezii.</p>
            <p>Pe o sofa turcească, picior pesta picior, ședea trântit Andonis cu un ciubuc în gură și sorbind din când în când dintr-o ceașcă mare de cafea. În partea lui cea dreaptă sta Veronic a-ndeplini orice poruncă.</p>
            <p>— La ce te gândești, stăpâne? întrebă acesta pe fanariotul Andonis, care fumând din lungul său ciubuc se lăsase a fi purtat de gânduri.</p>
            <p>— Mă gândesc la nenorocita mea rudă din Galați.</p>
            <p>— La cuconașul <hi>Tricobet?</hi>
            </p>
            <p>— Da.</p>
            <p>— Și ce are cuconașul, v-o fi scris că nu-i este bine?</p>
            <p>— Nu, răspunse Andonis cu melancolie.</p>
            <p>— Atunci?</p>
            <p>— A fost omorît, bunul meu Veronic.</p>
            <p>— Omorît?! și de cine...?</p>
            <p>— De cine? când aș ști de cine...</p>
            <p>— Cum, oamenii cârmuirii n-au găsit nicio urmă? Ș-apoi bine, stăpâne, cuconașul Tricobet avea slugi?</p>
            <p>— Dacă avea?</p>
            <p>— N-au sărit să-l scape?</p>
            <p>— Au sărit și au fost și ele omorîte.</p>
            <p>— Atunci cuconașul a fost călcat de mai mulț hoți.</p>
            <p>— Cine poate ști?</p>
            <p>— Dar banii s-au luat?</p>
            <p>— Din toți banii lui Tricobet n-a rămas nimic.</p>
            <p>— Cum au putut oare hoții deschide acea ladă mare de fier, căci eu mi-aduc aminte când m-a chemat odată ca să-mi dea niște galbeni pentru efendia voastră și a deschis acea ladă, capacul era gros d-o palmă.</p>
            <p>— N-ar fi putut lua, dar a dat singur.</p>
            <p>— Și de unde știți aceasta?</p>
            <p>— Știu, pentru că el s-a găsit mort, cu pieptul străpuns de mai multe lovituri de cuțit, chiar lângă acea ladă.</p>
            <p>— Vai! sărmanul cucon Tricobet, ce a trebuit să pățească!  exclamă Veronic cu o durere prefăcută.</p>
            <p>— Eu îmi dau cu gândul, răspunse după câteva minute de gândire Andonis, că n-a fost alt hoț la nenorocitul Tricobet decât Bostan.</p>
            <p>— Care Bostan, întrebă Veronic cu un aer ca și când ar fi vrut să-și aducă aminte.</p>
            <p>— Bostan, pe a cărui ibovnică mi-ați adus-o în seara aceea.</p>
            <p>— De, stăpâne, așa noi ți-am adus multe ibovnice.</p>
            <p>— Nu bre, nu te face prost, nu-ți aduci aminte de acea fetiță, care era mai frumoasă decât soarele?</p>
            <p>— Tote fetițele pe care noi ți le-am adus au fost frumoase.</p>
            <p>— Atunci ești neghiob! Bre, era una care se chema Marioara și pentru care s-a omorît palicarul Chirillis.</p>
            <p>— A, pe legea mea stăpâne că nici prin gând nu-mi trecea, acum îmi aduc aminte. Dar aceea e istorie veche.</p>
            <p>— Focul care arde înăbușit, când izbucnește, are mai multă putere, Veronic, răspunse Andonis.</p>
            <p>— Adevărat, stăpâne.</p>
            <p>— Tu l-ai văzut pe acel câine de Bostan, cum era, Veronic?</p>
            <p>— Era un om ca la douăzeci și cinci de ani.</p>
            <p>— Avea barbă sau era ras?</p>
            <p>— Nu, avea numai mustăți și plete lungi.</p>
            <p>— Atunci el este.</p>
            <p>— De unde știți?</p>
            <p>— Și era un om nu tocmai nalt, dar robust.</p>
            <p>— Tocmai.</p>
            <p>— Ei bine, el este el.</p>
            <p>— Care el, chir Andonis?</p>
            <p>— El, Bostan, câinele care mi-a omorît pe Tricobet.</p>
            <p>— Cum ați aflat aceasta?</p>
            <p>— Să-ți spun, Veronic, șl fanariotul Andonis urmă: La ceasurile 5 și jumătate seara din ziua omorului eu tocmai ajunsei la Galați, căci aveam o treabă la bunul meu Tricobet. La șase ceasuri eram la casa iui, intru înăuntru și ce văd? Patru dintre slugi erau împușcate și chelnerul, acel frumos băiat blond, avea fruntea despicată în două. Plin de groază, tremurând de frică, trec în odaia cealaltă. Aici era ceva și mai înfiorător. Sărmanul Tricobet, cu pieptul închegat de sângele lui, zăcea la pământ. Și zicând aceste cuvinte, o lacrimă caldă alunecă pe obrazul lui Andonis.</p>
            <p>— Atunci desigur că ați alergat la cârmuire ca să dați de știre, chir Andonis, nu e așa? întrebă Veronic, ca să mai împrăștie din tristețea care acoperise fruntea stăpânului său.</p>
            <p>— Nu, bunul meu Veronic, respunse acesta, mi-a fost frică.</p>
            <p>— Frică? ce fel de frică?</p>
            <p>— Frică ca nu cumva să gândească cârmuirea că am fost eu omorîtorul.</p>
            <p>— Așadar ce ați făcut?</p>
            <p>— Am încălecat pe cal și am plecat.</p>
            <p>— Pentru aici desigur?</p>
            <p>— Vai! nu 1</p>
            <p>— Pentru unde atunci?</p>
            <p>- Ca să vin chiar în acea noapte aici simțeam că nu am putere. M-am gândit deci să ies afară din Galați și să rămân la vreun han.</p>
            <p>— Și ați rămas, unde?</p>
            <p>— Nicăeri!</p>
            <p>— Cum aceasta?</p>
            <p>— Scopul meu a fost să rămân noaptea la hanul „Trei Măsline”, căci tu știi bine că în acest drum nici nu se găsește alt han.</p>
            <p>— Și de ce nu ați rămas?</p>
            <p>— Pe cine ai văzut tu, Veronic, se rămână o noapte în mijlocul flăcărilor?</p>
            <p>— Cum, hanul Trei Măsline luase foc?</p>
            <p>— Nu luase, dar îi dăduse.</p>
            <p>— Și cine era acel păgân?</p>
            <p>— Tot acela care mi-a omorit și pe Tricobet, era Bostan.</p>
            <p>— O stăpâne, știi că mă pui în mirare! Vorbele voastre, vă spun drept, mă fac să mă cred pe lumea cealaltă.</p>
            <p>— Când m-am apropiat de han, continuă Andonis, văzui o para în loc de ziduri. Hangiu! începui să strig, dar nimeni nu-mi răspunse. Hangiu, Emilio! începui să strig atunci din nou, ce, ați ars cu toții? ieșiți afară cât mai este timp! Tot nimeni nu-mi răspunse, dar auzii văitându-se, sau mai bine auzii un ah! un ah dureros, un ah, care-ți rupea inima! Cunoscui numaidecât vocea, și mă aruncai ca un fulger înăuntrul hanului, când D-zeule! ce am văzut?!</p>
            <p>Și Andonis, zicând aceste vorbe, începu să plângă.</p>
            <p>Pare că D-zeu singur a pus mâna lui pentru a ajuta pe Bostan în răzbunarea-i.</p>
            <p>Andonis omorîse pe Marioara, omorîse pe cea mai scumpă floare a lui Bostan și acesta deși nu gândea că ar putea vreodată arunca un egal foc în inima tiranului său, acum nimerise fără voia lui.</p>
            <p>Andonis iubea la nebunie pe Emilia, frumoasa fată a hangiului, o iubea și o ceruse ca să se cunune cu dânsa. Ea însă îl refuză, căci de când era 10 de ani iubea pe un altul. Atunci Andonis promise mai multe pungi cu bani părinților fetei și aceștia promiseră că-i vor da-o ca sila.</p>
            <p>— Ce ați văzut, chir Andonis, întrebă mirat cu totul Veronic, văzând pe stăpânul său plângând.</p>
            <p>— Am văzut..... o! ce am văzut nu pot spune!</p>
            <p>— Și de ce, stăpâne?</p>
            <p>— În acel han, scumpul meu Veronic, erau toți omorîți! toți; Iar Emilia...</p>
            <p>Și Andonis tăcu înecându-l lacrimile.</p>
            <p>— Iar Emilia moartă și ea, stăpâne, vai!</p>
            <p>— Nu, nu, răspunse Andonis cu lacrimi, nu era moartă, dar...</p>
            <p>— Dar?</p>
            <p>— Bostan îi scosese un ochi!</p>
            <p>— Vai! exclamă deodată Veronic. Și cum ai aflai că a fost Bostan?</p>
            <p>— Am întrebat-o și ea mi-a zis că nu știe cum îl cheamă.</p>
            <p>— Atunci?</p>
            <p>— Mi-a spus însă că era un om mijlociu cu mustăți și cu plete lungi.</p>
            <p>— O, câinele, dacă-i așa, îl voi omorî eu, zise Veronic frecându-și pumnul.</p>
            <p>— Dar ia să te întreb altceva, Veronic. Mi se pare că tu erai acela care te-ai luat după Marioara în dimineața când mi-a scăpat ca printre degete.</p>
            <p>— Da, eu.</p>
            <p>— Ei bine, cum de nu ai prins-o?</p>
            <p>— Dacă aș fi putut, aș fi prins-o.</p>
            <p>— Cum dacă ai fi putut, ce, ea fugea mai tare ca tine?</p>
            <p>— Fugea, stăpâne, tocmai cum fuge o căprioară când scapă de glonțul vânătorului.</p>
            <p>— Și n-ai ajuns-o până la bordei?</p>
            <p>— Ba stăpâne, am ajuns la bordeiu.</p>
            <p>— Nu dacă ai ajuns tu, ci dacă ai ajuns-o pe ea.</p>
            <p>— Da, stăpâne, a ajuns și ea.</p>
            <p>— Cum văd, bre Veronic, noi nu ne înțelegem, par-că am fi de-o altă limbă. Unde era Marioara când ai ajuns la bordei?</p>
            <p>— Era înăuntru.</p>
            <p>— De ce n-ai intrat atunci la ea și să o întorci înapoi?</p>
            <p>— Pentru că înăutru era și Bostan.</p>
            <p>— Atunci să fi omorît, mișelule, pe acest Bostan, dar tu ai stat ca un nerod tocmai atunci când era timpul să pui mâna pe nelegiuitul care mi-a omorît pe Tricobet.</p>
            <p>— O, stăpâne, dacă aș fi putut l-aș fi omorît, mi-era însă frică să nu mă omoare el pe mine.</p>
            <p>— Atunci ești un fricos, iar nu un palicar, Veronic.</p>
            <p>— Palicar cu viața..</p>
            <p>— În sfârșit, fie, ce-ai făcut deci la ușă?</p>
            <p>— Am văzut...</p>
            <p>— Ce ai văzut?</p>
            <p>— Am văzut pe Marioara cum s-a omorît singură. Ea a spus lui Bostan toată istoria răpirii și în urmă l-a rugat să te răzbune.</p>
            <p>— Și Bostan ce a zis?</p>
            <p>— Bostan sărută pe Marioara după ce se omorî, iar pe urmă, cazând în genunchi, strigă către cer: „D-zeule! ajută-mi să-mi răsbun!“</p>
            <p>— Atunci tot el este care a făcut morțile, care a scos ochiul Emiliei, rosti Andonis fulgerând de mânie.</p>
            <p>— Și nu numai atâta, mi-e frică însă că acest Bostan vă păzește pe voi, efendi, ca ogarul iepurele.</p>
            <p>— Ce vrei să zici? întrebă Anlonis cu frică.</p>
            <p>— Voi să zic că Bostan, dacă s-a jurat să omoare pe cineva în lume, sunteți voi, efendi.</p>
            <p>— Cum? strigă Andonis ridicându-se de pe sofa, atunci să-l omorîm noi.</p>
            <p>— Mai bine zi să fim cu băgare de seamă.</p>
            <p>Abia isprăvi Veronic cuvântul cel din urmă și iată că un alt fanariot intră înăuntru ținând de mână pe haiducul Cucută.</p>
            <p>— Acest țăran, stăpâne, zise fanariotul în limba greacă, voiește să se bage slugă.</p>
            <p>— Vai, chir Andonis, strigă de odată Veronic, nu te uiți la el? prea e sperios și mare de corp. Eu cam aș avea frică de cămila asta.</p>
            <p>— Nici mie nu-mi bate la ochi, răspunse Andonis trântindu-se iar pe sofa.</p>
            <p>— Eu gândesc, chir Andonis, că acest țăran nu-i altceva de cât vreun spion d-ai lui Bostan.</p>
            <p>Cucută nu înțelegea grecește, dar auzind numele de Bostan se îngălbeni ca ceara la față.</p>
            <p>— Sunt pierdut, zise el în gândul lui.</p>
            <p>— Dacă-i spion, să-l tăiem, rosti Andonis.</p>
            <p>— Oricum, ca să fim siguri trebuie să-l omorîm.</p>
            <p>Cucută văzu în sfârșit moartea sigură. După ochi el înțelese că fanarioții aveau de gând să-l omoare.</p>
            <p>Ce putea să facă? deocamdată se hotărî si se supuie unei soarte așa de fatale și crăpa de necaz că n-a ascultat sfatul tovarășului său, Vasile, îndată însă îi trecu o idee prin minte.</p>
            <p>— Cuconașule, sărut mâna, zise el întrerupând pe Andonis din convorbirea lui cea grecească, am venit să mă rog de mata a mă primi ca slugă și fii sigur că îți voi fi de folos.</p>
            <p>— Și de ce folos poți tu să ne fli? întrebă Andonis.</p>
            <p>— De un folos mare, răspunse acesta.</p>
            <p>— Să vedem atunci folosul și apoi vom vorbi..</p>
            <p>— Mi se pare că D-voastră sunteți cuconașul Andonis, întrebă Cucută arătând pe omorîtorul Marioarei.</p>
            <p>— Da, chiar eu.</p>
            <p>— Atunci D-voastră sunteți trecut în catastiful morților.</p>
            <p>— Ce vorbești, mișelule?! răcni Andonis.</p>
            <p>— Nu-i mișel acela care vă voiește binele.</p>
            <p>— Și ce bine îmi voiești tu?</p>
            <p>— Acela de a vă scăpa viața.</p>
            <p>— Cum, vorbește să te auzim, cine vrea să mă omoare?</p>
            <p>— Asta nu vă pot spune până ce nu mi-ați făgădui o sută de lei.</p>
            <p>— Bine, vei avea o sută de lei.</p>
            <p>— Atunci aflați că eu sunt un spion.</p>
            <p>— Ce fel, exclamară câteștrei fanarioții mirați mai mult de denunțarea pe care și-o făcu singur.</p>
            <p>— Nici într-un fel, eu sunt trimis de Bostan ca să vă spionez.</p>
            <p>— Bostan! exclamară din nou fanarioții.</p>
            <p>— Da, Bostan, zise românul, m-a trimis să vă spionez, eu tocmai eram puțin bolnav, ba încă nici chiar acum nu mi-e tocmai bine și de aceea am rugat pe căpitanul nostru...</p>
            <p>— Care căpitan al vostru? î1 întrerupse Andonis.</p>
            <p>— Bostan, el e căpitanul nostru.</p>
            <p>— D-apoi bine, voi sunteți mai mulți?</p>
            <p>— Optsprezece toți.</p>
            <p>— Și aveți ca mai mare pe Bostan?</p>
            <p>-Pe el.</p>
            <p>— Bine, îți mulțumesc, zise Andonis haiducului, acum spune înainte, ai rugat pe căpitanul vostru...</p>
            <p>— L-am rugat ca să trimită pe altul, căci i-am spus că mie mi-e rău.</p>
            <p>— Si el n-a vrut? întrebă Andonis.</p>
            <p>— El s-a repezit la mine și mi-a dat o palmă zicându-mi că de nu mă voi supune voi fi mort.</p>
            <p>— Atunci tu ce ai făcut?</p>
            <p>— Am plecat, căci atminteri nu puteam, dar m-am jurat pe drum că-i voi face-o și eu.</p>
            <p>— Va să zică tu ești dintre oamenii lui, cu un cuvânt de cei care faceți mereu la morți? întrebă Veronic.</p>
            <p>— Da, răspunse Cucută, eu singur am omorît atâțea, că nici minte nu-i mai țin.</p>
            <p>— Dacă-i așa, zise Andonis, bine că ne-ai dumerit, acum noi te vom omorî. Tot e bine, azi scăpăm de unul, mâine vom scăpa și de ceilalți.</p>
            <p>— Puteți să mă omorîți, căci moartea caut și eu.</p>
            <p>— Și de ce cauți moartea? întrebă tot Andonis.</p>
            <p>— Pentru că am făcut atâtea omoruri încât groaza lui D-zeu mi-a cuprins sufletul! Oh! dar nu sunt eu de vină, Bostan va da seama înaintea cerului. Bostan, el, nelegiuitul este care m-a pierdut de pe lumea aceasta.</p>
            <p>Și zicând aceste cuvinte, începu să-și lovească pieptul cu pumnii.</p>
            <p>— Știi, Veronic, zise atunci Andonis credinciosului său, știi că acest om într-adevăr ne va fi de folos?</p>
            <p>— De, știu și eu ce să zic.</p>
            <p>— Da, ne va fi de un mare folos.</p>
            <p>Apoi întorcându-se către Cucută, care se lovea mereu cu pumnii în piept, îi zise:</p>
            <p>— Ia ascultă, voinice, tu știi unde am putea găsi pe Bostan?</p>
            <p>— Ori și când în bordeiul Marioarei.</p>
            <p>— Ei bine, noi îți vom lăsa viața, dacă ne vei duce acolo.</p>
            <p>— Nu, nu-mi trebuie viață, eu voiesc moartea,; de un an de zile alerg ca nebunii după acest Bostan, m-am luat după el fără a putea scăpa de el. De atunci am făcut mereu la omoruri și cu ce m-am folosit? Ah! chiar cei doi copii ce aveam au trebuit să moară în lipsa mea! Au murit, cuconașilor, au murit de foame, iar eu, părintele lor, iar eu, nenorocitul, trăiesc încă!</p>
            <p>Și Cucută începu să plângă cu niște lacrimi prefăcute.</p>
            <p>— la ascultă, voinicule, zise Andonis haiducului care își juca așa bine bine rolul, nu-i așa că tu ai vrea să-ți răzbuni în contra acestui Bostan?</p>
            <p>— Ah, dacă aș putea să-l omor, D-zeule, să nu mor până atunci!</p>
            <p>— Voinice, eu m-am gândit să-ți dau ție pe toți oamenii mei și să faci cum vei ști ca să-mi aduci viu pe acest Bostan.</p>
            <p>— O, cuconașule, dar ce-o să faci cu el viu, mai bine să-l omorîm, mai bine să scăpăm pământul de un asemenea călău.</p>
            <p>— Nu, eu voi să-l am viu în mână.</p>
            <p>— Iacă tot ce pot face, cuconașule Andonis, să mergem mâine pe la 12 ceasuri când Bostan doarme în bordei, să omorîm pe ceilalți haiduci ai săi, iar pe el, dacă vom putea să punem mâna, să-i sucim gâtul.</p>
            <p>— Bine, voinice, mâine vei porunci cum vei găsi mai cu cale la toți oamenii mei; ei sunt 23 de toți.</p>
            <p>— O, D-zeule, dacă l-aș putea omorî!.. exclamă Cucuta.</p>
            <p>— Acum, Veronic, ia-l și-l du în bucătărie ca să i se dea ceva de mâncare, căci trebuie să fie flămând.</p>
            <p>— Flămând prăpădit, cuconașule, veți face o pomană dacă îmi veți da ceva să mănânc, zise ștergându-și prefăcutele sale lacrimi.</p>
            <p>— Da, da, du-l, Veroni, mai curând.</p>
            <p>Veronic luă pe Cucută de mână, î1 duse în bucătărie și după ce spuse bucătarului să-i dea să mănânce bine, se întoarse iar înapoi la Andonis.</p>
            <p>— Cum îți pare, Veronic, acest țăran? nu-i așa că vom reuși cu el? întrebă marele fanariot.</p>
            <p>—De, stăpâne, așa cred și eu, că cu acest hamal care știe toate cotruțele lui Bostan și care poartă o așa de mare ură asupra lui vom izbuti a pune mâna nu numai pe el, dar și pe ceilalți.</p>
            <p>— Vezi atunci ca mâine la 12 să plecați spre bordeiul de care vorbea țăranul.</p>
            <p>— Și stăpâne, după ce vom prinde pe Bostan, ce vom face cu această nălucă de om?</p>
            <p>- Cu care nălucă, cu țărănoiul acesta?</p>
            <p>— Da.</p>
            <p>— Ce vom face? Îl vom omorî.</p>
            <p>— Bine, respunse Veronic, mâine la 12 ore vom merge cu toții să prindem pe Bostan. Acum, seară bună, stăpâne!</p>
            <p>— Seară bună, Veronic.</p>
            <p>Și fanariotul, ieșind afară, lăsă pe Andonis să se culce eu gândul și bucuria că a doua zi vor avea în mâinile lor pe Bostan.</p>
          
            </div>
            <div type="chapter" n="9">
               <p>Prinderea fanarioților. — Rănirea lui Bostan.</p>
           
            <p>Abia Cucută rămase singur în bucătărie și ieși afară unde întâlni numaidecât pe Vasile din satul Puteni</p>
            <p>— Ce ai făcut, frate Cucută? Îl întrebă acesta.</p>
            <p>— Era cât pe aci, Vasile, să dau pielea popei.</p>
            <p>— Ce zici, mă?</p>
            <p>— Zău așa!</p>
            <p>— Și cum ai scăpat?</p>
            <p>— Cum am scăpat, am scăpat.</p>
            <p>— Hai atunci mai curând să fugim!</p>
            <p>— Ce, ori ești nebun?</p>
            <p>— Dar de ce, măi Cucută?</p>
            <p>— De, știu și eu!</p>
            <p>— Cum știi și tu?</p>
            <p>— Păi bine, dacă zici să fug!</p>
            <p>— D-apoi vrei dar să dai pielea popei?</p>
            <p>— Ba, numai asta n-aș face-o.</p>
            <p>— Pe legea mea, Cucută, că nu te înțeleg deloc.</p>
            <p>— Ascultă, măi Vasile, eu mâine vin cu toți fanarioții la bordeiul Marioarei, spune deci lui Bostan să fie pregătit și să nu se teamă.</p>
            <p>— Dar cum ai făcut de i-ai înșelat pe toți?</p>
            <p>— Cum am făcut, n-am vreme acum ca să-ți spun, tu ascultă ce ți-am zis și vezi ca mâine la 12 ceasuri de zi să fiți cu toții gata. Oamenii fanariotului Andonis sunt 23, pe când noi nu suntem decât opt. Eu sunt de părere să-i băgăm în bordeiul de sub pământ și să-i lăsăm să moară de foame.</p>
            <p>— Bine, frate Cucută, voi spune tot lui Bostan.</p>
            <p>— Așa să-i spui, rămâi sănătos.</p>
            <p>Și într-un minut Cucută se întoarse iar in bucătărie.</p>
            <p>— Ce este, măi Vasile, ce vii așa fuga, întrebă Bostan plin de mirare pe Vasile din satul Puteni, care venise așa de iute de nici nu-și mai putea lua răsuflarea.</p>
            <p>— Nu-i nimic, răspunse acesta.</p>
            <p>— O fi prins pe tovarășul tău, aud?</p>
            <p>— Nu.</p>
            <p>— Păi dar ce ai de abia îți tragi sufletul?</p>
            <p>— A prins el.</p>
            <p>Și de des ce-și lua răsuflarea, nu putu să termine.</p>
            <p>— Cum? l-a prins, măi! vorbește, ce dracu ai?</p>
            <p>— Nu, nu l-a prins.</p>
            <p>— Dar.</p>
            <p>— A prins el,</p>
            <p>— Pe cine?</p>
            <p>— Pe toți.</p>
            <p>— Pe care toți?</p>
            <p>— Pe toți fanarioții.</p>
            <p>— Pe toii fanarioțti! exclamară haiducii într-o voce.</p>
            <p>— Și cum i-a prins? întrebă Bostan.</p>
            <p>— I-a prins bine, mâine pe la ceasurile 12 o să vie cu toții aici în bordei.</p>
            <p>— Mi se pare, măi Vasile, că tu ai înnebunit.</p>
            <p>— Nu, căpitane, Cucută așa mi-a ais.</p>
            <p>— Atunci e el nebun.</p>
            <p>— Nebun pentru că a putut pune mâna pe fanarioți?.</p>
            <p>— Atunci fii măi Vasile om de omenie șl spune-ne istoria din cap.</p>
            <p>— Ce să vă spun că nu știu nimic.</p>
            <p>— Atunci de ce vorbești?</p>
            <p>— Vorbesc, căpitane, fîindcă așa mi-a zis Cucută.</p>
            <p>— Cum ți-a zis?</p>
            <p>— Mi-a zis să viu să-ți spun că mâine pe la 12 ore să fii gata ca să primești pe cei 23 oameni ai lui Andonis, și fiindcă noi opt nu vom putea lupta eu ei toți, Cucută găsi cu cale a-i închide ca pe șoareci în capcană.</p>
            <p>— Adică să-i băgăm in bordeiul de dedesuptul nostru? întrebă Bostan.</p>
            <p>— Tocmai.</p>
            <p>— Bine, Vasile, acum am înțeles. Cucută s-o făcut că trece în partea neleglulților ca să ne prindă pe noi. Brava om.</p>
            <p>A doua zi era tocmai Duminică. Bostan se sculă de dimineață, așeză bine scările la amândouă intrările și scoase patul pe deasupra găurii care cobora în subterană spre a fi văzută cu înlesnire de către fanarioți; după aceea zise haiducilor:</p>
            <p>— Pe la 11 ceasuri, voi toți, voinicilor, să fiți înăuntru, când veți auzi că au sosit fanarioții să faceți zgomot ca să vă audă, și astfel si se coboare și ei înăuntru. Îndată ce se va coborî cel dintâi fanariot, voi să o tuliți la fuga pe canal și iute să ieșiți afară, după aceea vă voi spune ce să faceți.</p>
            <p>— Bine, căpitane, răspunseră haiducii.</p>
            <p>Când veniră ceasurile douăsprezece, Bostan se urcă pe un salcâm și de acolo privi înspre satul Rediul.</p>
            <p>— Băieți, după cum v-am spus, le zise el la haiduci, fuga în fundul bordeiului, căci spurcații vin.</p>
            <p>— Sunt mulți? întrebă Neghină.</p>
            <p>— Sunt destui, dar fugiți, ascundeți-vă, că iată-i, au sosit. Eu voi rămâne aici.</p>
            <p>Haiducii intrară în bordeiul din fund și nu trecură bine zece minute și iată că sosiri și fanarioții.</p>
            <p>Cucută era în fruntea lor șl ținea în mână un iatagan turcesc, iar Andonis, în urmă de tot, venea cu mâna goală.</p>
            <p>Veronic lipsea, el rămase acasă ca să vândă niște stoguri de fân la doi mocani, promițând că îndată ce va isprăvi va veni și el ca să privească cum haiducii lui Bostan sunt prinși și măcelăriți fără de veste.</p>
            <p>— Intrați pe aici înăuntru, zise Cucută fanarioților. Îndată bordeiul se umplu. Andonis însă rămase afară, ori și cum lui nu-i venea să intre înăuntru.</p>
            <p>— A! va să zică tu ești, exclamă Bostan încet din vârful salcâmului, tu ești acel fanariot scurt și gros, urât la față, urât și la inimă!</p>
            <p>— Ce trebuie să facem acum? întrebară fanarioții pe Cucută.</p>
            <p>— Să intrăm în această gaură, ei n-au nimic la dânșii, priviți armele, la stau afară.</p>
            <p>— Să fugim, să fugim, se auziră atunci din subterană mai multe voci</p>
            <p>— N-auzi, zic că o să fugă, întrebă unul din fanarioți.</p>
            <p>— Să fugă? dar pe unde? altă ieșire nu se află, zise Cucută.</p>
            <p>— Măi voinice, întrebă un fanariot, nu cumva or avea puști la dânșii?</p>
            <p>— Nu, vă încredințez, căci aici e odaia de dormit și cu puștile n-au ce face,</p>
            <p>— Când aș fi sigur, apoi aș intra eu mai întâi.</p>
            <p>— Intră, zise Cucută, și n-ai habar.</p>
            <p>— Eil fie, ia noroc, și fanariotul se coborî pe scară în fundul bordeiului.</p>
            <p>— Nu e nimeni înăuntru? strigă el plin de mirare.</p>
            <p>— Sau ascuns de frici, zise Cucută.</p>
            <p>Atunci începură fanarioții a se coborî unui după altul și să caute în toate părțile pe haiduci.</p>
            <p>Andonis ședea mai departe și privea prin ușa bordeiului cum oamenii săi îi vor aduce îndată pe Bostan, iar acesta se uita din vârful salcâmului la el, întocmai precum pisica se uită la șoarece, calculând momentul când trebuie să se arunce și să-l înhațe.</p>
            <p>Deodată însă își zărește haiducii care, ieșind din subterană prin canal, se uitau la el și prin semne îl întrebau ce să facă. Bostan le făcu cu mâna ca să se apropie.</p>
            <p>— Acum te păzește, nelegiuitule, zise după aceea tare, și cum era pe vârful salcâmului, sări odată drept în capul lui Andonis.</p>
            <p>— Ce să facem, căpitane, strigară atunci și haiducii care veniră într-o fugă lângă Bostan.</p>
            <p>— Faceți larmă mare, le zise acesta, și dați mereu cu puștile în fanarioți.</p>
            <p>Haiducii se supuseră, ei începură să strige de vuia toată câmpia și dădeau cu puștile în fanarioți, încât cădeau snopuri la pământ.</p>
            <p>— Ce este? urgia lui D-zeu, se întrebară ei.</p>
            <p>— Să ieșim afară, strigă unul dintr-înșii.</p>
            <p>Dar nu apucă să isprăvească vorba și căzu la pământ lovit de un glonț haiducesc.</p>
            <p>— Să omorâm pe Cucută, strigă un altul.</p>
            <p>Abia termină și acesta vorba și se duse cu Cucută în gură pe lumea cealaltă.</p>
            <p>— Vai, trădare! exclamară atunci mai mulți dintre fanarioți.</p>
            <p>— Trădare, da, v-a trădat Cucută. mișeilor, respirase acesta de afară, care îndată ce își văzu tovarășii, trecu în partea lor.</p>
            <p>— Te vom omorî și noi strigă din fundul bordeiului o altă grămadă de fanarioți, și numaidecât o altă grămadă dintr-înșii căzu la pământ vărsând sânge pe gură.</p>
            <p>Fanarioții se înspăimântară cu totul. Ei nu mai știau nici unde se află. Dacă s-ar fi luptat piept la piept cu haiducii, desigur că i-ar fi omorît, căci erau 22 la număr. Dar așa: o parte dintr-înșii se aflau în subterană necutezând să iasă afară, ceilalți erau în bordei și deși slobozeau câte o pușcă, focul mergea în vânt, căci haiducii nu stătură în dreptul ușii. Tot ce ar fi putut face era să iasă deodată cu toții afară și în modul acesta tot ar mai fi scăpat cineva dintr-înșii și ar fi putut chiar să omoare și dintre haiduci pe cineva.</p>
            <p>Fanarioții însă, luați deodată fără veste, se zăpăciră cu totul. Să iasă afară nu le venea, căci se gândeau că afară trebuie să fie câmpia plină numai de haiduci, deoarece se făcea atâta zgomot și se auzeau atâtea feluri de voci. Pe lângă astea, li se descărcaseră și puștile, pe când haiducii, care erau pregătiți cu puști, cu pistoale, cu carabine, tunau mereu și culcau mereu la pământ fanarioți. Ce trebuiau dar să facă? Ei găsiră cu cale să intre cu toții în subterană.</p>
            <p>— Să ne aruncăm în acest beci, strigară cu toții și începură să sară unul câte unul.</p>
            <p>— Pe ei, măi băieți! strigă atunci Cucută. Să-i omorîm ca pe niște câini!</p>
            <p>— Nu, îi opri Bostan, lasați-i să intre înăuntru, și ținând pe Andonis strâns cu o mână, cu cealaltă îi cârpi o palmă încât îi sclipiră ochii.</p>
            <p>— De ce dai în mine? îl întrebă acesta cu umilință și cu falca roșie ca focul.</p>
            <p>— Ascultați, copii, întrebă Bostan fără a răspunde nimic lui Audonis, luat-ați voi scara de la canal?</p>
            <p>— Da, zise Neghină, am luat-o eu.</p>
            <p>— Mergeți acum de luați scara și de la bordei ca să nu aibă pe unde ieși nelegiuiții.</p>
            <p>— Dar mie, săracul, dați-mi drumul, căci nu sunt nimic de vină, se ruga Audonis tremurând de frică.</p>
            <p>Bostan nu-i zise nimic, și uitându-so în ochii lui, îi trânti încă o palmă încât i se zdruncină mintea în cap.</p>
            <p>Haiducii intrară cu toții în bordei, ca să execute ordinul căpitanului, pe când acesta ținea pe Andonis strâns de piept, încălziadu-l din când în când cu câte o palmă repede.</p>
            <p>— Ia ascultă, nelegiuitule, îi zise Bostan după ce rămaseră singuri, cunoști tu pe Mărioara?</p>
            <p>— Nu, răspunse Andonis.</p>
            <p>— Spune drept, nenorocitule, că te omor.</p>
            <p>— Și dacă o cunosc?</p>
            <p>— Păi așa vorbește, nelegiuitule, acum spune, cunoști și pe Bostan?</p>
            <p>— Nu.</p>
            <p>— N-ai auzit niciodată de el?</p>
            <p>— Nu.</p>
            <p>— Minți, păgâne, de ce ai venit atunci la bordeiul meu?</p>
            <p>— Am auzit, dar nu l-am văzut</p>
            <p>— Ei bine, acum uită-te la mine, ca să mă cunoști altă dată.</p>
            <p>— Cum, mata ești Bostan?</p>
            <p>— Întocmai, după cum mătăluță ești Andonis.</p>
            <p>— Și ce vrei de la mine?</p>
            <p>— Nimic mai mult decât viața.</p>
            <p>Andonis începu să tremure de frică.</p>
            <p>— Vai, zise el plângând, în ce am greșit eu?</p>
            <p>— Taci, strigă Bostan la el, dându-i un pumn haiducesc după ceafă.</p>
            <p>— Acum hai în bordei, ca să te trimit pe lumea cealaltă, spre a spune și morților ce ai pățit de la Bostan. Ah! Marioaro! Marioaro! acesta e călăul care mi te-a omorît, dragă! Pe acesta privește-l acuma, privește cum Bostan, cum dragul tău bădiță știe a te răzbuna.</p>
            <p>Și zicând aceste vorbe, ochii lui Bostan se umplură de lacrimi. Andonis tremura ca o vargă bătută de vânturi, el văzu că orice rugăminte, orice încercare era zadarnică.</p>
            <gap n="[editorial]" unit="graphic"/>
            <p>Atunci Veronic se repezi ca un fulger la el și-i băgă cuțitul în piept</p>
            <p>— Nu sta pe loc, satană, răcni Bostan lui Andonis care se cam împotrivi de a intra în bordei.</p>
            <p>— Iertare, murmură acesta.</p>
            <p>— Nimic, închide neagra-ți gură.</p>
            <p>— În numele cerului!</p>
            <p>— Taci, mișelule, nu mai numi cerul, că va cădea peste tine.</p>
            <p>— Dacă ești dar creștin, nu mă omorî.</p>
            <p>— Am făcut, câine, o mulțime de păcate în lumea aceasta, și omorîndu-te acum pe tine, cred că D-zeu mi le va ierta, și Bostan smuci încă o dată pe Andonis, spre s-l băga în bordei.</p>
            <p>— Dacă nu vrei să intri în bordei, atunci haide, fie-ți moartea aici. Am vrut să te chinuiesc mai mult, dar după cum bag de seamă o să trec timp mult cu tine și colo în capcană am și pe alții. Pe ei îmi voi răzbuna mai bine, acum mă mulțumesc că această mână a mea ți-a putut înfinge cuțitul în creștetul capului. Mărioaro, uită-te din ceruri și vezi pe omorîtorul tău.</p>
            <p>Apoi Bostan scoase cuțitul din brâu, trânti pe Andonis în genunchi și cu o furie inexprimabilă repezi fierul spre a-1 înfinge tot în creștetul capului.</p>
            <p>Deodată însă se auzi o detunătură, și Bostan căzu la pământ.</p>
            <p>Andonis, văzând cu ochii acest miracol, se sculă în picioare, se uită la Bostan și-l văzu plin de sânge.</p>
            <p>— Ce, am murit, strigă el, sau sunt viu?</p>
            <p>Și fără a se gândi că acum este tocmai timpul a lua cuțitul din mâna lui Bostan și a i-l băga în piept, o luă la fugă mulțumind lui Dumnezeu, deși niciodată până în momentul acesta nu-i pronunțase numele, mulțumind, zicm lui D-zeu, pentru că i-a scăpat zilele.</p>
            <p>Bostan era rănit greu la brațul drept, iar Andonis scăpat tocmai în minutul morții.</p>
            <p>Fanariotul Veronic.</p>
            <p>Când au plecat fanarioții sub conducerea Iui Cucută ca să-i aducă la bordeiul Marioarei și să le dea în palmă pe Bostan, ne aducem aminte că Veronic rămase acasă împreună cu cei doi mocani.</p>
            <p>— Dacă vrei, cucoane, îți putem da până la paisprezece galbeni pe un stog de fân, zise Sandu, unul dintre mocani.</p>
            <p>— Și fiindcă-i iarna grea, răspunse celălalt, căci altminteri stogul de fân, cât de bun să fie, nu se vinde mai mult decât până la opt galbeni.</p>
            <p>— Dați acum cincisprezece galbeni și nu vă mai scumpiți pentru o nimica, răspunse Veronic.</p>
            <p>Astfel se tot tocmiră mocanii cu fanariotul și mai ridicând unul, mai lăsând altul, ajunseră la preț.</p>
            <p>— Haide, scoate banii, zise Veronic.</p>
            <p>Sandu trase din sân o pungă mare de piele și plină numai cu galbeni austriaci, plăti fânul, și după aceea băgă punga iar înapoi.</p>
            <p>Veronic o și ochi, doar ce putea să facă, el era unul și ei erau doi.</p>
            <p>— Stai, își zise el în gând, eu știu să ochesc bine cu pușca.</p>
            <p>După aceea, își ceru voie de la mocani, și intrând în casă, luă din perete o pușcă cu două focuri.</p>
            <p>— Sandule, strigă Veronic din balconul casei.</p>
            <p>— Aud, răspunse acesta.</p>
            <p>— Cazi la pământ! Si slobozind cocoșul puștii, Sandu fu lovit în cap și muri la minut.</p>
            <p>Mocanul celălalt o luă la fugă, dar fanariotul îl ochi repede, și gloanțele străbătându-i spatele adormiră vecinic și pe acesta.</p>
            <p>Atunci Veronic se coborî repede din balcon, se duse la Sandu, îi luă punga cu bani, iar cadavrul înghețat îl târî până în beciul acela în care văzură altă dată tortura acelui biet român și care în urmă a fost tăiat de Chirilis. îndată ce ridică oblonul, putoare nedescrisă umplu recele aer. Afară era într-adevăr frig, însă în acest beci, acoperit pe deasupra cu zăpadă, domnea o căldură destul de mare, astfel că cadavrele victimelor se descompuneau numaidecât.</p>
            <p>Tot astfel făcu și cu al doilea mocan.</p>
            <p>— Slavă ție, drace, zise după aceea Veronic. Făcui ce făcui și tot luai punga. Dacă vor veni ceilalți mocani și vor întreba de dânșii, eu le voiu răspunde că le-am vândut fânul și că mai mult nimic nu știu. Lasă să tot caute ei ca să găsească stârvurile.</p>
            <p>Veronic era unul dintre cei mai depravați fanarioți. Pe la al treisprezecelea an al vârstei sale, el se bucura de o avere destul de bună. Până atunci nici nu se gândise vreodată la România, căci în adevăr niciunul dintre greci, nici chiar fanarioții nu veneau aici, decât acei care nu aveau nici un căpătâi prin țara lor. Aceștia singuri veneau cu speranța toată mai mult în mila Domnului, care era de asemeni tot fanariot. Pe la anul 1835 însă, în Moldova se afla Domn Mihail Sturza, om bun altminteri, dar egoist până la temeritate și cu scop a face din toată Moldova o proprietate a sa. În timpul acesta, grecii încă tot se bucurau de marile privilegiu, căci Domnul Moldovei nu voia nici dată ca românul să fie deșteptat. Chiar regulamentul organic începu a se aplica pe dos, lucru care plăcu mult atât Rusiei cât și Turciei...</p>
            <p>Fanariotul Veronic, zisei, înainte de a veni în România, pe la anul 1830 se afla în Constantinopol.</p>
            <p>Într-o seară frumoasă de vară el se plimba pe o barcă prin Bosfor. Aerul era dulce, așa precum este totdeauna la Constantinopol. Seara pășea visătoare în carul ei de stele, pietre de aur care ornau splendid negrul ei veșmânt. Era o tăcere profundă, numai vecinicul murmur al apei se auzea mereu și din când în când lopețile vreunui luntraș. Nimic nu poate fi mai plăcut, nimic nu poate fi mai frumos decât a te plimba o noapte, o singură noapte pe luciul Bosforului!!...</p>
            <p>Veronic se legăna cu luntrea pe valurile murmurânde ale apei și cânta încet din gură. Era în adevăr ceva curios la acest fanariot, ca să-l vezi plimbându-se noaptea cu barca. El în toată viața lui nu făcuse această încercare decât de trei ori, deoarece își zicea că decât a perde timpul pe apă, mai bine ar căuta alte petreceri, a căror desfrâuri să se lovească cu bestialele sale apucături.</p>
            <p>De altminteri, era un om frumos la față și avea o voce dulce și armonioasă.</p>
            <p>Deși era puțin, amețit de puterea mai multor sticle cu vin pe care le deșertase cu câteva ceasuri mai înainte, mânuia cu toate astea așa de bine lopețile, încât gândiși că este vreun marinar crescut pe apă.</p>
            <p>— Păcat, își zise el, să fii pe apă și să n-ai lângă tine o femeoe.</p>
            <p>Femeile erau de obicei obiectul pasiunilor sale! Și când acum se văzu singur pe apă cu două lopeți în mână, începu să regrete minutul în care a urcat în barcă.</p>
            <p>Deodată însă iată că zărește o gondolă ce venea spre el despicând apa în două.</p>
            <p>— Ah! dacă ar fi într-însa și o femeie, își zise Veronic.</p>
            <p>Nu trecu mult timp și gondola se apropie de barca fanariotului.</p>
            <p>Atunci Veronic văzu trântită pe un covor o fată ca de 17 ani. Ea era frumoasă încât părea că e zâna Bosforului, menită a aprinde focul în inima celor care ar fi văzut-o. Ea se ridică în genuchi, se uită în barca fanariotului, apoi, lăsându-se iar pe covor, gondola dispăru.</p>
            <p>Veronic, îndată ce o văzu, voi să strige gondolierului să oprească, voi să-și apropie barca de a ei, dar nici gura lui, nici mâna lui nu avură putere. El rămase extaziat câteva minute și văzând că gondola dispăru se luă fuga după ea. În timp de jumătate de ceas alergă Veronic cu barca în toate părțile ca să găsească, ca să ajungă pe acea fată frumoasă ca o închipuire și care ca închipuirea pieri d-inaintea lui.</p>
            <p>Toate încercările lui însă îi fură zadarnice.</p>
            <p>— Rămâi atunci sănătos, Bosfore, zise Veronic plesnind de necaz, dacă voi mai veni vreodată la tine, să mă-nghiți, și-și îndreptă barca spre mal.</p>
            <p>Iată însă că zărește din nou gondoleta care legăna pe frumoasa fată.</p>
            <p>— Acum nu-mi mai scapi, exclamă pasionatul fanariot și din trei lovituri de lopeți atinse gondola fetei.</p>
            <p>— Cum, Almelaiur! Îi strigă Veronic la vederea ei. Fiica pașei, singură în gondolă! și voi să se retragă.</p>
            <p>Abia însă făcu câteva retrageri înapoi și luându-și seama, își repezi din nou barca încât lovi așa de tare gondola sa, că era pe aci s-o răstoarne.</p>
            <p>— Allah! exclamă frumoasa turcoaică speriată.</p>
            <p>Dar Veronic, fără a mai pierde timpul, făcu o săritură și căzu la picioarele turcoaicei.</p>
            <p>— Gulfar! ajutor, strigă frumoasa Almelaiur gondolierului.</p>
            <p>— Atunci se prezentă un spectacol pe atât de înfiorător, pe cât și de ridicol.</p>
            <p>Gulfar, cu o lopată în mână, ședea gata să trăsnească pe Veronic în cap, iar acesta scoase un cuțit, zicându-i:</p>
            <p>— De vei da cu lopata, vei muri de cuțitul meu.</p>
            <p>— Așa, ne jucăm cu cuțitele, răspunse turcul, atunci să te vedem.</p>
            <p>Și lepădând lopata, scoase șl el un cuțit.</p>
            <p>Frumoasă Almalaiur, nedeprinsă cu asemenea scene, începu să ofteze și căzu în nesimțire pe prețiosul covor de Persia.</p>
            <p>Luna arunca dulce razele sale pe apa liniștită a Bosforului și privea tristă la cele trei persoane din mica gondoletă. Părea că este și ea curioasă ca să vadă finitul acestui periculos joc.</p>
            <p>Un turc și un fanariot, amândoi tineri și amândoi cu cuțite în mână, puțin mai departe frumoasa Almelaiur încremenită ar fi făcut pe oricine să creadă că sunt doi amanți de origine și religiune diferită care se bat pentru o fată în mijlocul apei.</p>
            <p>Veronic văzu că se află într-o poziție critică. Ca să se repeadă cu cuțitul asupra turcului nu-i venea, căci avea și acesta unul în mâini. Ce trebuia dar să facă? El se aruncă într-o parte a gondolei și o zdruncină așa de tare încât Gulfar, care nu se aștepta la aceasta, ș-apoi aflându-se și cu mintea pironită asupra modului cum să-și scape stăpâna șî să omoare pe fanariot, căzu deodată pe spate. Atunci Veronic se repezi ca un fulger la el și-i băgă cuțitul in piept.</p>
            <p>— Allah! exclamă de a doua oară Almelaiur văzându-și pe gondolier mort. Dar Veronic se apropie de ea și luând-o în brațe o umplu de sărutări.</p>
            <p>— Ce faci, ghiaure? strigă aceasta smucindu-se din brațele lui.</p>
            <p>— Nimic, Almelaiur, răspunse el. Deși tu ești fiică de pașă, în astă noapte însă vei fi amanta mea. Și sculându-se în picioare, o luă iarăși în brațe.</p>
            <p>O luptă se văzu atunci între ei amândoi. Veronic era un om înalt și robust, pe când turcoaica o creatură mică și fragedă ca floarea abia îmbobocita. Ea trebuia prin urmare să cedeze, căci orice împotrivire ar fi fost zadarnică. Poate că chiar s-a gândit la aceasta, căci câteva minute stătu indecisă lăsându-se a fi sărutată de Veronic, când deodată-i dete un brânci fără de veste și urcându-se pe gondolă, se aruncă în Bosfor.</p>
            <p>Un zgomot sa auzi, sute de cercuri se formară pe apă, apoi cercurile se lățiră pierzându-se în depărtare.</p>
            <p>Frumoasa turcoaică Aimelaiur se înecase, ea muri conservându-și onoarea.</p>
            <p>Tocmai acum văzu Veronic realitatea eu ochii, tocmai acum înțelese încăpățînarea lui, când se văzu în gondolă singur, cu brațele întinse, având într-o parte pe sărmanul turc mort, iar în fața lui pe frumoasa Almelaiur, pe gingașa turcoaică îngropată sub valurile apei.</p>
            <p>— Trebue să fug din aceste locuri, își zise el, și îndreptând gondola spre mal, ieși afară și se duse acasă.</p>
            <p>A doua zi se și făcu nevăzut din Constantinopol; el veni în Moldova înrolându-ae printre oamenii lui Andonis, care-l făcu șeful lor după moartea precedentului său Chirilis.</p>
            <p>— Acum m-am scăpat de mocani, am luat apoi și banii, pot deci să mă duc și eu pe la bordeiul Marioarei ca să văd ce-o fi făcut palicarii mei cu acel păgân de Bostan, zise Veronic luând o pușcă și îndreptându-se spre bordeiul Marioarei.</p>
            <p>El mergea prin zăpadă și fluiera o melodie a bețivilor, amintire veselă care nu-i revenea în minte, decât numai în asemenea momente de bucurie.</p>
            <p>O sută douăzeci de galbeni erau în pungă, bun chilipir pe ziua de astăzi, zicea el din când în când dezmierdându-și patul puștii.</p>
            <p>Astfel merse el vreun ceas și jumătate gândind când la punga cu bani, când la Bostan pentru care regreta că nu-l va găsi în viață. Dar ce-i văzură ochii, apropiindu-se de bordeiul Marioarei? Lui i se pare vis. Andonis, celebrul său stăpân, să fie ținut și pălmuit de haiducul Bostan? Andonis, care mergea să omoare pe Bostan, să fie acum prins și gata a fi omorît de Bostan?? Toate acestea nu-i venea a crede, trebuia însă să le creadă, căci astfel vedea cu ochi.</p>
            <p>— Dacă ceea ce văd o fi adevărat, atunci haiducul va părăsi lumea aceasta, zise în cele din urmă Veronic.</p>
            <p>Bostan era încă în ușa bordeiului, căznindu-se să tîrască înăuntru pe fanariot, apoi văzând că nu va avea puțină trudă pentru a face aceasta, se hotărî să-l omoare afară.</p>
            <p>Cum trebuia însă să-l împuște, când stăpânul său Andonis se afla în fața lui Bostan? De două ori se încercă a da cu pușca în haiduc și de două ori se opri, deorece vedea sigur că va omorî pe connaționalul său!</p>
            <p>Tot ce-i mai rămânea să facă era să alerge să se lupte cu Bostan și să-și scape stăpânul, dar unde cuteza! se afla la o depărtare de două sute de pași și tot îi era frică să nu care cumva să-i zărească haiducul și să se ia după el.</p>
            <p>— A, n-ai noroc, chir Andonis, exclamă el în cele din urmă. Treci tu partea cealaltă și lasă-mi pe nemernic să-i ochesc drept în inimă.</p>
            <p>Și după aceea-și rezemă pușca de pamânt uitându-se cu sânge rece cum Andonis se zbătea în brațele haiducului. Deodată însă, iată că vede o mână cu un cuțit ridicându-se asupra capului lui Andonis.</p>
            <p>— Vai! stăpânul meu e mort, răcni Veronic și ochi mână cu pușca.</p>
            <p>O detunătură se auzi după aceea și Bostan căzu numaidecât la pământ.</p>
            <p>Atunci Andonis, încremenit de mirare, o luă la fugă spre casa lui, lăsând în urmă-i pe Bostan rănit la mână și pe toți fanarioții în puterea haiducilor. Bine c-am scăpat, zicea el și fugea de-i scăpărau picioarele.</p>
            <p>— Stai, stăpâne, îi strigă însă o voce cunoscută. Andonis își întoarse numai capul, zări pe Veronic și fără a se opri îi zise:</p>
            <p>— Fugi, palicare, dacă nu vrei să te lovească Bostan cu cuțitul în creștetul capului!,</p>
            <p>— Dar stai și n-ai frică, îi răspunse acesta.</p>
            <p>— Frică, frică... zicea Andonis fugind mereu.</p>
            <p>— Și stai, efendi, că doar am pușca în mână.</p>
            <p>— Aruncă, Veronic, pușca, și fugi.</p>
            <p>— Ce dracu te-a găsit, că eu nu te știam așa de fricos! și Veronic se luă după stăpânul său.</p>
            <p>Ei fugiră până nu se mai zărea bordeiul, și cu toate astea Veronic nu putea să oprească în loc pe stăpânul său.</p>
            <p>— Stai efendi, stai, că Bostan a murit, l-am împușcat.</p>
            <p>La aceste cuvinte, Andonis se mai trezi nițel, își aduse aminte că Bostan căzu la pământ în urma unei detunături, că nu mai avea nicio putere și atunci stătu pe loc.</p>
            <p>— Bine efendi, se poate să ai atâta frică?1</p>
            <p>— Ah, Veronic, era să mă omoare!</p>
            <p>— Apoi bine, efendi, nu te gândeai și la mine, sau gândeai poate că Veronic ar lăsa vreodată pe chir Andonis  să fie în primejdie?</p>
            <p>— Nu, contez totdeauna pe iubirea lui către mine, o! Veronic, dar Bostan, acel Bastan era să mă.....</p>
            <p>Și uitându-se înapoi, o luă iar la fugă, ca și când l-ar fi urmărit cineva.</p>
            <p>— Dar stai efendi, ce dracu, iar fugi, n-ai văzut că eu am rănit pe Bostan?</p>
            <p>— Da, da, l-ai rănit, zise Andonis, oprindu-se din nou.</p>
            <p>— Și ce ziceai, stăpâne, că avea de gând să-ți facă Bostan?</p>
            <p>— Să mi despice capul cu cuțitul!</p>
            <p>— Mișelul, exclamă Veronic, îl voi omorî eu, și începu să-și frece pumnul.</p>
            <p>— Dar ceilalți unde sunt? întrebă tot Veronic.</p>
            <p>— Ceilalți s-au dus pe lumea cealaltă, respunse Andonis.</p>
            <p>— Nenorocire! spune-mi și mie, stăpâne, toată istoria, căci zău, sunt plin de mirare s-o aflu.</p>
            <p>— Să fugim mai întâi, Veronic, să fugim și acasă îți voi spune totul!</p>
            <p>După aceea, amândoi fanarioții se puseră pe fugă, unul curios ca să afle cum haiducii au putut prinde pe toți palicarii, iar celălalt vesel că a scăpat de cuțitul lui Bostan.</p>
            
            </div>
            <div type="chapter" n="10">
               <p>Torturile.</p>
           
            <p>Venise primăvara. Opt dintre fanarioții prinși ca într-o capcană de haiduci trăiau încă, iar Bostan, care suferise atâta timp din cauza rănii ce căpătase la mână, acum se vindecase pe deplin.</p>
            <p>— Haide, căpitane, să facem ce-om face cu acești spurcați și să ne mutăm în pădurea Corbului, căci destul timp pierdurăm la această vizuină, zise haiducul Bujor căpitanului Bostan.</p>
            <p>— Bine, rosti Bostan, ne vom strămuta, însă mai întâi,..</p>
            <p>-Ce vom face mai întâi? întrebară ceilalți.</p>
            <p>— Mai întâi vom pune la cale pe acești fanaroți.</p>
            <p>— Cum îi vom pune la cale? întrebă tot Bujor.</p>
            <p>— Îi vom pune bine, așa cum știu eu.</p>
            <p>— Adică să le cioplim gâtul, căpitane, zise Neghină.</p>
            <p>— Nu, pronunță Bostan.</p>
            <p>— Dar ce să le facem? întrebară ceilalați.</p>
            <p>— Asta veți vedea la urmă, le răspunse căpitanul. </p> <p> După aceea se întoarse spre Cucută și îl întrebă:</p>
            <p>— Măi Cucută, tu erai însărcinat cu acei fanarioțî, nu-i așa?</p>
            <p>— Da, eu, răspunse acesta.</p>
            <p>— Ei bine, ce i-ai auzit zicând ei între dânșii?</p>
            <p>— Am auzit multe, căpitane, dar nu am înțeles nimic.</p>
            <p>— Cum asta, măi Cucută?</p>
            <p>— Uite chiar așa; ei vorbeau grecește și eu nu înțeleg clanț.</p>
            <p>— Și sunt mulți de tot?</p>
            <p>— Numai opt.</p>
            <p>— De mâncare le-ai dat întotdeauna?</p>
            <p>— I-am hrănit întocmai ca pe niște porci și s-au îngrășat chiar și ca niște porci.</p>
            <p>— Și ce le-ai dat de mâncare în tot timpul ăsta?!</p>
            <p>— Deosebirea e numai că în loc de ghindă le dedeam pâine.</p>
            <p>— Și ei mâncau, ai? </p>	
			<p>- E, he, ca niște lupi.</p>
            <p>— Dar, când te întrebau ce gând avem cu ei, tu ce le spuneai?</p>
            <p>— Le spuneam că căpitanul a hotărât, dacă cumva se va vindeca de rana ce a căpătat la mână, a le da drumul.</p>
            <p>— Și ei ce ziceau?</p>
            <p>— În toate diminețile mă întrebau cum îți merge la mână.</p>
            <p>— Iar tu le spuneai?</p>
            <p>— Le spuneam, tot mai bine.</p>
            <p>— Și atunci ei?</p>
            <p>— Și atunci ei săreau în sus de bucurie.</p>
            <p>— Nerozii, exclamă Bostan. Nu știu ei că da si eu aș dori viața, este numai ca să-mi pot răzbuna pe acești nelegiuiți, că dacă aș mai dori si trăiesc, este numai să pot pune mâna pe câinele Andonis. Ah! D-zeule, cum mi-a scăpat din ghiare! nu-1 puteam străpunge cu cuțitul, înainte ca glonțul lui Veronic să-mi străpungă mâna?</p>
            <p>— Da, căpitane, mai zise Cucută, și tot acest Veronic, am aflat că ar vrea si te dea viu în mâna lui Andonis.</p>
            <p>— O, nenorocitul, când ar ști de ce moarte are să moară, s-ar omorî mai d-inainte singur!</p>
            <p>— Ia, n-auzi căpitane, cum mai strigă fanarioții, zise Neghină. Ei vor pâine, și noi nu mai avem decât ll de toate.</p>
            <p>— Și te duci tu, măi Neghină, până la Pechia, și să aduci un căruț cu pâine, bagă însă de seamă să nu care cumva să vii de-a dreptul pe drumul cel mare.</p>
            <p>— Nici vorbă nu-i, căpitane.</p>
            <p>— Iar voi, ăștialalți, zise Bostan către ceilalți haiduci, duceți-vă și aduceți-mi pe unui din fanarioți.</p>
            <p>— Cum o să-l scoatem afară, căpitane? întrebară ei.</p>
            <p>— Veți pune scara.</p>
            <p>— Păi atunci vor ieși cu toții.</p>
            <p>— Dar voi să păziți mă copii. Spuneți-le că Căpitanului îi este mai bine și că vrea să ierte pe fiecare zi câte unul.</p>
            <p>— Bine, căpitane, răspunseră haiducii și ieșiră cu toții.</p>
            <p>Bostan, de când se rănise, ședea într-un alt bordei mic, pe care îl făcură haiducii lui. Acest bordei era ceva mai bine acoperit și avea o sobă bună în care făceau foc, căci frigul supăra mult rana căpitanului de haiduci.</p>
            <p>Îndată ce haiducii intrară în bordeiul celălalt, fanarioții începură să strige: pâine, că murim de foame!</p>
            <p>— Vă vom da pâine, răspunse Cucută, dar mai întâi să vă spun o veste bună.</p>
            <p>— Ce veste? întrebară fanarioții. S-o fi îndreptat căpitanul, nu este așa?</p>
            <p>— Tocmai, ziseră haiducii.</p>
            <p>— Atunci dar, ne dai drumul astăzi.</p>
            <p>— Vă dau, le zise Cucută, nu însă la toți; căpitanul a zis, la câte unul pe fiecare zi. Hotărîți așadar cine o să iasă mai întâi.</p>
            <p>Atunci se încinse o bătaie între fanarioți și o păruială, încât dacă nu-i oprea Cucută ar fi rămas toți fără păr și fără ochi.</p>
            <p>— Stați, bre, că nu mai dau la nimeni drumul.. După aceea puse Cucută scara și se coborî în subterană.</p>
            <p>— Numai acela căruia îi voi zice să iasă afară, oricine altul s-ar încerca, va muri.</p>
            <p>Într-adevăr fanarioții aveau cuțite, aveau chiar și focuri la dânșii și ar fi putut, prin urmare, ca să omoare pe Cucută când îl văzură între dânșii și cu mâna goală. Dar nu cutezau! Ar fi omorît pe unul și ei ar fi murit toți. Din contra, fanarioții se purtau bine cu Cucută; ei îi dădură toți banii ce aveau la dânșii, ca să mijlocească la căpitanul liberarea lor.</p>
            <p>— Ieși tu afară, zise haiducul arătând pe unul dintre ei.</p>
            <p>Fanariotul sui scara, lăsând pe ceilalți înăuntru. După dânsul ieși și Cucută luând și scara de la subterană.</p>
            <p>— Va să zică rămâneți sănătoși, voinici și vă mulțumesc, zise fanariotul, după ce se văzu la aer liber, și voi să iasă pe ușă afară.</p>
            <p>— Ho! prietene, da mai stai, nu te grăbi așa mult, îi zise Neghină, apucându-l de mână. Trebuie mai întâi să te vadă căpitanul, ca să știe cine a ieșit astăzi.</p>
            <p>Și haiducii, înconjurându-l, îl duseră după poruncă în bordeiul în care ședea Bostan.</p>
            <p>— Iată, căpitane, ziseră haiducii, prezentând pe fanariot. Acesta s-a ales pentru ziua de astăzi.</p>
            <p>— Foarte bine, răspunse el, duceți-vă acum de înroșiți frigarea ceea în foc.</p>
            <p>Haiducii executară ordinul.</p>
            <p>— Cucoane, sărut mâna, eu pot acum să plec, nu-i așa? întrebă fanariotul, cam încurcat de cele ce vedea.</p>
            <p>— A, nu prietene, îl opri Bostan. Nu trebuie să pleci tu, te voi trimite eu.</p>
            <p>— Da de ce, cucoane, te mai ostenești, bunătatea d-voastră e prea mare.</p>
            <p>— Nu, deloc prietene, îmi fac datoria de creștin.</p>
            <p>— D-zeu să vă ajute, cucoane.</p>
            <p>— Amin, prietene.</p>
            <p>— Așadar, rămâi sănătos, cucoane, eu plec.</p>
            <p>— Nu, nu, îi zise Bostan punând mâna pe eL Vei sta aici, unde vrei să te duci?</p>
            <p>— Am de gând să mă duc tocmai la Constantinopol și de acolo la sfântul Munte, unde am să mă fac călugăr 1</p>
            <p>— Tu, călugăr?! dar cine a mai văzut drac călugăr?</p>
            <p>— Zău, cucoane, am să plec.</p>
            <p>— Bine, dar eu voa să te trimit în alt loc.</p>
            <p>— De, cucoane, dacă d-voastră voiți, voi merge și în altă parte, numai când voi pleca?</p>
            <p>— Uite, chiar acum.</p>
            <p>— Și unde anume, cucoane, dacă nu vă este ca supărare?</p>
            <p>— Unde? pe lumea cealaltă, prietene.</p>
            <p>Fanariotul făcu o săritură în sus.</p>
            <p>— Vai de mine, vreți să mă omorîți! exclamă el.</p>
            <p>— Taci din gură mișelule, îi zise Bostan. Puteai tu să crezi, că vei scăpa vreodată viu din mâna mea? O, nenorocitule, vei vedea acum ce fel de moarte te așteaptă.</p>
            <p>Apoi întorcându-se către haiduci, le zise:</p>
            <p>— Măi, Bujor și Neghină, aduceți-mi cuțitul cel mare și trântiți pe acest spurcat la pământ.</p>
            <p>Haiducii îi aduseră cuțitul si într-un minut întinseră pe fanariot la pământ. Atunci Bostan îi reteză numaidecât picioarele amândouă de dincolo de genuchi. Sângele începu să curgă pâraie stropind fața tiranului Bostan. Fanariotul mai scoase câteva țipete amestecate cu niște surde oftări și leșină!</p>
            <p>— Măi, Neghină, adu-mi frigarea mai curând. că moare neisprăvit, strigă atunci căpitanul haiducilor.</p>
            <p>Neghină se repezi într-o fugă afară și-i aduse frigarea care scânteia de roșie ce se făcuse. Bostan o luă cu un clește în mână și ridicând piciorul tăiat al fanariotului, i-o băgă în interiorul osului. Măduva, la contactul fierului ars, începu să sfârâie și să scoată fum, pe când Bostan învârtea mereu frigarea, fără a simți cea mai mică neliniște.</p>
            <p>Fanariotul până acum leșinat, la această nouă tortură, începu să ragă ca un bou și să se zbată în toate părțile.</p>
            <p>După ce frigarea s-a răcit, Bostan o dete ca s-o înroșească iar. Cinci minute numai trecură și ea era gata. Bostan o luă și o înfipse în celălalt picior, dar fanariotul de astădată nu făcu nicio mișcare ,nu scoase niciun gemet; el era aproape mort.</p>
            <p>Bostan, văzându-l că nu mai simte nimic, înțelese că trebuie să fi murit și zise haiducilor să facă o groapă în pământ.</p>
            <p>După ce groapa a fost săpată, luară cu toții pe sărmanul fanariot și, aruncându-l înăuntru, îl astupară cu pământ.</p>
            <p>Cunoaștem mai multe torturi comise de Bostan, de acest om devenit tigru, dar acestea, prin care își ilustrează mai mult haiducia sa, sunt cele mai teribile. În adevăr, mult rău îi făcură fanarioții, mare foc aruncară în inima lui, însă și dânsul crunte răzbunări mai căuta! Prin crude torturi îi mai trimitea pe lumea cealaltă! </p>
            <p>Ziua a doua după prima tortură era luni. Fanarioții, care mai rămaseră în număr de șapte, așteptau cu nerăbdare ca să vadă cine va fi norocosul, care va scăpa pentru ziua aceasta. Sărmanii, când ar fi știut ce fel de scăpure îi așteaptă, n-ar mai fi dorit să iasă niciodată din subterana în care erau închiși!</p>
            <p>Cucută se arată numaidecât la ușa subteranei și, aruncând scara, se aruncă înăuntru.</p>
            <p>— Pe unul din voi, răspunse el.</p>
            <p>— Să ies eu astăzi, zise unui din ei, rugându-se la Cucută.</p>
            <p>— Nu trebuie să-mi spui tu, că nu mă iau după gura ta; am să dau drumul cui mi-o plăcea mie.</p>
            <p>— Bine, voinicule, nu te supăra, eu numai te întreb.</p>
            <p>— Să nu mă întrebi, ți-am spus odată că o să scăpați cu toții, de ce dar mă tot zăpăciți, sau voiți să nu mai dau la nimeni drumul și să vă las să muriți de foame?</p>
            <p>— Nu, voinicule, strigară atunci fanarioții și se repeziră cu pumnii la compatriotul lor.</p>
            <p>— Haide tu, îi opri Cucută, arătând pe unul și făcându-i semn să iasă sfarâ.</p>
            <p>— Eu? întrebă fanariotul pierdut de bucurie.</p>
            <p>— Da, tu, răspunse Cucută.</p>
            <p>Fanariotul sui numaidecât scara și ieși în bordei, unde î1 așteptau ceilalți haiduci, ca să-l înhațe și să-l ducă lui Bostan. Dar fanariotul, îndată ce se văzu în bordei și zări ușa deschisă, fără a se uita în jurul său, se repezi afară spre a fugi.</p>
            <p>— A! bine că mă văzui odată scăpat, zise el tulind-o pe ușă.</p>
            <p>Atunci Neghină, care se afla chiar lângă dânsul îl apucă de piept și îl opri în loc.</p>
            <p>— Ce vrei să faci, bre? î1 întrebă acesta.</p>
            <p>— Nimic, răspunse fanariotul, voi să mă duc acasă.</p>
            <p>— Păi ho, prietene, că mai ai încă de lucru, nu te grăbi așa de mult. Întâi ai să te duci la căpitanul.</p>
            <p>— Dar ce să fac acolo?</p>
            <p>— Ai să te duci la căpitanul, strigară haiducii și luându-l pe sus îi trecură în bordeiul în care ședea Bostan.</p>
            <p>— Ei, copii, pe acesta ați ales pentru ziua de azi? întrebă căpitanul haiducilor.</p>
            <p>— Da, răspunseră ei, pe acesta.</p>
            <p>— Bun, dezbrăcați-l acum cu pielea.</p>
            <p>Haiducii făcură astfel.</p>
            <p>— Luați-l acum și puneți-i picioarele la cap.</p>
            <p>Bujor și cu Neghină apucară pe fanariot și într-un minut îl făcură ghem.</p>
            <p>— Aduceți-mi cuțitul, zise după aceea Bostan.</p>
            <p>Cucuta îl dete și căpitanul haducilor, fără cea mai mică milă, îl lovi în șira spinării.</p>
            <p>Fanariotul făcu o sforțare, ca să scape și începu să strige de răsuna bordeiul, dar Bostan îl mai lovi încă o dată și șira spinării se desprinse în locul acela.</p>
            <p>— Hoțule, ma-ai omorît, strigă muribunda victimă și se mai încercă încă odată ca să scape.</p>
            <p>— Țineți-l bine, măi copii, zise Bostan la cei doi haiduci care țineau ghemuit pe nenorocitul fanariot.</p>
            <p>— N-avea nicio frică, căpitane, de i-ar veni și dracu în ajutor tot nu-l poate scăpa din mâinile noastre.</p>
            <p>După aceea, Bostan îl mai lovi cu cuțitul pe șira spinării, astfel că i-o tăie în vreo cinci bucăți.</p>
            <p>— Dați-i acum drumul, băieți, zise Bostan după ce se gândi că l-a chinuit destul. Dați-i brumul, ca să se chinuiască și singur.</p>
            <p>Haiducii îl sloboziră.</p>
            <p>Fanariotul, vâzându-se scăpat din mâna haiducilor și de cuțitul lui Bostan, vru să se scoale în picioare cu toată durerea ce simțea, dar unde putu? Abia voi să-și ridice capul și scoase un țipăt, care s-ar fi auzit la o depărtare de un ceas. El își aplecă capul la picioare și căzând jos începu a se tăvăli ca un șarpe când îi fârîmi capul și să strige: Mamă! mamă!..</p>
            <p>Noaptea Bostan dormi liniștit, el nu visă decât răzbunarea în contra inamicului său de moarte, Andonis. Când zorile zilei se iviră, căpitanul haiducilor se trezi și singur în bordeiul său se rugă în timp de o oră lui Dumnezeu, ca să-l ierte, dacă greșește, dacă se arată prea crud către semenii săi.</p>
            <p>— O, Doamne! singur cred că voiești să pedepsești pe acești nelegiuiți, să arunci urgia ta asupra lor, și că chinul ce astăzi le fac nu este altceva decât o voință a ta!... Și ce chin poate fi, Doamne, mai mare decât chinul ce ai aruncat în pieptul meu? Și cine oare în lumea aceasta îmi va mai putea da pe Mărioara?!...</p>
            <p>După aceste cuvinte, Bostan se sculă din genunchi și aruncându-se pe patul său își acoperi capul între mâini și începu să plângă din nou.</p>
            <p>Rugăciunea îi liniștea din când în când sufletul, îi mângâia speranța și atunci se căia de crimele ce comitea; dar îndată apărea în mintea lui imagina dulce șl frumoasă a iubitei sale, îi apărea surâzândă cu buzele întredeschise, gata a primi sărutările amantului ei, și atunci ochii îi scânteiau, inima i se împietrea și setea lui cea mai mare era moartea, torturile!</p>
            <p>Când haiducii intrară in bordeiul lui Bostan, îl găsiră tot cu capul între mâini și tot plângând.</p>
            <p>— Căpitane, ce ai? îl întrebară ei.</p>
            <p>— Nimic, voinicilor, le răspunse el.</p>
            <p>— Dar de ce plângi?</p>
            <p>— Orice om, fraților, în viața lui are și minute de durere, de lacrimi, căci nimeni nu este fericit pe acest pământ. Atât cel rău, cât și cel bun se plâng în contra soartei lor; unul caută fericirea în fărădelegi, iar celălalt într-un mormânt negru!</p>
            <p>— Dar bine, căpitane, zise unul dintre haiduci, D-ta ai în mână pe cel fărădelege, răzbună-ți asupra lor și te vei împăca..</p>
            <p>— Niciodată, dragul meu, nu se va putea împăca sufletul meu! Răzbunarea pentru mine nu e decât o alinare a chinului grozav care mă torturează în fiecare noapte; a durerii fără sfârșit! Voi știți, am spus chiar în cea dintâi noapte a adunării noastre, că colo, în bordeiul cela sub care dorm nelegiuții fanarioți, aveam o floare a inimii, crescută la răcoare și udată de roua nopții! Am iubit această floare și am jurat că o voi purta totdeauna la sânul meu! O! Dumnezeule! de <hi>ce</hi> nu mi-ai ajutat?</p>
            <p>Și Bostan, întrerupându-și vorbirea, se lăsă a fi purtat de gânduri, când deodată se ridică în picioare și-și trase cuțitul de la brâu.</p>
            <p>— Ce ai, căpitane? strigară atunci haiducii.</p>
            <p>La acest strigăt, Bostan se uită la dânșii, și băgând cuțitul în teaca lui, șezu iar pe pat exclamând:</p>
            <p>— Nenorocit ce sunt!</p>
            <p>— De ce ai scos cuțitul, căpitane? întrebă din nou unul din haiduci pe căpitanul său.</p>
            <p>— Voiam să vă omor, răspunse el.</p>
            <p>Haiducii se retraseră înapoi; într-adevăr căutătura ce le aruncă atunci când îl întrebară ce are era atât de pătrunzătoare, încât un fior rece trecu prin corpul tuturor.</p>
            <p>— Și de ce voiai să ne omori, căpitane? întrebară haiducii.</p>
            <p>— Iacă, un minut de-ar fi mai trecut, și ați fi fost morți cu toții.</p>
            <p>— De ce, căpitane, întrebară din nou haiducii.</p>
            <p>— Sunteți șapte, eu eram unul și sunt așa de sigur că vă omoram, că vă spintecam pe toți la mai puțin de un minut.</p>
            <p>Haiducii se uitară unul la altul și mai făcură însă un pas înapoi.</p>
            <p>— Căpitane, de ce? pronunțară ei.</p>
            <p>— N-am vorbit eu eu voi?</p>
            <p>— Da, căpitane, ai vorbit aproape un ceas.</p>
            <p>— Pe urmă ce-am făcut?</p>
            <p>Pe urmă, nimic. Te-ai întors către D-zeu întrebând de ce nu ți-a ajutat și al tăcut.</p>
            <p>— O, Dumnezeule! mare-i puterea ta, poate vreodată vei învia-o și pe dânsa din mormânt șl-mi vei da-o iar în brațele mele!</p>
            <p>Haiducii se uitau mereu unul la altul, și mirați cu totul de strania purtare a căpitanului lor, și de cuvintele lui aproape neințelese pentru dânșii, nu știau singuri ce să zică.</p>
            <p>Bostan, înțelegând aceasta, le zise:</p>
            <p>— Ei bine, știți fraților, de ce am voit să vă omor?</p>
            <p>— De unde să știm, căpitane? răspunseră haiducii.</p>
            <p>— Iată pentru ce: mi s-a părut că voi sunteți fanarioții.</p>
            <p>— Căpitane, aiurezi!</p>
            <p>—Nu, mi s-a părut că sunteți fanarioți și că în mijlocul vostru aveați pa Marioara. Ea mă uitam la voi ca să văd ce aveți de gând să faceți, iar când văzui că voiți să fugiți cu dânsa, mă sculai în picioare, și privind pe Marioara care se uita tristă la mine, mă gândeam pe cine să lovesc mai îotâi cu cuțitul. Atunci......</p>
            <p>— Atunci? îl întrerupseră haiducii mirați.</p>
            <p>— Atunci voi ați strigat la mine, v-am cunoscut vocea, m-am trezit din acel somn în care căzui și uitându-mă la voi, recunoscui numaidecât greașala ce era să fac.</p>
            <p>— O, căpitane, exclamară acum haiducii atinși până la suflet de durerea căpitanului lor. Când o să te vedem fericit?</p>
            <p>— Fericit de aci înainte eu nu mai pot fi, dar mă voi simți ușurat atunci când îmi voi putea răzbuna asupra blestemaților fanarioți.</p>
            <p>După aceea, îndreptându-se spre Neghină, îi zise:</p>
            <p>— Du-te și-mi adu pe unul din acei închiși.</p>
            <p>Neghină execută ordinul și peste un sfert de oră aduse pe un fanariot de o statură mare și gras cu toată închisoarea și neîndestularea de mâncare.</p>
            <p>— Sărut mâna, cuconașule, zise fanariotul intrând înăuntru! am venit să vă mulțumesc pentru bunătatea ce ați avut de a-mi da drumul, căci zău, era aproape să mor în acel beci. Sărut mâna dar, cuconașule, și Dumnezeu să vă ajute.</p>
            <p>— Mulțumim d-tale, prietene, îi răspunse Bostan.</p>
            <p>După aceste cuvinte, fanariotul se încercă să iasă afară.</p>
            <p>— Dar ho, prietene, îl opri căpitanul haiducilor apucându-l de păr. Unde vrei să te duci?</p>
            <p>— Voi să mă dus acasă, cuconașule, sărut mâna.</p>
            <p>— Să te duci acasă? o nenorocitule, vei vedea acum care-ți va fi casa.</p>
            <p>După aceea spuse la doi din haiduci de trânti pe fanariot la pământ.</p>
            <p>— Adu-mi curând cuțitul, zise el lui Neghină.</p>
            <p>Cuțitul i se dăduse numaidecât.</p>
            <p>Bostan stătu câteva minute gânditor, calculând a treia tortură.</p>
            <p>— Marioaro, uită-te acum din ceruri și vezi dacă iubitul tău știe a te răzbuna.</p>
            <p>— Cuconașule, iartă-mă, răcni fanariotul.</p>
            <p>— Niciun cuvânt, și zise Bostan tăindu-i unul din mușchii spinărei. Sângele începu să izvorească și fanariotul se zbătea ca o svârlugă în mâinile haiducilor.</p>
            <p>Bostan, cu sângele său cel rece, tăie și celălalt mușchi lăsând să se vază oasele!</p>
            <p>Fanariotul gemea ca un taur rănit...</p>
            <p>— Aduceți-mi curând doi pumni cu sare măruntă, zise Bostan.</p>
            <p>Vasile din Puteni execută numaide ât porunca dată.</p>
            <p>După ce căpitanul haiducilor luă sarea, presără spinarea fanariotului, turnând atâta sare încât sângele încetă d-a mai curge cu furia de mai înainte. După aceea îi tăie amândouă mâinile și ridicându-l în picioare îi dădu voie, ca să se ducă acasă.</p>
            <p>Fanariotul, văzându-se la aer liber, văzându-se scăpat din mâna haiducilor, o rupse la fugă și fugi ca și când n-ar fi avut nimica. Cinci minute o ținu el într-o fugă continuă când biruindu-l durerea, căzu la pământ. Sângele începu să curgă în cantitate mai mare și tocmai acum începea să simtă grozava durere.</p>
            <p>— Ah, de-aș ajunge la Andonis, zicea el, ca să mor într-o casă, pe un pat!</p>
            <p>El făcu o sforțare, spre a se scula, dar neavând pe ce se sprijini, nu numai că nu se putu ridica, ci îndoindu-și spinarea, sângele începu să țâșnească și nenorocitul fanariot leșină.</p>
            <p>— Cucută, zise Bostan haiducului său, du-te de vezi unde s-o fi prăbușit acel nelegiuit. De-1 vei găsi, adu-l înapoi.</p>
            <p>— Da d-o fi mort?</p>
            <p>— Să-l aduci mort.</p>
            <p>Peste o jumătate de ceas Cucută se întoarse cu fanariotul pe spate. El era mort.</p>
            <p>A doua zi de dimineață Bostan pregăti a patra tortură. Era Duminică, soarele răsărise pe orizontul senin, și drăgălașele lui raze furau iute mii de sărutări de pe fața fragedelor flori.</p>
            <p>— Haide, Neghină, du-te de-mi adu încă unul din fanarioți! Ah! de ce nu am putere să pui mâna pe toți fanarioții din țară?</p>
            <p>— Căpitane, răspunse Neghină, este un fanariot slab și cam bolnăvicios, mi-e frică să nu moară, n-ar fi bine să-l aduc pe dânsul astăzi?</p>
            <p>— Să moară de moarte bună? zise Bostan. Cum se poate, adu-l aici curând să-i arăt eu cum mor mișeii și nelegiuiții ca dânsul!</p>
            <p>Neghină se duse la subterană și aduse căpitanului pe fanariot.</p>
            <p>— De unde ai scos această pocitură? întrebă Bostan pe haiduc.</p>
            <p>— Dintr-un mormânt, răspunse fanariotul.</p>
            <p>— Taci, nelegiuituie, răcni atunci căpitanul haiducilor, ai încă cuvânt să te plângi că ai fost închis în mormânt! A, câine, gândeai că Bostan vă va lăsa să scăpați nerăzbunați? Ei bine, să te pregătești de moarte.</p>
            <p>- Vai de mine; dar ce am greșit eu, de ce să mă omorâți? întrebă fanariotul.</p>
            <p>— Neghină, zise Bostan, unde ai pus vergeaua de pușcă?</p>
            <p>— Care vergea, căpitane? întrebă acesta.</p>
            <p>— Vergeaua cea care se frânsese. Ți-am dat-o ție, ca să o strângi.</p>
            <p>— Mi-aduc aminte, căpitane, este în bordeiul celălalt.</p>
            <p>— Focul e făcut?</p>
            <p>— Se poate, nu se făcuse nici ziuă, când Bujor așeză cazanul cu mâncare.</p>
            <p>— Atunci dă fuga și pune vergeaua în foc.</p>
            <p>— Cât trebuie s-o țin?</p>
            <p>— Până se va înroși.</p>
            <p>— Bine.</p>
            <p>Neghină se duse numaidecât în bordei, luă vergeaua și o puse în foc. Zece minute o ținu și începu să scânteieze.</p>
            <p>— Iacă căpitane, apuc-o cu cârpa că te va frige.</p>
            <p>Bostan o luă în mână.</p>
            <p>— Acum țineți bine pe acest fanariot, ca să nu se miște.</p>
            <p>Trei din haiduci îl apucară strângându-l între brațele lor.</p>
            <p>— Țineți-i capul în sus.</p>
            <p>Bujor, care venise să asiste la tortura de dimineață, îi pironi capul pe spate, spre a nu-l mai putea mișca.</p>
            <p>Atunci Bostan băgă scânteietorul ifer în urechea nefericitului fanariot, astfel că străpunse prin urechea cealaltă!</p>
            <p>Un fum negru, un miros urât umplu tot bordeiul și victima, fără a mai pronunța un singur cuvânt, muri la minut.</p>
            <p>— Câți fanarioți au mai rămas? întrebă Bostan a doua zi.</p>
            <p>— Patru, răspunse Vasile din Puteni.</p>
            <p>— Ia aduceți-mi unul din voi lespeda cea de piatră.</p>
            <p>Neghină și cu Cucută se duseră afară și aduseră o piatră, care cântărea la vreo 100 ocale.</p>
            <p>— Adu-mi acum și crăcanele.</p>
            <p>Cucută îi aduse numaidecât o crăcană țeapănă.</p>
            <p>— Ia legați cu o funie această piatră, zise după aceea Bostan.</p>
            <p>Haiducii se supuseră.</p>
            <p>— Treceți funia prin cârlig.</p>
            <p>— Bine, duceți-vă acum și-mi aduceți încă unul din fanarioți.</p>
            <p>Neghină dete o fugă și peste puțin se întoarse cu fanariotul.</p>
            <p>— Am ales pe acesta pentru astăzi, căpitane.</p>
            <p>— E bun și acesta, răspunse Bostan.</p>
            <p>— Dar ce aveți de gând să faceți, de m-ați ales pentru ziua de astăzi? întrebă fanariotul cu un ton prefăcut, căci începu să înțeleagă că ei pregătesc un joc crunt cu viața lui.</p>
            <p>— A, nimic zise Bostan,</p>
            <p>— Dar piatra asta pentru ce ați atârnat-o?</p>
            <p>— Avem un rămășag, prietene.</p>
            <p>— Ce rămășag?</p>
            <p>— Eu m-am prins cu voinicii ăștia că vei putea să ții pe piept această piatră.</p>
            <p>Fanariotul se îngălbeni ca ceara și începu să tremure.</p>
            <p>— Vai de mine, o să mor, stânca asta e mai grea ca pământul.</p>
            <p>— Taci din gură, prietene, eu mă prind pe orice că vei ține pietricica aceasta pe piept și nici nu vei simți vreo greutate.</p>
            <p>— Cuconașule, cum văd, vrei să râzi de mine.</p>
            <p>— A, nu, să mă ferească D-zeu, nu voi deloc să râd de tine.</p>
            <p>— Atunci dar glumești.</p>
            <p>— Glumesc? De când sunt eu n-am glumit niciodată.</p>
            <p>— Dați-mi dar drumul, ca să mă duc acasă, căci vă spun drept, am copii și nevastă și or fi plângând acum după mine.</p>
            <p>— O să-ți dau drumul, se poate să nu-ți dau? să-ți încerc mai întâi pieptul.</p>
            <p>Fanariotul, văzând ce-l așteaptă, căzu în genunchi și începu să se roage.</p>
            <p>— Ridicați piatra, zise Bostan la doi din haiduci.</p>
            <p>— Bujor și Vasiie din Puteni traseră de funie și piatra se ridică.</p>
            <p>— Acum, tu, Neghină și cu Cucută, așezați pe prietenul nostru la pământ și băgați de seamă ca pieptul să-i vie tocmai sub piatră.</p>
            <p>— Amândoi haiducii făcură după cum le porunci căpitanul lor.</p>
            <p>— Lăsați acum băieți piatra încetinel.</p>
            <p>— Cucută și cu Neghină deteră drumul funiei și piatra se lipi strâns de pieptul fanariotului.</p>
            <p>— Fie-vă milă, răcni fanariotul disperat.</p>
            <p>— Hai băieți, nu stați, slobozițl mereu câte nițel, câte nițel.</p>
            <p>Pieptul fanariotului începu să trosnească, piatra se lăsă mereu și victima, fără a muri deodată, striga de răsuna bordeiul.</p>
            <p>Cinci minute dură acest chin și piatra, zdrobind pieptul cu totul, fanariotul muri în urma unei dureri atât de crunte.</p>
            <p>— Acum e gata, zise Bostan luați-l și îngropați-l.</p>
            <p>O oră în urmă, fanariotul era îngropat și nimeni nu mai vorbea de crima comisă, afară de sângele care spălase pământul și stropise fețele celor opt haiduci.</p>
            <p>În cinci zile, cinci feluri de torturi fură alcătuite de nemilosul Bostan și cinci din fanarioți părăsiră lumea și mârșava lor viață.</p>
            <p>Haiducii, care la început se cam înspăimântară de atâtea cruzimi comise de căpitanul lor, acum începură a se deprinde cu ele, și cine nu s-ar fi deprins cu niște asemenea măsuri luate în contra unei lepre de care trebuia să scape nenorocita Românie.</p>
            <p>— Haide, băieți, aduceți-mi și pe celălalt fanariot, zise Bostan după ce se sculă din somn. Marioara în astă noapte era mai voiasă ca totdeauna. Râdea mereu, mă strângea mereu în brațele sale și eu o sărutam mereu. Oh, dacă zorile nu s-ar fi ivit, dacă noaptea era mai lungă, aș fi mai stat încă mult cu dânsa!</p>
            <p>— Așa e căpitane, ea este mândră de amantul el, ea vede cum el știe să o răzbune, zise Bujor.</p>
            <p>— Da, aceasta e singura putere ce am, atât mai pot și eu face pentru dânsa, pronunță Bostan cu un ton melancolic.</p>
            <p>— Neghină, zise după aceea haiducului care purta acest nume; du-te și-mi mai adu pe unu din nelegiuiți.</p>
            <p>Neghină se duse numaidecât în bordeiul celălalt, puse scara și se coborî în subterană.</p>
            <p>— Bine ai venit, palicarule, strigară fanarioții la vederea haiducului, cui o să dai astăzi drumul?</p>
            <p>Neghină puse mâna pe unul din ei.</p>
            <p>— Vino tu după mine, zise el fanariotului și urcă scara.</p>
            <p>După ce ieșiră amândoi, haiducul trase scara și apucând pe fanariot de mână, îi zise:</p>
            <p>— Vino, căci trebuie să te vază căpitanul.</p>
            <p>Fanariotul, deși ar fi voit s-o rupă mai curând la fugă, să se ducă la Andonis și să-i spună cele întâmplate, se supuse cu toate astea, căci nu avea încotro.</p>
            <p>— Ai dracului au mai fost tovarășii mei, zicea el în gândul lui. Vorba noastră era că oricine ar scăpa să se ducă și să dea de știre lui Andonis ca sa ne scape mai curând din acel beci în care eram închiși.</p>
            <p>— Haide, intră p-aci înăuntru, ori ești chior, îi zise Neghină îmbrâncindu-l în bordei.</p>
            <p>Fanariotul intră.</p>
            <p>Atunci începu pentru dânsul o tortură îngrozitoare în ghiarele căreia lăsă mârșava sa viață semnalată prin atâtea crime.</p>
            <p>După ordinul lui Bostan, patru din haiduci îl apucară de mâini și picioare și începură să-l întindă. Ei trăgeau cu o putere haiducească și membrele trosnind începeau a se deslipi! În zadar răcnea fanariotul, în zadar pomenea de frica lui D-zeu! Haiducii nu încetau de a-l svâcni mereu. Cinci minute dură acest chin și mâinile se desprinseră cu totul. Mai rămâneau acum picioarele, căci ele fiind mai tari, nu avură nicio deraiare din locul lor natural.</p>
            <p>— Adu cuțitul, măi Vasile, zise Cucută tovarășului său.</p>
            <p>— Ce vrei să faci? îl întrebă Bostan.</p>
            <p>— Să tai pielea de care se mai țin mâinile spurcatului.</p>
            <p>— Nu e de trebuință, să-i lăsăm mâinile ca să nu zică pe urmă că noi i le-am tăiat. Te du însă, Vasile, de-mi adu ciocanu cel mare.</p>
            <p>Vasile se supuse și într-un minut îi aduse ciocanul.</p>
            <p>Bostan îndoi genunchiul fanariotului și punând pe un haiduc a-1 ține, îl izbi așa de tare încât rotila genunchiului crăpă în trei. El voi să lovească și în celălalt genunchi, dar victima biruită de durere își dete sufletul.</p>
            <p>A doua zi era Miercuri; Bostan se sculă de dimineață și chemă pe toți haiducii.</p>
            <p>— Ascultați, fraților, le zise ei, primăvara a venit și noi stăm însă tot aici. Dacă care cumva ar afla cârmuirea de noi, dacă ar cunoaște ea omorurile noastre, nu-i așa că vom pieri cu toții?</p>
            <p>— Dar de unde o să afla, căpitane? întrebă unul din haiduci.</p>
            <p>— Asta e adevărat, dar oricum mie mi-e frică de acel Andonis. Apoi, întorcându-se către haiducul Tudor, îl întrebă:</p>
            <p>— Așadar zici că el e tot bolnav?</p>
            <p>— Astă noapte i-a fost puțin a mai bine, zise Tudor, un haiduc scurt și gros.</p>
            <p>— Acum te duci tu singur la el, nu-i așa?</p>
            <p>— Da, eu îndată ce am aflat că s-a îmbolnăvit, după cum mi-ai zis, m-am dus fuga la Galați, m-am îmbrăcat ca ciocoii și când Veronic veni la Galați ca să caute un doctor eu îi ieșii înainte. „Ce ai?” l-am întrebat, după ce m-am uitat câtva timp în fața lui. „Cum ce am?“, îmi zise el. „Mă ierți domnule", îi răspunsei eu din nou, dar sau că ceea ce văd este adevărat, sau că mă înșel cu toată învățătura mea de doctor.</p>
            <p>— Cum, mata ești doctor? mă întrebă Veronic.</p>
            <p>— Atâta lucru putui și eu să învăț în viața mea, îi răspunsei.</p>
            <p>— Și ce zici că vezi la mine?</p>
            <p>— Nimic mai mult decât un fel de bucurie amestecată cu o neliniște mare, și dacă îmi dai voie, îți pot însă spune că astăzi nu mai departe ți s-a întâmplat ceva.</p>
            <p>— Bravo, Tudore, strigă atunci Bostan, tu ești plin de înțelepciune.</p>
            <p>— Și fanariotul ce ți-a zis după aceea? întrebă Vasile din Puteni.</p>
            <p>— El, urmă Tudor, stătu câteva minute gânditor, după aceea îmi zise:</p>
            <p>— Cucoane doctor, stăpânul meu e bolnav, poți veni mata, ca să-l îndrepți?</p>
            <p>— Cum nu, îi zisei, eu sunt tare în meseria mea.</p>
            <p>După aceea mă luă cu dânsul, și mergând la hotelul unde trăsese, ne suirăm în trăsura care era gata și ne-am dus la afurisitul Andonis.</p>
            <p>Când am ajuns acolo era târziu de tot; trecuse miezul nopții.</p>
            <p>— Poftiți înainte, îmi zise Veronic și trecând printr-o sală, intrarăm într-o odăiță mică. Aici zăcea pe un pat Andonis, câinele care scăpase de cuțitul tău, căpitane.</p>
            <p>— Iată bolnavul, îmi zise Veronic și începu să vorbească cu stăpânul său grecește.</p>
            <p>— Eu mă apropiai de fanariot...</p>
            <p>— Și ce i-ai zis? întrebă Neghină, întrerupăndu-l din vorbă.</p>
            <p>— Nu i-am zis nimica, urmă Tudor. Știți că eu am fost cinci ani slugă la un doctor mare din Iași.</p>
            <p>— Da, fiindcă mi-ai spus aceasta, te-am trimis și eu, ca să faci pe doctorul, zise Bostan.</p>
            <p>— Ei bine, continuă Tudor, făcui și eu cum făcea stăpânul meu.</p>
            <p>— Cum făcea stăpânul tău? Întrebară toți haiducii mirați.</p>
            <p>— Îi apuca de mână, răspunse Tudor. Dacă ați băgat de seamă, omul are o vână în partea de dedesubt a mâinii. Stăpânul meu, după cum băgai de seamă, punea degetul pe acea vână și număra: „Ena, duo, tria.....“ după aceea scotea ceasul și se uita.</p>
            <p>— Ei vezi, îl opri Bostan, tu nu aveai ceas pe ce să te uiți.</p>
            <p>— Dar nici nu trebuia, căpitane, căci când doctorul se uită la ceas este ca să ție minte peste câte ceasuri o să moară. Doctorul, stăpânul meu, care de altminteri era un doctor prea bun, niciodată nu greșea; ori de câte ori lua mâna hoinarului, număra mereu la numere grecești din care nu-mi aduc aminte decât: „Ena, dio, trio,..“; după aceea îl vedeam că se uita la ceas, și se uita timp mult, vezi, făcea socoteala peste câte ceasuri o să moară, apoi închidea ceasul zicând: „Hâm”.</p>
            <p>— Și bolnavul se îndrepta? întrebă Cucută.</p>
            <p>— Îndrepta? respunse Tudor, apoi, dacă ar fi fost ca să se îndrepte, nu s-ar fi mai uitat stăpânul meu la ceas. El trăia mult vreo douăsprezece ceasuri încă, ș-apoi muria.</p>
            <p>— Când am pus mâna mea pe a lui, ce să vezi, bădiță, mâna acestui fanariot svîenia de nu puteam s-o opresc. O! dacă la toți fanarioții o fi zvîcnind astfel vinele, apoi halal de dânșii.</p>
            <p>— E bolnav greu, zisei eu și începui să număr pe românește: „Un, două, trei, patru.-" și numărai până la zece. La ceas nu trebiue să mă uit, zisei după aceea, ca să le dau nițică inimă; am înțeles toată boala. Ei bine, știți ce avea, fraților? el ardea tocmai cum arde un cuptor când e gata să arunci pâinea. Avea friguri. Știi astă vară că așa ardeam și eu, când mă prinseseră frigurile. Friguri avea dar și el, eu îl apucai, când l-a întors în căldură și îmi închipui, că trebuie să fi avut și frig.</p>
            <p>— Nu-i așa că mai înainte a tremurat ca varga de frig ce i-a fost? întrebai pe Veronîc.</p>
            <p>— Da, tocmai, cucoane doftor, răspunse el.</p>
            <p>— Trebuie să știți, zisei eu, că boala asta a venit dintr-o frică mare. Și după aceea îi apucai iar mâna.</p>
            <p>— O! ce frică, parcă ar fi voit să îl omoare cineva.</p>
            <p>— Da, cucoane doftor, strigă atunci bolnavul am avut frică mare, niște hoți erau să mă omoare. Și întorcându-se către Veronic, îi zise aste două vorbe: „Evgheiatros!”, care, dacă na mă înșel, va să zică: Bravo doftor.</p>
            <p>— De atunci mă duc în toate zilele și în toate nopțile de îl caut la mână și îi mai dau câte o băutură. Nu voiam să-l îndrept, căci așa mi-ai zis, ieri însă mi s-a înfundat. Iată ce mi-a zis Veronic:</p>
            <p>— Cucoane doftor, sunt mai multe luni și stăpânul meu nu s-a mai putut îndrepta de aceste friguri îndrăcite, de aceea, mâine mă duc la Galați să aduc un alt doftor.</p>
            <p>— În zadar m-am încercat cu tot felul de vorbe, ca să îl fac să mai aștepte, cu nădejde că o să se vindece, el nu voi să asculte nimic. Vezi bine, că acum când va aduce un doftor cu pricepere, îl va scula numaidecât.</p>
            <p>— Dar cum? întrebă Cusută cu mirare, tu ai fi putut să-l îndrepți?</p>
            <p>- Da, oricând îmi era în mână, ca să-l omor.</p>
            <p>— Nu, zise Bostan, eu trebuie să-l prind viu și să-mi răzbun asupra lui.</p>
            <p>După aceea se îndreptă spre doi din haiduci și le zise:</p>
            <p>— Mergeți, băieți și-mi aduceți pe unul din fanarioți.</p>
            <p>Haiducii se duseră și îi aduse îndată pe unul din prizonieri.</p>
            <p>— Trebiue să isprăvesc curând cu el, zise Bostan și apropiindu-se de fanariot îi astupă cu amândouă mâinile gura și nasul.</p>
            <p>Fanariotul mai întâi se înroși ca focul, plămânii i se umplură și oprindu-i-se circulația muri asfixiat.</p>
            <p>— Acum faceți un foc mare, zise Bostan haiducilor.</p>
            <p>Bujor și cu Neghină făcură afară un foc punând atâtea lemne, ca când ar fi voit să frigă o turmă cu oi.</p>
            <p>— Căpitane, zise Bujor, focul arde mereu, ce să facem cu el?</p>
            <p>— Mergeți de mai aduceți și pe cel din urmă nelegiuit, zise acesta.</p>
            <p>Fanariotul fu adus numaidecât.</p>
            <p>—Ia trăgeți, măi băieți, tot jăraticul sub salcâmul ăsta, zise după aceea Bostan.</p>
            <p>Haiducii făcură astfel.</p>
            <p>Atunci Bostan legă pe fanariot cobză, de un par lung și, sprijinindu-l de salcâm, începu să-l învârtească deasupra jăratecului.</p>
            <p>Abia îl învârti de trei ori și ochii fanariotului plesniră de căldura focului.</p>
            <p>— Măi Tudore, zise Bostan, adu-mi vreo doi pumni cu ardei pisat.</p>
            <p>Tudor îi aduse și Bostan începu a presăra pielea victimei cu ardei.</p>
            <p>— Da ce strici, căpitane, ardeiul pe pielea acestui spurcat, lasă-l acolo că moare, întrebă Vasile din Puteni.</p>
            <p>— Tocmai de asta fi bun ardeiul, răspunse Bostan, ca să nu moară curând.</p>
            <p>Și căpitanul haiducilor învârtea mereu pe fanariot deasupra jăratecului și-l presăra mereu eu ardei.</p>
            <p>Jumătate de ceas dură acest chin pentru nefericitul fanariot și el muri!</p>
            <p>Acum fraților, haideți să fugim în pădurea Corbului, zise Bostan. Aici nu mai putem sta, ș-apoi nici nu avem ce face aici. Haidem, fraților, căci primăvara a venit și primăvara este vremea haiducilor. De acolo, din pădurea Corbului, noi ne vom arunca ca corbii asupra nelegluiților și ca corbii vom rupe din carnea lor!</p>
          
            </div>
            <div type="chapter" n="11">
               <p>Andonis comandantul poterei.</p>
            
            <p>După ce Veronic văzu că nu face nimic cu doctoru pe care la început îl admira așa de mult, a doua zi se duse la Galați și aduse un doctor, care văzând boala lui Andonis, în două zile îl făcu sănătos.</p>
            <p>O săptămână mai stătu Andonis după vindecare pe moșia Rediu, până ce se întremă bine, căci slăbise cu totul, și după aceea își vându moșia, vându tot ce avu și se duse la Galați.</p>
            <p>Aici, prin protecțiunea sa, prin aurul său, fraticidul, călăul Marioarei și al femeii sale reuși a se face comandantul poterei</p>
            <p>Sceleratul fanariot voia în orice mod să-și răzbune asupra iui Bostan; el ar fi sacrificat tot numai să-și iasă la scop.</p>
            <p>În prima zi când luă comanda poterei, veni cu două-zeci de poterași la bordeiul lui Bostan, ca să pună mâna pe el și să-l aducă la Galați. Abia însă ajunse la bordei și nu găsi decât niște ruine și două cadavre putrezite; erau acelea a celor din urmă fanarioți.</p>
            <p>Trist și palid, se întoarse Andonis din acel loc, în care era să-și lase viața, din acel loc care se spală mai în urtnă cu spurcatul sânge al consângenilor să,âi.</p>
            <p>— Acum, când sunt comandatul poterei, acum când am toată puterea în mâna mea, zise el, voi trimite oameni pretutindeni și voi afla numaidecât cuibul acestor hoți care se numesc haiduci.</p>
            <p>După ce comandantul poterii ajunse la Galați, chemă numaidecât pe Veronic, locotenentul său, și-i zise.</p>
            <p>— Veronic, pregătește-te de drum.</p>
            <p>— Și unde am să mă duc, stăpâne? întrebă fanariotul.</p>
            <p>— Te vei duce mai întâiu prin tot ținutul acesta ca să-mi afli unde s-a așezat acel Bostan cu oamenii lui. Ia cu tine zece poterași, și mâine să-mi aduci răspunsul, căci dacă s-ar fi depărtat de locurile acestea, să știu ca să iau alte măsuri. O! mii de draci să intre în sufletul meu, dacă nu-mi voi răzbuna pe dânși!.. Haide, Veronic, du-te, fă ce ți-am poruncit.</p>
            <p>Veronic se supuse fără a mai răspunde niciun cuvânt, el se temea de mânia stăpânului său și în aceste minute Andonis era supărat la culme. Fraticidul, autorul atâtor crime directe și indirecte, după ce împrăștie toată averea sa, după ce părăsi molatica viață, după ce lăsă totul din lume și se înrolă în banda poterașilor, numai ca să poată prinde pe Bostan- ca să-și răsbune asupra lui, acum îl vedea aproape scăpat și nu avea altă mângâiere decât simpla speranța.</p>
            <p>Veronic luă pe cei zece poterași și plecă, spre a descoperi pe haiduci.</p>
            <p>— Să mergem mai întâi la bordei, zise el tovarășilor săi. De acolo ne vom putea face planul mai bine, pentru a putea descoperi cuibul acestor hoți.</p>
            <p>— Dar bine chir Veronic, întrebă unul din poterași, stăpânul nostru a zis pe mâine să-i ducem răspunsul.</p>
            <p>— Stăpânul nostru zice multe, când este mâniat, răspunse Veronic, eu sunt deprins cu dânsul: la noapte abia vom ajunge la bordei și el vrea ca mâine să-i dăm răspunsul în ce vizuina se află haiducii!</p>
            <p>Și Veronic începu să râdă cu hohot.</p>
            <p>— Haide, copii, goniți caii, continuă el, căci iată, vine o ploaie furioasă și nu vom avea unde ne adăposti; pe la orele zece să fim numaidecât în bordei, acolo vom putea să rămânem în astă noapte și mâine dis-de-dimineață vom pleca iar la drum.</p>
            <p>Poterașii începură să dea cu picioarele în burțile cailor, care începură să fugă de scânteiau pietrele sub copitele lor. Un vânt răcoros fâlfaia coamele fugarilor și răcorea frunțile călăreților, ei fugiră la o jumătate de ceas când norii, care sa vedeau în depărtare, să strânseră deasupra orizontului și întunecară cerul.</p>
            <p>— O să fim murați, fraților, zise Veronic acompaniatorilor săi.</p>
            <p>Și abia termină vorba și picături mari de ploaie începură să cadă din distanță în distanță, apoi se văzu o lumină urmată de o detunătură grozavă, după care imediat norii spărgându-se, inundară pământul.</p>
            <p>Ploaia bătea în fața poterașilor, ei fugiră câtva luptând eu torentele furioase, care se formau pe pământ și cu torentul care cădea din cer, când caii li se opriră în loc.</p>
            <p>În zadar se încercau poterașii ca să-l miște, să-l pună iar pe drum, în zadar striga Veronic de rasuna locul hi! calule blestemat, hi! gloabă mânca-te-ar lupii în zadar; caii lor nu voiră nici să se mai clintească din loc.</p>
            <p>— Ce vom face acum, se întrebau poterașii uzi până la piele și bestiile umane începură să tremure de frig și de ploaie cu animalele patrupede.</p>
            <p>Deodată însă se auzi un tropot de cai și mai multe voci înăbușite de furtună și ploaia care cădea.</p>
            <p>— Cine să fie acei călăreți care vin spre noi? întrebă Veronic.</p>
            <p>— Sunt ei, li s-au oprit caii de ploaie, zicea din cealaltă parte unul dintre călăreți.</p>
            <p>Tropotul se auzi bine de tot, apoi se pierdu și poterașii văzură înaintea lor mai multe umbre de oameni călări.</p>
            <p>— Hei, cine sunteți voi? întrebă Veronic cu o voce tare. Umbrele tăcură, se auziră însă drept răspuns mai multe detunături de pușcă și o parte din poterași căzură la pământ.</p>
            <p>— Întoarceți caii și să fugim, strigă atunci Veronic.</p>
            <p>Poterașii îl ascultară și caii speriați de zgomotul puștilor o tuliră la fugă spre Galați. Umbrele se luară după dânșii gonindu-i până la oraș și slobozind mereu la focuri într-inșii.</p>
            <p>— De ce te-ai întors, Veronic, înapoi? întrebă Andonis pe locotenentul său. Ce, ți-a fost frică de ploaie? Aud? sau voiți să vă dau dracului? Când eu îți poruncesc trebuie să asculți de ordinul meu, mișelule, căci altminteri voi pune să te omoare!</p>
            <p>— O, stăpâne, zise Veronic, dar nu ne-am întors noi, ci ne-au întors.</p>
            <p>— Cum, v-a întors ploaia, nencrocituie?</p>
            <p>— Nu, stăpâne!</p>
            <p>— Atunci cine, frica ca să nu înnoptezi pe drum?</p>
            <p>— Nu, stăpâne.</p>
            <p>— Apoi v-a luat atuneci dracul pe aripa lui și v-a adus aici.</p>
            <p>— Nu, stăpâne.</p>
            <p>— Vorbește atunci, canalie, strigă Andonis, cine v-a adus înapoi și de ce ați venit?</p>
            <p>— Am venit ca să ne scăpăm viața, răspunse Veronic.</p>
            <p>— Și cine voia să vă răpească viața?</p>
            <p>— Niște umbre.</p>
            <p>— Cum niște umbre?</p>
            <p>— Așa; niște umbre ieșiră înaintea noastră, începură să dea cu puștile și ne goniră până aici, omorând șapte dintre noi.</p>
            <p>— Șapte dintre voi au murit? a! asta e înspăimântător, exclamă Andonis.</p>
            <p>— Da, stăpâne, zise Veronic, din 11 am rămas acum numai patru și am fi murit și noi dacă nu am fi avut cai, care să fugă ca vântul.</p>
            <p>În urma acestei triste vești, Andonis să puse pe gânduri, el nu se putea dumiri cine ar fi fost acele umbre atât de puternice care îi omorîră poterașii oprindu-i totdeodată de a afla și cuibul haiducilor.</p>
            <p>— Nu cumva o fi fost tot Bostan, întrebă el după câteva minute de gândire pe locotenentul său.</p>
            <p>— Nu-mi vine să cred, stăpâne, căci n-avea de unde să știe Bostan că noi am plecat pe drum.</p>
            <p>— Atunci dar o fi fost dracu.</p>
            <p>— Știu și eu, stăpâne, poate, căci numai dracu are putere așa de mare.</p>
            <p>— Bine, vei vedea însă, că eu voi pune mâna și pe dracu și pe Bostan. Mâine dimineață să plecați 25 călări și armați bine, dar băgați de seama când vă veți întoarce să-mi spuneți numaidecât unde s-au așezat hoții. Dacă însă nici de astă dată nu-mi veți face nimic, apoi să știi că veți muri cu toții.</p>
            <p>— Vom face ce vom putea, stăpâne, și vom izbuti numai dacă dracul nu ne-ar ieși iar înainte, zise Veronic, pronunțând cele din urmă cuvinte așa de încet, încât Andonis nu le putu auzi.</p>
            <p>— Bine, acum du-te de te culcă, îl mai zise comandantul poterașilor și Veronic, făcând o închinare adâncă, ieși.</p>
            <p>În timpul nopții, ploaia încetase și dimineața era un timp frumos. Soarele strălucitor apărând pe cerul senin trimitea gingașele lui raze de primăvară pe pământul ud și pe florile care începură pe ici-colea a se arăta în câmpiile verzi și întinse.</p>
            <p>Andonis se sculă, Veronic se sculă de asemeni și începu să-și pregătească oamenii pentru călătoria ce avea a întreprinde.</p>
            <p>— Când te întorci, Veronic? întrebă Andonis pe credinciosul său.</p>
            <p>— Îndată ce voi afla cuibul hoților, răspunse acesta.</p>
            <p>Abia însă Veronic termină aceste din urmă cuvinte și iată că un fanariot cu mâinile legate intră în curtea comandantului poterașilor. El avea nasul și urechile tăiate, iar pe corpul lui gol se vedeau vergi vinete.</p>
            <p>— Ce ai, bre? îl întrebă Andonis mirat cu totul.</p>
            <p>— M-au omorît, zise acesta și căzu la pământ.</p>
            <p>— Cum, cine te-a omorât? întrebă el din nou.</p>
            <p>— Niște hoți, răspunse omul cu nasul și urechile tăiate.</p>
            <p>— Hoți, ce hoți?</p>
            <p>— Nu-i știu, nu-i cunosc.</p>
            <p>— Dar bine, ce au avut ei cu tine?</p>
            <p>— Nimic.</p>
            <p>— Atunci de ce te-au pocit astfel?</p>
            <p>— Ca să-mi ia banii.</p>
            <p>— Aveai bani cu tine?</p>
            <p>— Da, aveam, răspunse el mai mult mort.</p>
            <p>— Și câți, erau mulți?</p>
            <p>—500 galbeni.</p>
            <p>— Și se vede treaba că tu nu ai voit să-i dai și de aceea ei te-au chinuit așa de mult?</p>
            <p>— Nu, i-am dat la minut, căci îmi era frică să nu mă omoare, și după ce mi-au luat banii, s-au pus pe mine cu ciomegele, m-au bătut până mi-au zdrobit toate oasele, apoi mi-au legat mâinile la spate și tăindu-mi nasul și urechile, mi-au zis: „Du-te de spune și lui Andonis ce ai pățit".</p>
            <p>— Cum, strigă comandantul Poterei, acei hoți știau și numele meu?</p>
            <p>— Da, îl știau.</p>
            <p>— Printre dânșii se găsea și vreun grec?</p>
            <p>— Nu, se găsea însă unul care știa puțin grecește, el mi-a vorbit de vreo două ori și acesta a fost care mi-a tăiat nasul și urechile.</p>
            <p>— A, trebuie să fi fost vreun grec, prietenul meu, zise Andonis, vreun grec care cine știe ce i-ai făcut și acum s-a răzbunat.</p>
            <p>— Nu, nu era grec, rosti cu o voce pierdută fanariotul semi-mort. El avea un nume moldovenesc, hoții ceilalți ii ziceau Bostan.</p>
            <p>— Bostan? strigă Andonis sărind o palmă de le-pământ.</p>
            <p>— Bostan! exclamă și Veronic încremenit.</p>
            <p>— Ia ascultă, prietene, unde i-ai văzut? întrebă cu curiozitate Andonis.</p>
            <p>— L-am văzut, nu l-am văzut bine, zise fanariotul, căci când m-au dus hoții la dânsul, odată m-a lovit cu o ghioagă în cap și de atunci tot stele vedeam înaintea mea.</p>
            <p>— Dar unde, în ce loc te-au dus hoții?</p>
            <p>— M-au dus în... și muribundul tăcu, vorba începu să-i slăbească.</p>
            <p>— Te-au dus în, unde, în ce loc te-au dus?</p>
            <p>— Într-o pădure, mai rosti muribundul.</p>
            <p>— Auzi..efendi, într-o pădure, strigă Veronic.</p>
            <p>— În care pădure? întrebă Andonis pe fanariotul aproape mort.</p>
            <p>— În pădurea de lângă Tecuci, zise el cu greutate.</p>
            <p>— Dar pe tine cine te-au prins?</p>
            <p>— Ei, hoții</p>
            <p>— Erau mulți?</p>
            <p>— Erau... și fanariotul se opri și începu să-și tragă sufletul.</p>
            <p>— Moare, răcni Andonis, și ce trebuia să-l întreb încă nu mi-a spus. Ia strigați, măi palicari, cu toții.</p>
            <p>Atunci fanarioții care erau afară și se uitau 1a victima muribundă începură să strige și fanariotul, care peste vreo două minute încă era să fie mort, mișcat de strigătele lor, își veni iar în viață.</p>
            <p>— Vorbește, când te-au bătut hoții? întrebă Andonis.</p>
            <p>— Astă noapte, răspunse el.</p>
            <p>— Cum ai venit până aici?</p>
            <p>— M-a adus... și fanariotul fără să-și termine vorba mai dete de vreo câteva ori ochii peste cap și muri.</p>
            <p>— Haide, palicari, la pădurea de lângă Tecuci s-au așezat hoții, să mergem acolo și să-i prindem, zise Andonis.</p>
            <p>După aceea pregăti 50 de poterași armați bine și trimise de știre la Tecuci ca să vie și de acolo potera, spre a înconjura pe haiduci din două părți.</p>
            <p>O oră trecu și totul era gata. Cincizeci de poterași, călări și înarmați, apucară drumul cel mare având de comandanți pe Andonis și locotenentul său Veronic.</p>
            <p>Ei mergeau la Bostan, în pădurea Corbului.</p>
 
            </div>
            <div type="chapter" n="12">
               <p>Pădurea supranumită a „Corbului".</p>
          
            <p>Era luna lui Mai.</p>
            <p>Era luna în care florile înfloresc și parfumurile cele plăcute îmbălsămează aerul.</p>
            <p>Era luna tainelor, era luna amorului!</p>
            <p>În pădurea pe care haiducii o numiră a Corbului, într-una din zilele acestei luni se vedea un foc mare.</p>
            <p>Era aproape noapte, opt voinici cu spatele late și cu piepturile tari ca oțelul împrejurau focul uitându-se cu lăcomie la un miel care se învârtea deasupra jăratecului.</p>
            <p>— Mielul e gata, căpitane, zise Neghină adresându-se către Bostan.</p>
            <p>— Haide, copii, să ne ospătăm și în urmă să dormim, zise căpitanul haiducilor tovarășilor săi.</p>
            <p>După aceea se așezară cu toții pe iarbă și mielul fu sfâșiat în bucăți.</p>
            <p>— Ia ascultați, băieți, zise Bostan în timpul mesei, cum vă par vouă acești trei haiduci care în săptămâna asta sunt de caraulă?</p>
            <p>— De căpitane, răspunseră haiducii, cum să ne pară, ne par a fi niște români de ispravă.</p>
            <p>— Așa zic și eu, ș-apoi o să ne fie credincioși, căci mare foc au pe afurisiții de fanarioți.</p>
            <p>— Nici nu mai încape îndoială, răspunseră haiducii.</p>
            <p>— N-ai văzut cum plângeau când au venit să intre la haiduci, zise Neghină ducând plosca eu vin la gură.</p>
            <p>— Și de ce plângeau, căci eu nu eram aici când l-ați primit? întrebă Bujor pe căpitanul său.</p>
            <p>— Plângeau, răspunse acesta, fiindcă aveau de ce plânge.</p>
            <p>— Si ce aveau?</p>
            <p>— Ai văzut pe cel mai tânăr din ei, nu-i așa Bujor?</p>
            <p>— Da, de văzut i-am văzut pe toți, dar nu știu de ce plângeau.</p>
            <p>— Ei bine, iată ce avea nefericitul român. Era însurat de o lună, el își iubia femeia așa cum un bărbat datorește să și-o iubească...</p>
            <p>Deodată însă Bostan se întrerupse, el auzi un cântec purtat de vântul rece al serii, o melodie tremurătoare, niște cuvinte neînțelese care îi izbiră urechile.</p>
            <p>— Cine să fie care cântă așa de frumos? se întrebă Bostan și să sculă în picioare.</p>
            <p>Atunci el văzu pe dinaintea lui trecând o femeie, sau mai bine zis o fată tânără.</p>
            <p>— Te oprește! strigă haiducul.</p>
            <p>Fata se uită ia el și începu să fugă ca o căprioară.</p>
            <p>— Dumnezeule, scapă-mă! exclamă ea.</p>
            <p>— Eu am mai văzut-o, o cunosc, zicea Bostan urmărindu-o.</p>
            <p>Fata era ușoară și ea nu fugea, ci zbura. Bostan se ținu câtva timp după dânsa, apoi o pierdu din ochi.</p>
            <p>— Dumnezeule, ce nălucă fu aceasta? Eu am văzut-o undeva, glasul ei l-am mai auzit și altă dată.</p>
            <p>După aceste cuvinte, Bostan se rezemă de un arbore și dădu drumul gândirii sale ca să se întoarcă, în tot trecutul său. Cinci minute stătu căpitanul haiducilor astfel cu fruntea rezemată pe mână, cu ochii țintiți în pământ gândindu-se cine să fie acea femeie, acea fată, acea închipuire pe care el o mai văzuse, o mai auzise și altă dată.</p>
            <p>— Trebuie să fie dracul, zise el lovindu-și fruntea cu palma, apoi se îndreptă spre locul unde lăsase pe tovarășii săi.</p>
            <p>Haiducii să mirară mult de strania purtare a căpitanului lor, întrebându-se între ei ce o fi având.</p>
            <p>— Trebuie să fie vreo ibovnică a lui, zise Neghină.</p>
            <p>— Dar de ce atunci fugea de el? întrebă Cucută.</p>
            <p>— Cine știe, răspunse Vasile din Satul Puteni, o fi vreo ibovnică care l-a înșelat și acum căpitanul căuta să-și răzbune.</p>
            <p>— Poate, zise Cucută.</p>
            <p>— Cine o fi, cine n-o fi, eu știu că n-am putut să ascult ce a pățit acel biet om tânăr, care să însurase abia de-o lună. Căpitanul zise că o iubea mult, apoi dacă o iubea așa de mult de ce a lăsat-o și a venit să se facă haiduc? zise Bujor.</p>
            <p>—Nu bre, n-a lăsat-o, îl opri Tudor, ei i-au luat-o.</p>
            <p>— I-a luat-o, și cine?</p>
            <p>— Ascultă atunci să-ți spun eu cum a fost lucrul.</p>
            <p>Și Tudor începu:</p>
            <p>— Era o noapte ca acum, cu deosebire că cerul era ceva mai senin; noi toți stam trântiți pe iarbă când iată că vedem venind spre noi trei oameni.. Tu îți aduci aminte, erai spion în noaptea aceeea și noi am gândit că poate te-au omorât și acum veneau la noi cu gânduri rele: „Cine sunteți voi?" strigă atunci căpitanul nostru: „Oameni buni, români" respunseră ei..</p>
            <p>— Iată căpitanul! strigă deodată Cucută întrerupând pe Tudor din convorbirea sa.</p>
            <p>În adevăr era Bostan, care venea trist și gânditor.</p>
            <p>— Căpitane, ai prins căprioara? întrebară haiducii.</p>
            <p>— Nu, fraților, răspunse acesta. N-am putut nici să mă apropii de ea.</p>
            <p>— Dar de ce ai voit s-o prinzi, căpitane? întrebă din nou Vasile din Puteni.</p>
            <p>—Singur nu știu, zise Bostan, simțeam însă că o putere nevăzută mă trăgea către dânsa, fugeam și când aproape să pun mâna pe ea, simțeam o altă putere, care mă oprea pe loc. O! fraților, această femeie, această nălucire, prin cântecul ei neințeles a deșteptat în mine ceva ascuns. Eu am mai văzut-o, vocea ei am mai auzit-o și altădată, cu toate astea nu pot să-mi aduc aminte cine este. Dacă aș fi prins-o, dacă aș mai fi văzut-o, poate....</p>
            <p>Și Bostan, fără a termina, se acufundă iar în gânduri.</p>
            <p>— Căpitane, zise atunci Bujor, spre a împrăștia gândurile comandantului său, știi că cu nălucirea aceea de fată nu mi-ai isprăvit din ce pricină plângeau acei trei români, când au venit ca să se facă haiduci.</p>
            <p>— Da, zise Bostan, trezindu-se ca dintr-un vis. Să-ți spun acum.</p>
            <p>Și Bostan începu iarăși:</p>
            <p>— Românul cel tânăr era însurat abia de-o lună, el își iubea femeia mult, și-o iubea, căci altminteri n-ar fi plâns atâta după ea; dar într-o noapte tristă și posomorîtă, pe la miezul nopții...</p>
            <p>Și deodată căpitanul haiducilor tăcu.</p>
            <p>— Ce cântec era acela, începu să zică el încet, a, este ea, este ea. Tot noapte era și atunci!</p>
            <p>Haiducii rămaseră înmărmuriți.</p>
            <p>— Ce vorbește, oare? se întrebau ei. Cine este acea „Ea”? Ce noapte era atunci?</p>
            <p>Haiducii gândiră deocamdată că căpitanul lor aiurează, ei însă greșeau, căci Bostan vorbea cu toate simțurile lui.</p>
            <p>El nu avea nimfe, dar era cu toate astea conștiința, care începuse să-l mustre.</p>
            
            </div>
            <div type="chapter" n="13">
               <p>Atacul din pădure.</p>
            
            <p>Bostan era încă transportat de gânduri, când trei oameni călări se vedeau venind fuga spre el.</p>
            <p>— Iată, vine caraula! strigară haiducii. Ce o fi pățit de dau așa fuga?</p>
            <p>La aceste cuvinte, căpitanul se trezi din somnul gândirii, se sculă în picioare și întrebă:</p>
            <p>— Unde e caraula?</p>
            <p>— Iat-o, răspunseră haiducii. </p>
			<p> Călăreții sosiră.</p>
            <p>— Ce veste, băieți? îi întrebă Bostan.</p>
            <p>— Rea veste, căpitane, răspunseră cei trei haiduci intrați abia de patru zile în corpul acestor opt voinici.</p>
            <p>— Dar ce este? întrebă din nou căpitanul.</p>
            <p>— Să vezi, începu să zică unul dintre cei trei care serveau de caraulă. Noi, după cum ne-ai învățat, ne tot plimbam pe lângă ograda acelui nelegiuit de fanariot. Eram eu și cu Stan al lui Nicolae, pe Cârstea îl lăsarăm afară din Galați cu caii. Iată că odată vedem unul din fanarioți, înalt și nu tocmai urât, că ieșea afară și poruncește la zece oameni ca să se gătească de drum, căci vor merge la bordeiul Marioarei, ca de acolo să afle unde s-a dus Bostan. Ei vorbeau grecește, și eu cunosc puțin această limbă. Așadar, când am auzit cele zise de acel fanariot, care trebuie desigur să fie mai mare, făcui numaidecât planul să ne ducem câteștrei la acel bordei și pe la miezul nopții, când ne va veni bine, să ne repezim asupra lor și să-i omorâm. Așa și făcurăm. Ne-am dus numaidecât de găsirăm pe Cârstea, și încălecarăm câte trei pe cai și plecarăm pe drumul cel mare. Iată însă că pe la ceasurile nouă începe o ploaie înspăimântâtoare; apa curgea cu cofa pe noi și caii sătură pe loc, căci ploaia bătea din față. Ce era atunci de făcut? Să stăm pe loc, eram în primejdie deoarece dădeau fanarioții peste noi; să mergem înainte nu puteam, nu voiau caii să mai meargă.</p>
            <p>— Ce ați făcut așadar? întrebă Bostan.</p>
            <p>— Ne-am întors înapoi, ca să ne întâlnim în față cu fanarioții și să ne luptăm. Ca zece minute să fi mai mers noi și iată că vedem pe nelegiuți strânși grămadă în mijlocul drumului și îndemnându-și mereu caii, ca să meargă. Să nu scoatem nici o vorbă, zisei tovarășilor mei, ca să dăm mereu cu pușca în ei. Atunci slobozirăm odată câteștrei puștile în grămada care abea se zărea de întuneric și ploaie. O, dar ce să vezi atunci, badeo? Fanarioții cârmiră caii înapoi și începură să fugă. Noi i-am gonit până la Galați deșertând și focurile celorlalte două puști, apoi începurăm și eu revolverele. Erau 11 cu toții și din unsprezece nu s-au întors la comandantul lor decât patru poterași, ceilalți toți au fost omorâți de noi.</p>
            <p>— Bravo, haiduci, le zise Bostan vesel. Dacă vă este foame, stați acum de mâncați, iacă luați bucata cea de miel.</p>
            <p>— O, căpitane, răspunse atunci Cârstea, nu e timp de stat, nici de mâncat</p>
            <p>— Și de ce nu e timp? întrebă Bostan.</p>
            <p>— Fiindcă potera ne înconjoară, răspunse el.</p>
            <p>— Potera! care poteră? întrebă din nou Bostan.</p>
            <p>— Și nu numai una, ci doua, zise Stan al lui Nicolae.</p>
            <p>— Două potere vin asupra noastră, cum să poate?! exclamă Bostan.</p>
            <p>— Da, căpitane, zise Cârstea, una vine cu Andonis, iar cealaltă vine de la Tecuci.</p>
            <p>Să fugim, ziseră atunci haiducii.</p>
            <p>— O, dar n-aveți timp, pe oriunde am căuta să ieșim ne vom întâlni cu potera.</p>
            <p>— Ce vom face dar? se întrebau haiducii.</p>
            <p>— Acum, răspunse caraula, orice pregătire ne va fi zadarnică. Tot ce ne mai rămâne este să murim.</p>
            <p>— Nu, strigă Bostan, nu trebuie să murim noi, ci..</p>
            <p>Bostan nu termină și pădurea răsună de un trosnet de pușcă.</p>
            <p>— Ne-am pierdut, exclamară haiducii.</p>
            <p>— Tăceți din gură, zise Bostan, și-și aplecă urechea la pământ,</p>
            <p>O altă detunătură se auzi din nou.</p>
            <p>— E potera de la Galați, pronunță Bostan.</p>
            <p>— Să fugim atonci pe drumul care duce la Tecuci, zise Neghină.</p>
            <p>Dar haiducul nu termină bine vorba și pădurea răsună de încă o detunătură.</p>
            <p>— E potera de la Tecuci, zise Bostan.</p>
            <p>— Acum suntem morți, strigară haiducii deodată.</p>
            <p>Bostan sa sculă în picioare și să uită la cer nu ca să sa roage, ci ca să-l examineze.</p>
            <p>— Băieți, nu aveți frică, le zise el, încă câteva minute și cerul o să fie acoperit cu nori.</p>
            <p>— Ce face cu asta, căpitane, răspunse Cucută, nouă nu ne e frică de cer, ci de poterași.</p>
            <p>— Sunteți mișei, răcni atunci Bostan. În zadar gândeam că aveți în voi inimă de român. N-am jurat oare că la orice primejdie vom muri cu toții fără a ne plânge? De ce dar acum vă văitați ca femeile că aveți frică de poterași?</p>
            <p>— Ai dreptate, căpitane, răspunseră haiducii atinși de cuvintele căpitanului lor. Dacă așa ne-a fost scrisul, vom muri fără să ne pară rău de viață.</p>
            <p>— Nu, copii, îl opri Bostan, noi vom muri, dar vom omorî pe poterași.</p>
            <p>Haiducii se uitară țintă la el.</p>
            <p>— Cum? întrebară ei.</p>
            <p>Și cuvintele lor se pierdură în zgomotul detunăturilor venite din două părți ale pădurii.</p>
            <p>— Poterașii au sosit, strigă caraula.</p>
            <p>— Iată că a început să și plouă, zise Bostan.</p>
            <p>Un zâmbet sarcastic trecu la aceste cuvinte pe buzele tuturor haiducilor.</p>
            <p>Bostan îi înțelesese și le zise:</p>
            <p>— Cine este căpitanul vostru?</p>
            <p>— Tu, căpitane, răspunseră haiducii intr-o voce.</p>
            <p>— Sunteți atunci datori să ascultați de porunca mea?</p>
            <p>— Suntem, căpitane.</p>
            <p>— Ascultați, atunci! Suntem cu toții unsprezece, nu-i așa?</p>
            <p>— Tocmai.</p>
            <p>— Șeapte din voi urcați-vă în vârful arborilor.</p>
            <p>Șapte din haiduci făcură astfel.</p>
            <p>—- Aveți încărcături destule?</p>
            <p>— Până la 50 de focuri.</p>
            <p>— Bun. Acum tu, Cârstea, du-te de leagă caii de vreun copac și vino curând.</p>
            <p>— Cârstea execută numaidecât ordinul căpitanului său.</p>
            <p>— Voi ăștialalți aveți destule încărcături de pușcă?</p>
            <p>— Tolbele ne sunt pline, căpitane.</p>
            <p>— Măi bieți, strigă atunci Bostan la cei din vârful arborilor.</p>
            <p>— Ce este? răspunseră ei.</p>
            <p>— Când vor veni poterașii, vom începe mai întâi noi să dăm în ei. Când veți vedea că focurile noastre sunt isprăvite, atunci să începeți voi. Ați auzit?</p>
            <p>— Da, căpitane.</p>
            <p>— Ați auzit și voi, ăștialalți, ce am zis?</p>
            <p>— Am auzit, căpitane.</p>
            <p>După aceste cuvinte, Bostan aranjă pe doi din haiduci într-o parte a pădurii și el cu celălalt haiduc trecu în cealaltă parte.</p>
            <p>Nori groși se strânseră pe deasupra cerului, pământul se întunecă și o ploaie măruntă începu să cadă.</p>
            <p>Vreo zece minute mai trecură și potera care venea de la Galați sub comanda lui Andonis și Veronic se arătă.</p>
            <p>— Unde s-or fi ascuns? întrebă Andonis surâzând. A! s-au ascuns mișeii, ca să scape, dar degeaba.</p>
            <p>— S-au ascuns desigur, răspunse Veronic, care era lângă el în urma poterașiior.</p>
            <p>Atunci deodată se pomeniră cu două focuri de la spate și mai mulți poterași căzură la pământ.</p>
            <p>— Înapoi, palicari, strigă Andonis, și dați cu pușteile să nu mai remână niciun hoț.</p>
            <p>Poterașii se întoarseră înspre partea de unde veni atacul, dar la minut alte două detunături se auziră și încă o parte din poterași căzură la pământ.</p>
            <p>— Întoarceți-vă înainte, strigă Andonis.</p>
            <p>Nu apucă însă să termine vorba și șapte focuri căzură asupra lor din vârful copacilor.</p>
            <p>— Bre! ce este asta, exclamă comandantul poterei.</p>
            <p>Dați cu puștile în pomi, căci acolo s-au pitit.</p>
            <p>Poterașii ridicară puștile, când deodată alte patru focuri îi izbiră din patru părți.</p>
            <p>Ploaia începu să cază cu furie și trăznetele se amestecau cu detunăturile puștilor. Trupa cealaltă de poterași, auzind zgomotul puștilor, gândiră că sunt haiducii, și venind iute spre locul acela, începură să dea în trupa astalaltă. Atunci se încăieră o luptă cu adevărat ridicolă. Poterașii dădeau în poterași nimicindu-se unii pe alții, apoi pe lângă asta se mai amestecau și focurile a unsprezece haiduci care loveau în amândouă părțile.</p>
            <p>Andonis, înmărmurit de această stranie întâmplare, o luă la fugă prin pădure ca să-și scape viața. El merse câtva și împiedicându-se de o buturugă, căzu la pământ.</p>
            <p>— Atât mai bine, zise el tremurând încă de frică, voi române aici până la ziuă.</p>
            <p>Bostan, după ce văzu cum poterașii se omorau destul de bine între dânșii, băgă două degete în gură. Tovarășii lui se strânseră lângă el.</p>
            <p>— Ce este, căpitane? întrebară aceștia.</p>
            <p>— Acum ajunge, haide să fugim, răspunse el.</p>
            <p>Bostan și cu haiducii o luară încet spre fundul pădurii, veseli că ei unsprezece oameni au putut nimici două poteri așa de mari.</p>
            <p>Deodată însă Bostan se împiedică de ceva.</p>
            <p>— Ce să fie aici? zise el și puse mâna.</p>
            <p>— Măi băieți, e un om, strigă căpitanul, trebuie să fie vreun fanariot, ia luați-l d-aci.</p>
            <p>Haiducii numaidecât îl luară pe spate și plecară cu el.</p>
            <p>Andonis era acum perdut!</p>
            <p>Ploaia mai dură încă vreo jumătate de ceas și norii împrăștiindu-se, cerul se însenină din nou. Tocmai acum se înțeleseră poterașii între dânșii văzându-și neghiobia lor. Rezultatul luptei era trist pentru ei, căci din trupa care venise de la Tecuci rămaseră puțini de tot, și aceștia erau plini de răni. Din trupa pusă sub comanda lui Andonis muriră 37 între care era și sceleratul Veronic.</p>
            <p>Îndată ce cerul se însenină, la lumina lunii, Bostan zări plin de mirare că omul găsit, omul pe care
            haiducii îl duceau pe spate nu era altcineva, decât mult doritul său Andonis.</p>
            <p>— Stați! strigă atunci căpitanul haiducilor. Acesta e nelegiuitul Andonis și voi chiar în astă noapte să-mi săvârșesc răzbunarea!</p>
            <p>Haiducii se opriră și Bostan, apucând pe fanariot cu amândouă mâinile de gât, îl strânse așa de tare, încât era cât p-aci să-l omoare.</p>
            <p>— Faceți-mi, voinicilor, o groapă, zise el haiducilor săi.</p>
            <p>— Dar cu ce s-o facem, căpitane? întrebară ei.</p>
            <p>— Cu ce-ți putea, cu cuțitele de la brâu, nu-mi trebuie să fie adâncă.</p>
            <p>Cei zece haiduci se puseră pe lucru și în două ceasuri groapa era gata.</p>
            <p>— Haide, nelegiuitule, acum totul s-a isprăvit cu tine, zise Bostan lui Andonis.</p>
            <p>Fanariotul tremura ca varza bătută de vânturi necutezând să scoată un singur cuvânt.</p>
            <p>— E gata groapa, băieți? întrebă Bostan.</p>
            <p>— Gata, căpitane, răspunseră ei.</p>
            <p>Atunci căpitanul haiducilor legă mâinile și picioarele fanariotului, apoi îl trânti în groapă.</p>
            <p>— Ce faceți, tăiați-mă, împușcați-mă mai bine și nu mă îngropați de viu, strigă fanariotul din fundul gropii.</p>
            <p>— Turnați pământul, porunci Bostan.</p>
            <p>Cinci minute trecură și groapa era astupată.</p>
            <p>Bostan fu răzbunat, iar Andonis, cu o moarte așa de grozavă, plăti nenumăratele sale crime!..</p>
           
            </div>
            <div type="chapter" n="14">
               <p>Bostan mustrat de conștiință.</p>
            
            <p>Trei ani în urmă, căpitanul haiducilor de altădată, devenise acum pustnic. El locuia într-o peșteră din Carpați făcând toată ziua la mătănii și nutrindu-se cu rădăcini de arbori.</p>
            <p>Bostan, voinicul de altă dată. Bostan, omul cel frumos și inteligent s-a făcut, zic, pustnic. El era încă tânăr, dar fața i se zbârcise și barba îi crescu lungă.</p>
            <p>Nu era zi, nu era noapte ca să nu-l auzi jălindu-se amar. El plângea întotdeauna spunând stâncilor și păsărilor răpitoare păcatele sale!</p>
            <p>Adesea cădea în genunchi, ridica mâinile către cer și se ruga ore întregi ca cerul să-l ierte! -</p>
            <p>Ai văzut, singur iubitul meu lector sau lectriță, cât de blând, cât de bun era Bostan înainte de a pierde pe Mărioara. Vesel și surâzător, totdeauna dispus la petreceri; iată pe Bostan, înainte de moartea amantei lui, trist și crunt, răzbunător neîmpăcat și setos de vieți umane; iată pe Bostan în urmă.</p>
            <p>În tot timpul haiduciei sale, el comise nenumărate crime și multe din ele le făcea mai mult din setea de a omorî.</p>
            <p>Din noaptea însă în care îngropă de viu pe Andonis, el încetă de a mai comite morți. De atunci lăsă și haiducie și codru și veni de se făcu pustnic.</p>
            <p>Vocea blândă și dulce a Mărioarei, vocea scumpei lui amante, vocea florii crescute pe câmpia satului Rediul, vocea aceleia care-i spuse lui Bostan în minutul sinuciderii sale: „Bădiță, nu mă uita și răzbună-mă odată”, acum o auzi din nou, zicându-i: „Destul bădiță, destul!”.</p>
            <p>Astfel petrecea Bostan viața-i dureroasă, plângând în continuu si rugând cerul în continuu să-l ierte.</p>
            <p>Într-o dimineață își făcea obișnuita lui rugăciune. El era în genuchi, cu capul rezemat de o stâncă rece și se tânguia amar. Deodată însă aude un cântec, o melodie tremurătoare, care se legăna pe aripile dulcilor zefiri.</p>
            <p>— E nălucirea din pădure, e glasul ce am auzit când eram cu tovarășii mei, zise pustnicul sculându-se în picioare și o amintire tristă îi trecu prin minte.</p>
            <p>Femeia care cânta se apropie de pustnic și cu o voce blândă zise:</p>
            <p>— Î numele lui D-zeu, dă-mi puțină pâine, căci mi-e foame!</p>
            <p>Această femeie tânără, cu picioarele desculț și cu hainele praf pe dânsa păstra încă trăsurile unei frumuseți răpitoare.</p>
            <p>O milă nespusă i se făcu lui Bostan când auzi că-i cere puțină pâine și n-are de unde să-i dea.</p>
            <p>— N-am, fata mea, îi zise el, dar ia spune-mi, cine ești și ce cauți pe aici?</p>
            <p>— Eu mă numesc Emilia, răspunse cântăreața câmpurilor. Acum câțiva ani eram o fată tânără și frumoasă. Părinții mei mă iubeau mult, ei nu aveau alt copil afară de mine. Eu îi iubeam de asemeni, dar mai cu deosebire iubeam pe logodnicul meu. Oh! eram logodită, pustnice!</p>
            <p>Apoi, ștergându-și cu mâna două mari lacrimi, continuă:</p>
            <p>— Într-o seară eram la masă eu și cu părinții mei și, pe când mâncam, auzim o voce. Tata iese afară și în urmă intră înăuntru cu un voinic. Mie îmi păru a fi un om bun, căci așa îl arăta fața!</p>
            <p>Ah! D-zeule, de ce n-am murit atunci, de ce am mai trăit, ca să fiu străină și să străbat vecinic munții și codrii!... Ei bine, pustnice, acel străin, după ce a omorît pe tata și pe mama, pe mine, care niciodată n-am făcut nimănui niciun rău, cu un cui înroșit îmi scoase ochiul! </p>
			<p>Și nenorocita călătoare, zicând aceste cuvinte, arătă cu mâna-i arsă de soare și crăpată de ger ochiul ei cel drept.</p>
            <p>Bostan, auzind aceste din urmă cuvinte, căzu cu capul de stâncă, iar fata, plângând, începu iarăși să fugă și dispăru.</p>
            
            </div>
            <div type="chapter" n="15">
               <p>Moartea lui Bostan.</p>
            
            <p>Aproape jumătate de zi rămase căpitanul haiducilor de altădată într-o letargie completă și ar fi stat încă mult, dacă nu i s-ar fi părut că o voce tainică îl strigă zicându-i: „Scoală, bădiță, scoală!"</p>
            <p>Bostan se trezi atunci ca dintr-un vis, se uită în jurul său, și mergând la fiecare stâncă, singurele tovarășe ale unei vieți de trei ani, le sărută luându-și adio, căci prevedea singur că din locul la care se ducea nu se va mai întoarce niciodată. După aceea plecă.</p>
            <p>Două zile merse e1 mereu, două zile și două nopți fugi într-una, și când câteodată voia să se odihnească, o putere, o voce nevăzută, ca și jidovului rătăcitor îi striga înapoia sa: „Mergi, mergi!“ și haiducul de odinioară, pustnicul de acum, merse două zile în plin și tocmai a treia zi, seara de tot, se opri pe niște dărâmături din mijlocul unei alei de salcâmi.</p>
            <p>— O, bordei, zise Bostan plângând, tu ești acela care odată adăposteai pe Mărioara, floarea vieții mele! De ce te-ai dărâmat acum? O, bordeiule, 5 ani sînt de când stăpâna ta n-a mai intrat în tine, și de atunci tu ai rămas pustiu!</p>
            <p>Și Bostan, zicând aceste cuvinte, leșină pe rămășițele tristelor ruine.</p>
            <p>Seara era frumoasă, un vânt ușor sufla dulce și răcoros!</p>
            <p>O privighetoare care cânta în toate serile veni și de astă dată de se așeză pe vârful unui salcâm și începu să cânte.</p>
            <p>Ba cântă mult îndreptându-și privirile spre casele în care odată locuia Andonis! Ea cântă și cântecul ei cel dulce și armonios deșteptă pe Bostan.</p>
            <p>— Ce pasăre măiastră cântă așa de frumos, unde mă aflu eu? întrebă Bostan sculându-se în picioare.</p>
            <p>— A! sunt la bordeiul Marioarei, zise el. Colo pe vârful salcâmului cântă privighetoarea și dedesupt, la rădăcina lui, e îngropat dorul inimii mele.</p>
            <p>Și Bostan, mergând la mormântul Marioarei, căzu în genuchi și începu să plângă și să zică:</p>
            <p>— Scoală, Marioaro! scoală, draga mea! Bostan a venit să te vază! scoală, nu-l lăsa să moară înainte de a te vedea!... Scoală, iubita inimii mele, scoală să intrăm iar în bordeiul în care te întâlneam odată, în care te sărutam cu foc, în care tu îmi spuneai focul tău!.....Scoală, iubită, scoală, căci de cinci ani nu te-am văzut, de cinci ani umblu rătăcind în tot locul, căutându-te pretutindeni și negăsindu-te nicăieri... Scoală, Marioară, și dă-mi ca altădată fața ta frumoasă ca să o sărut, mijlocul tău subțire, ca să-l strâng, sânul tău fraged, ca să-mi reazăm capul!... O, dragă, tu mă iubiși, mi-ai spus-o de atâtea ori, de ce dar m-ai părăsit? Cu ce te-a supărat bădița al tău, care acuma plânge după tine, după umbra ta?... O, nu, Marioaro! iartă-mă, eu sunt greșit, căci te-am făcut de atâtea ori să plângi, căci credeam, dragă, că nu mă iubeai, oh! și cât eram de înșelat!...... Dar scoală, Marioaro! scoală să te mai vadă odată bădiță al tău, căci și el te-a iubit și te iubește încă! Marioaro! Marioaro! deschide cel puțin mormântul ca să dorm vecinic lângă tine, după o despărțire de cinci ani!!.... deschide, Marioaro! primește-mă lângă tine și acolo să te întreb iarăși dacă mă iubești și să aud iarăși gura-ți zi-cându-mi: <hi>da, te iubesc!! te iubesc, bădiță!!!...</hi>Scoală, Marioaro! căci de când m-ai lăsat, eu n-am simțit bucurie, n-am mai văzut zi bună! O, Marioaro, scoală să zidim bordeiul care s-a dărâmat, să intrăm în el și să fim iar amândoi cum eram odată!.... Scoală, Marioaro! să te văd, căci viața mă lasă și nu te-oi mai vedea!! Ah; Marioară! Mari...</p>
            <p>Și Bostan, nemaiputând vorbi, căzu cu fața pe pământul sub care dormea iubita lui, și ca și dânsa, adormi și el.</p>
            <p>Privighetoarea cântă toată noaptea, iar a doua zi dimineața niște călători, trecând pe acolo, găsiră un cadavru.</p>
            <p>Era Bostan, haiducul, Bostan, pustnicul, care muri.</p>
            <p>După el nu rămase decât numele lui și acele dărâmături de bordei, care vor vorbi secolelor despre trecerea lui Bostan prin lume.</p>
            <trailer>— FINE. —</trailer>
         </div>
      </body>
      <back>
         <div type="liminal">
         </div>
      </back>
   </text>
</TEI>
