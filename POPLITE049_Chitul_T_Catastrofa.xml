<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Catastrofa Daciei: ediție POPLITE</title>
                <author>Chitul, Tit</author>  
                <respStmt>               
                    <resp>codare POPLITE</resp>
                    <name>Teodora Iuriusciuc</name></respStmt>   
                <respStmt>
                    <resp>corectură manuală</resp>
                    <name>Lucreția Pascariu</name>
                </respStmt>
                <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
            </titleStmt>
            <publicationStmt>
                <publisher>UAIC</publisher>
                <date></date>
                <availability>
                    <licence target="https://creativecommons.org/licenses/by/4.0/"/>
                </availability>
                <ref type="doi" target="10.5281/zenodo.7342136"></ref>
            </publicationStmt>
            <sourceDesc>
                <bibl>
                    <author>Chitul, Tit</author>
                    <title>Catastrofa Daciei</title>
                    <pubPlace>Oradea</pubPlace>
                    <publisher>FOILETONUL REVISTEI „FAMILIA”</publisher>
                    <date>1904</date>
                    <decoNote type="ilustratii" subtype="no"/>
                    <dim unit="char" type="mic"/>
                    <extent>
                        <measure unit="word">46754</measure>
                        <measure unit="page" type="under_250"/>
                        <measure unit="foileton" type="under_65"/>
                        <measure type="complete"></measure>
                    </extent>
                </bibl>
            </sourceDesc>
        </fileDesc>
        <profileDesc>
            <textClass>
                <keywords scheme='https://opentheso.huma-num.fr/opentheso/api/theso/Typologie'>
                    <term type='domaine' ref="https://hdl.handle.net/20.500.11942/crteb7oodgosm">literatura</term>
                    <term type='factualite' ref="https://hdl.handle.net/20.500.11942/crt22aacdhvi7">fictiune</term>
                    <term type='forme' ref="https://hdl.handle.net/20.500.11942/crtnufdew1lfb">proza</term>
                    <term type='genre' ref="https://hdl.handle.net/20.500.11942/crthuyig1pxri">roman</term>
                    <term type='agencement' ref="https://hdl.handle.net/20.500.11942/crtbdm5xnc6io">foileton</term>
                    <term type='origine' ref="https://hdl.handle.net/20.500.11942/crtxolq1evsr9">opera originala</term>
                    <term type='discours' ref="https://hdl.handle.net/20.500.11942/crt4wma17ncnj">narativ</term>
                    <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
                    <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
                </keywords>
                <keywords>
                    <term type="receptare" n="5"/>
                    <term type="republicare" n="2"/>
                    <term type="finished"></term>                
                </keywords>
            </textClass>
        </profileDesc>
        <encodingDesc>
            <projectDesc>
                <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
                <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
                <p>Cuvantul cheie de tip "finished" indica stadiul realizarii operei de catre autor.</p>
                <p>Masura de tip "complete" indica faptul ca am gasit romanul in forma completa.</p>
            </projectDesc>
        </encodingDesc>
    </teiHeader>
<text>    
<body>
<p>Catastrofa Daciei</p>
<p>— Roman istoric —</p>
<div type="chapter" n="1">
<p>I</p>
<p>Știri despre Withimir</p>
<p>Pe la mijlocul secolului al treilea, strălucitul imperiu roman părea a se zbuciuma în agonia morții apropiate.</p>
<p>Unul după altul, popoarele barbare, care înconjurau acest vast imperiu extins aproape peste toată lumea cunoscută atunci, începură a se îmbulzi cu temăritate încrezută spre granițele lui întărite cu castre.</p>
<p>Din est, de la gurile Dunării, până în nord-vest la Rin, sunetul de armă nici pe o zi nu se curma,și moartea crudă se scălda în râuri de sânge.</p>
<p>Spaima și groaza generală se înălțară la culme; provinciile se răzvrătiră una după alta; puterea imperiului: legiunile, în loc să se arunce cu simț comun pe barbari, se grupau în jurul unor favoriți, pe care îi proclamau de împărați.</p>
<p>Gallia se răzvrătise, denegând ascultarea împăratului Gallienus și alipindu-se morțiș de o femeie cutezătoare cu numele Victorina, pe care legionarii o stimau ca pe „mama armatei”. În orient o altă femeie cu inimă de bărbat, Zenobia, amenința întregimea imperiului, care înarmată ca bărbații și cu coif în cap, se puse în fruntea armatei sale care o adoră, și, în butul Romanilor, supuse stăpânirei sale neatârnătoare toate țările dintre Eufrat și Marea Mediterană.</p>
<p>La Dunărea din jos, Goții raportau învingere după învingere.</p>
<p>Nici Dunărea nu mai putea servi ca obstacol în calea acestor crunți barbari.</p>
<p>De devăstările lor sălbatice, Moesia și Thracia erau prefăcute în ruini tăciunate; deprădările erau evenimente de toate zilele; izvorul de sânge omenesc nu seca de loc; focul mistuitor de orașe și sate nu se stingea cu săptămânile.</p>
<p>Între atatea împrejurări tulburatoare își puse mâna pe sceptrul împărătesc energicul Aurelian. La această știre îmbucurătoare, provinciile expuse devastărilor barbare, respirară mai ușurate, și în inimile disperate ale locuitorilor speranța într-un viitor mai liniștit prinse rădăcini noi.</p>
<p> Castrele menite de a apăra regiunile Dunării de jos, fură îndesuite de ostașii legiunilor, care, în timpuri mai liniștite apărau Dacia Traiană. Se părea că imperiul obosit de atâtea lupte, își restrânse hotarele, ca reculegându-și puterile să poată respinge pe barbari.</p>
<p>Dacă soarta vitreagă atât de greu a cercat provinciile din dreapta Dunării, care, fiind mai aproape de centrul imperiului, puteau fi apărate mai ușor, cu atât mai ușor că și Dunărea servea drept obstacol natural în calea barbarilor — cucerirea cea mai nouă, mărgăritarul imperiului, Dacia Traiană, a trebuit să deșerte până-n fund amarul pocal, ce îl întinse destinul fatal.</p>
<p>Ca cea mai expusă parte a imperiului, Dacia Traiană a fost copleșită de mulțimea oardelor barbare ale Goților, Sarmaților și Alanilor, care îi puhoiră din toate părțile câmpiile cultivate, nimicind ca un nor de lăcuste tot ce aflaseră în calea lor.</p>
<p>Coloniștii aduși aici din tot imperiul au lucrat din generație în generație timp de un secol și mai bine de jumătate, până ce au făcut aceasta țară demnă de numirea „Dacia felix”, care i-o dădură scriitorii contemporani.</p>
<p>Acum însă, ținuturile din nord și est ale Daciei, mănoasele văi ale Somășului, Mureșului și Oltului, gemeau sub apăsarea greului jug al Goților. Locuitorii disperați, în zilele grelei năpăstuiri, luară cu sine ce putură și ce avură mai prețios și-și câutară scăpare în codrii sălbatici și în munți, măcinându-și una după alta zilele traiului neliniștit, mângăiați de speranța, că va sosi peste puțin ziua mult dorită, când glasul trâmbițelor și tobelor romane va străbate la ei vestindu-le scăpare; vor vedea fâlfăind imaginile și standardele legiunilor răzbunătoare. Atunci va fi ziua de răfuială, când barbarii vor trebui să plătească scump viețile stinsă de armele lor!</p>
<p>Durere însă, împăratul Aurelian era mult mai ocupat, avea de a apără interese mult mai momentuoase pentru siguranța vastului său imperiu, decât să-și fi putut stâmpăra dorul sufletului războinic de a mai da încă o dată Goților o lovitură grozavă, ca cu câțiva ani mai înainte la Nissa.</p>
<p>În colțul sud-vestic al Daciei mai vegetă încă puțină viață romană; garnizoanele postate în Sarmisegetusa și alte orașe întărite din apropierea ei mai susțineau încă prin forțări supraomenești vaza imperiului, sperând a căpătă ajutor grabnic de la Aurelian. Pe murii castrelor din Apulum, Brucla, Potaissa, Napoca, Porolissum, însă fâlfăiau deja de mult steagurile Goților învingători.</p>
<p>Ca și când o mare imensă și-ar fi părăsit albia și s-ar fi vărsat cu toată furia sa în Dacia, Goții ocupară toate ținuturile mai așezate, alungând ca un potop distrugător pe locuitorii băștinași în munți.</p>
<p>Apulum, centrul militar de odinioară al Daciei, era acum cu desăvârșire în mâinile Goților. Forul său splendid era încărcat de ruine, edificiile publice: templul strălucit al lui Jupiter Conservator, al lui Aesculapius și Hygia, curia măreață, se înălțau trist spre cer cu zidurile lor înnegrite de fum și crăpate de căldura focului ce le mistuise. Pe ulițile sale, în loc de Romani, se preumblau acum Goți de statură uriașă, cu bărbi stufoase, bălaie, cu priviri crunte în ochii lor vineți, cu plete lungi până pe umeri, în loc de sunetul dulce al limbii latine, ulițile gemeau de murmurul compus din cuvinte lărmuitoare, pronunțate într-o idiomă dură; nu se mai vedea nicăieri vestmântul sărbătoresc al civilor romani: toga impunătoare, ci pretutindeni numai blane de animale,aruncate cu negligență barbară peste umerii goi de atleți.</p>
<p>Castrul de pe colina apropiată, unde staționase atâția ani de zile Legiunea XIII Gemina, mai stătea încă; soarele se reflectă și acum vesel de pe acoperișurile de aramă ale turnulețelor, și în vârful pretoriului fâlfăia și acum un steag roșu, de o mărime colosală. Numai cât acest semn al biruinței era al Goților, și nu al Romanilor.</p>
<p>Mai stătea încă și tribunalul înaintea pretoriului ca și în vremea fericirii trecute, pe care acum se urcă un bărbat robust și, scoțându-și cu o smucitură brutală sabia din teacă, o învârti sălbatic de vreo câteva ori deasupra capului său.</p>
<p>Ca țircum, după licărirea fulgerului, răsună peste câteva clipe tunetul bubuitor, acest semn al bărbatului de pe tribunal fu succedat de un strigăt chiuitor care făcu să tremure marii castrului, și apoi repetat înmulțit de ecou păru a fi fost produs de o cireadă de fiare.</p>
<p>Imediat după aceasta începură a se îngrămădi din toate părțile bărbați în jurul tribunalului.</p>
<p>Bărbatul de pe tribunal începu apoi a grăi în versul său profund către ostași.</p>
<p>De aici, de pe tribunal, dădea și nobilul legat poruncile de zi ofițerilor săi subalterni; și atunci întâmpinau ostașii pe șeful lor cu strigăte de salutare,dar spectacolul, produs de legionarii grupați în jurul legatului lor era plin de demnitate impunătoare,nu ca acesta groaznic și înfiorător.</p>
<p>Căci bărbatul de pe tribunal nu era îmbrăcat ca legatul legiunii cu coif de argint, cu mantauă de purpură, ci o blană de urs împreunată cu cătăramă deasupra pieptului său păros îi acoperia numai în mod neperfect umerii, lăsând liber brațele sale uriașe. Și în loc de bățul de fildeș, împodobit cu un vultur la un capăt, cu care se prezenta în asemănea cazuri legatul legiunii XIII Gemine, acest barbar crunt gesticula cu dreapta-i înarmată de o sabie lată ca un paloș, care-și pierdu lucirea de petele de sânge uscate pe ea.</p>
<p>Asemănea șefului lor era și ținuta ostașilor ce-l ascultau.</p>
<p>— Ostașilor! Goților! — răcni barbarul de pe tribunal cu pathos sălbatic. — Trebuie să știți, că prezența noastră în aceasta țară încă nu e asigurată pe deplin. Locuitorii orașelor și satelor ocupate de viteazul nostru popor așteaptă ajutor de la împăratul nou. Vie acest ajutor, noi îl așteptăm cu armele ascuțite! Goții nu se mai tem de Romani!</p>
<p>Un murmur de aprobare opri câteva momente pe vorbitor.</p>
<p>— Repet, că Goții nu mai poartă frică de Romani, — continuă apoi iară cu fală încrezută. — Iată, chiar astăzi a sosit curier de la strălucitul nostru rege Thuismund — ale căruia armă să nu se usuce niciodată de sângele inamicului — cu vestea îmbucurătoare, că a bătut grozav la Dunăre pe Romani, și trupele sale învingătoare au trecut în Moesia și Thracia. Poporul Goților strivește cu piciorul său biruitor pe toți, care nu voiesc a se supune lui necondiționat!</p>
<p>Zicând acestea, bătu cu piciorul puternic în pământ, ca și când ar voi să dea cuvintelor sale putere mai mare și numai după aceea continuă:</p>
<p>— Nimbul împăraților romani a pierit deja; acum ei cerșesc pace de la regele nostru neînvins, promițându-i tribut anual să lase în pace provinciile de peste Ister. Dar regele nostru nu se mai îndestulește acum cu aurul Romanilor, ci voiește a fi domn peste pământul cucerit cu armele eroilor săi. Poporul Goților, după ce și-a înfipt odată piciorul în Dacia, nu e aplicat mai mult a părăsi această țară!</p>
<p>Vorbitorul exprimă fidel sentimentele tuturor ascultătorilor săi, aceasta se putea citi din mulțumirea ce se oglindea pe fețele lor bărboase în urma cuvintelor sale. Totuși, oratorul barbar, ca și când n-ar fi fost deplin convins despre aceasta, după ce-și purta de vreo câteva ori privirea întrebătoare peste capetele ostașilor, strigă cu vers înălțat:</p>
<p>— Goților! place-vă vouă traiul în aceasta țară? Un murmur clocotitor de glasuri profunde îi răspunse:</p>
<p>— Da, ne place.</p>
<p>— Voiți să aveți vatră în aceasta țară, sau nu v-ați săturat încă de pribegiți?</p>
<p>— Suntem sătui până peste cap! Rămânem aici!</p>
<p>— Dacă voiți a rămâne statornic în orașele și satele cucerite, fiți viteji, căci Wustaor numai pe eroi îi ajută și iubește. Eu, principele și capul vostru, nobilul Athaulf, vă zic vouă, că Goții dacă vor păstră cu sfințenie virtuțile strămoșești, vor ajunge zile mai fericite decât sub Kniva cel favorit de zei! Ca vulturii vom zbura după pradă din cuiburile dealurilor noastre și vom grămezi laolaltă toate avuțiile Moesiei, Thraciel și Pannoniei!</p>
<p>Punerea în prospect a deprădărilor, stârni între ostași o vioiciune agitată, o fierbere fără țintă, care opri pe Athaulf în vorbire.</p>
<p>Acesta stătu câtva timp, așteptând ca toiul ce creștea din minut în minut, să se curmă. Când văzu însă, că așteptarea sa va dură încă mult, căci unii dintre ostași începură a se certa, vinele tâmplelor sale se umflată de mânie, își învârti de vreo câteva ori sabia peste cap, răcnind cumplit:</p>
<p>— Tăceți! — Liniște 1</p>
<p>În urma acestei erumperi de mânie, toiul amuți ca tăiat prin farmec.</p>
<p>Principele barbar își trase blana, care-i alunecase, pe umeri.</p>
<p>— Cel ce se aprinde la auzul pradă — trebuie să se supună orbește poruncilor mai marilor săi! — Friharza! - Unde ești Friharza?!</p>
<p>Un bărbat înarmat păși înaintea lui Athaulf. Se vedea de pe exteriorul său, că acest Friharza ocupă o poziție mai înaltă între conaționalii săi, căci pe lângă armele lui mai splendide și împistrite cu ținte de aur, din grumaz îi atârnă pe piept un lanț gros de aur, și brațele sale musculoase erau cuprinse de asupra coatelor cu două cercuri late de aur.</p>
<p>— Astăzi vei ocupă tu locul meu — se adresă Athaulf către Friharza. — O parte a ostașilor să nu părăsească nici un moment castrul, ci să stea înarmați, gata pentru toată eventualitatea.</p>
<p>Făcu apoi semn, că pentru ziua de astăzi și-a sfârșit poruncile, și ostașii începură a se împrăștiă.</p>
<p>Athaulf descinsă de pe tribună, mergând ață spre o poarta principală a castrului.</p>
<p>Peste câteva minute trompeta sentinelei de la poarta castrului vesti tuturor, că pe dinaintea ei a trecut comandantul suprem.</p>
<p>Să-l lăsăm să descindă îngândurat, cu capul aplecat spre piept, pe drumul pavat și neted, care ducea în forul orașului, și să ne întoarcem atenția spre poarta de către sud a orașului.</p>
<p>Athaulf nu s-a fost urcat încă pe tribună, când sentinela din specula castrului observa o grupă de oameni intrând în Apulum. Ochii săi ageri pricepură îndată, că acești oameni nu-s periculoși, căci toți erau Goți, afară de unul, care pășea în mijlocul lor legat cu mâinile la spate. Un străin legat între atâția ostași brutali, era mai mult de compătimit, decât periculos, deci sentinela ținu lucru superfluu a aviza pe cei din castru.</p>
<p>Străinul era plin de sânge închegat, care-i desfigura trăsăturile feței, totuși nu într-aceea măsură să nu se fi putut cunoaște, că omul nefericit era tânăr încă.</p>
<p>Goții, care îl petreceau, îl izbiau din când în când între înjurături sălbatice cu lovituri de pumni, pe care prizonierul le suferea mut.</p>
<p>Unui Got, precum se vedea, îi plesni prin minte o idee minunată, pentru că, punându-și degetul pe buze, făcu semn tovarășilor săi să se oprească, apoi pășind în vârful degetelor la spatele prizonierului, își vârî pe neobservate tolba între genunchii acestuia. Prizonierul pierdu echilibrul și căzu cu fața-n jos la pământ.</p>
<p>Gotul, care comise aceasta glumă grosolană, îi repezi câteva boldituri de picior în spate, agrăindu-l cu bunăvoință batjocoritoare:</p>
<p>— Scoală prietene! Aici nu e bârcul lui Wuotan să te-nchini acestui zeu, pe care tu atât de mult îl adori.</p>
<p>Iscoditorul acestei glumă nu se-nșelase în așteptarea sa, căci râsul ce izbucni la aceste cuvinte îl întări în convicțiunea sa, că tovarășii săi sunt niște oameni cu spirit, de care se prinde o astfel de glumă de grad mai înalt.</p>
<p>Prizonierul, fiind cu mâinile legate la spate, nu fu în stare a se ridica, se rostogoli deci involuntar pe spate, din care poziție ridicarea e mai ușoară, când omul nu-și poată întrebuința brațele. Din nările și buzele lui curgea sângele în bulbuci de lovitura ce o suferise; dar Gotul glumeț, departe de a fi impresionat prin aceasta priveliște, mai lăsa să zboare încă o scânteie spirituală:</p>
<p>— Hoho frate! - Aceasta nu merge! ... Tu ești de tot pretențios... Nu te îndestulești că te-am făcut să săruți pe Jord, fără îți întorci fața vicleană către cer, să te pupe și fiul el, Donar... Stai să te pup eu!</p>
<p>Zicând acestea,intre râsetele hohotitoare ale ortacilor săi, își prînsă scutul cu ambele mâini, și-l ridica să-l izbească prizonierului în față.</p>
<p>—Samanarich—</p>
<p>Omul maltratat se zbuciumă pe fața pământului, neștiind cum să se ferească de lovitura ce i se pregătea între încercările sale de a mulcomi furia chinuitorului său cu vorbe înțelepte, din noroc i venise buze numele Samanarich, care însă fu de ajuns ca Gotul înfuriat să se îmblânzească și să devină atent.</p>
<p>— Ce ai zis ? —intreba Gotul.</p>
<p>— Voiesc să fiu dus înaintea lui Samanarich, — borborosi cu greu rănitul, căci sângele ce-i umplea gura îl împiedică să pronunțe limpede cuvintele, cu atât mai vârtos, că vorbea rău limba barbarilor.</p>
<p>Râsul Goților deodată înceta, ca să fie înlocuit prin mirare ce le lungi fețele bărboase. Doi dintre ei se aplecară spre rănit și-l rădicară în tălpi, un al treilea într-acestea se căsnea cu dezlegarea funiei cu care îi legase mâinile la spate.</p>
<p>— De unde cunoști tu pe Samanarich ? — întreba acum pe prizonier Gotul glumeț. Din silința, ce și-o dădea să pronunțe aceasta întrebare cât se poate de blând, era evident, că-i părea rău de ce făcuse.</p>
<p>Un alt Got într-acestea sosi cu un vas de apă și-l întinse rănitului să se spele de sânge.</p>
<p>Rănitul prinsă curaj, văzând purtarea chinuitorilor săi schimbată în favorul său.</p>
<p>— Încă n-am avut ocazia a mă închina ewartului suprem al lui Wuotan, dar vestea lui a străbătut și la noi în munți — răspunse deci fără frică, cugetând că dacă numai numele acestui om atât de stimat de către Goți a avut efect atât de minunat asupra lor, chinuitorii săi de până acum de bună seamă nu-l vor mai bate, dacă va destăinui intenția ce l-a condus la bârcul lui Wuotan, de unde-l prinsără. — Numai de aceea am venit la bercul sfânt, că am avut de a comunică lui Samanarich un secret de tot important.</p>
<p>— Și care e acel secret? — întrebă unul dintre Goți.</p>
<p>Prizonieriul surâse.</p>
<p>— Dacă l-aș comunică cu alții, secretul meu n-ar mai fi secret — răspunse.</p>
<p>— E drept — întări Gotul cel glumeț. — Dar de ce nu ne-ai spus îndată, că vii la ewartul suprem? Dacă am fi știut ce cuget ai, ai fi fost tratat în alt mod.</p>
<p>— Am greșit că nu vă spusei numai decât cu ce cuget mă îndreptasem către bercul sfânt. Eu am socotit că ewarții lui Wuotan locuiesc în bârc. Am greșit, m-am înșelat, urmările acestăi greșeli le port acum pe trupul meu, fără de a mă putea mângâia cel puțin că nu eu însumi am fost cauza acestor urmări. Dar nenorocirea mea s-a sfârșit deja. Ceea ce căpătasem de la voi, nimeni nu mi le mai poate luă de pe spate — Conduceți-mă la Samanarich.</p>
<p>Bărbații plecară spre for.</p>
<p>Prizoneriul părea a fi orientat în Apulum, căci pășea înaintea Goților drept către for, fără de a așteptă ca să-i arete calea. Aceasta împrejurare îndemnă pe unul dintre barbari să pună întrebarea următoare :</p>
<p>— De unde cunoști acest oraș? Ai mai fost oare când aici?</p>
<p>— Da. Aici m-am născut, aici mi-am petrecut copilăria și junețele. Când ați cuprins apoi voi acest oraș, locuința mea a fost dintre cele dintâi care s-a nimicit de focul pus de ostașii voștri. Toată averea mi-am pierdut-o, abia mi-am mântuit viața, scăpând cu alți nefericiți în munți.</p>
<p>— Ești Roman dară ?</p>
<p>- Da.</p>
<p>Sosiră în for.</p>
<p>Ochii Romanului prizonier se umplură de lacrimi la spectacolul deprimator ce se întindea înaintea sa. Nu există om atât de rău, care să nu fie uns în suflet de durere, când își vede patria prefăcută în ruine de către inimic. Edificiile publice, templele zeilor erau ruini mute, în care nimeni nu mai aducea jertfe zeilor; scălzile minunate, care pe vremea stăpânirii romane răsunau de strigăte vesele, erau prefăcute într-o movilă tristă de ruini afumate.</p>
<p>Singură Curia orașului, unde-și ținea ordul decurionilor ședințele, era încă în stare mai bună.</p>
<p>Înaintea acesteia Goții se opriră și poftiră pe prizonier să intre.</p>
<p>Abia înaintase câțiva pași prin porticul împodobit cu stâlpi chorinthici, și văzură venind spre dânșii o grupă de bărbați cu bărbi bălaie și plete lungi, îmbrăcați în vestminte până-n pământ. Grupa cam de vreo douzeci de persoane, era condusă de un bătrân impunător, a căruia statură uriașă nu trăda nici decât povoara anilor mulți ce o apăsau. Brațele sale groase, zgomotul pașilor săi grei, umerii săi lăți, ne îndreptățesc să presupunem că acest bătrân vânjos dispunea de o putere trupească colosală. De priveai însă la părul său alb ce-i acoperea umerii și pieptul până din jos de cingătoarea sclipicioasă, ce-i strângea veștemântul larg în jurul mijlocului și la crețelele dese ce-i brăzdau fruntea despărțită de obraz prin o pereche de sprâncene stufoase și albe, sub care doi ochi vineți se învârteau sălbatic în orbitele lor scufundate — trebuia să crezi faimei ce se lățise, că acest bătrân purta pe spatele său povoara a o sută de ani întregi, fără de a se gârbovi.</p>
<p>Acesta era e wattul suprem al lui Wuotan, și bărbații care pășeau în urma lui cu sfială, stimă și venerațiuni profunde, față de capul religionar al Goților din jurul orașului Apulum, erau subalternii săi în serviciul zeilor.</p>
<p>Escortatorii de prizonier se aplecară până la pământ înaintea lui Samanarich, care văzând pe Roman, își încreți fruntea și mai tare de cum era, și strigă mânios ?</p>
<p>— Ce voiți cu acest străin? De ce-l aduceți la mine ?</p>
<p>— Bărbate sfinte ! — încercă a-și explica îndrăzneala unul dintre Goți. — Acest Roman s-a apropiat de bercul sfânt al lui Wuotan, l-am prins chiar în poarta aceluia, când voia să intre în el. Eu am crezut că pedepsirea acestui sacrilej cade în sfera ta de putere, de aceea l-am și adus înaintea ta.</p>
<p>Samanarich se aprînsă de mânie, și sărind ca un tigru furios la unul dintre aducătorii prizonieriului, îi smulse sabia din teacă:</p>
<p>— Mișeilor! Ticăloșilor! — răcni cu ochii înecați în sânge. — Așa vă împliniți voi datoria?!</p>
<p>De ce nu l-ați străpuns imediat ?</p>
<p>Versul lui dur tremură de agitația mâniei nemărginite. Câteva momente stătu nemișcat, răpit de acest acces de furie, apoi ca și când s-ar fi trezit dintr-o beție ce-i paralizase voința, își învârti de vreo câteva ori sabia lucitoare deasupra capului său alb și zise cu sânge rece:</p>
<p>— Acum trebuie să repar eu greșeala voastră. Pe fruntea Romanului se iviră picuri de sudori reci, văzând intenția crudă a bătrânului, care se apropia spre el cu sabia rădicată.</p>
<p>— Samanarich, nu mă ucide! Am venit să-ți spun un secret prețios, din care vei trage folos mare!</p>
<p>Numai câteva clipe de ar fi întârziat Romanul cu acestea cuvinte, pe care i le aduse pe buze frica de moarte, s-ar fi dus în aceea lume, unde nimăni nu se mai interesează de secrete. Norocul orb însăși cu aceasta ocazie îi veni într-ajutor și-i mântui viața. Ewartul își slobozi sabia în jos și cu expresia curiozității ce se oglindea pe fața sa, în butul trăsăturilor contrase încă de mânie,întrebă pe Roman dur și înfruntător:</p>
<p>— Ce secrete poți avea tu înaintea mea? Nu știi tu că tronul lui Wuotan e în cer și ca zeul acesta are pe umeri doi corbi albi, care îi șoptesc în ureche toate câte se întâmplă pe pământ? Și apoi, când am trebuință de vreun secret, nu mă pot doar îndreptă către zeul atotștiitor, ca să mi-l spună ? Nu știi tu, că eu sunt ewartul lui suprem ?</p>
<p>— Știu — răspunse Romanul; — dar totuși sunt convins, că vei putea folosi secretul meu spre mărirea ta și a zeului tău. Altmintrelea cum aș fi venit între inimicii mei să-mi pun la pericol viața, fără a fi îndemnat sau silit de cineva? Samanarich! dă-mi voie să-ți spun numai câteva cuvinte în taină, și apoi dacă vei vedea că nu-ți pot fi de niciun folos, ia-mi viața.</p>
<p>Ewartul se aplecă spre prizonier; acesta îi șopti la ureche câteva cuvinte, care deodată schimbară radical purtarea ostilă de până acum față de pretinsul violator de zei.</p>
<p>Samanarich se întoarse către ewarții ce-l așteptau curioși și le zise :</p>
<p>— Mergeți, fraților, la bârcul sfânt și faceți dispozițiunile de trebuință pentru dadsisas. Dacă voi sfârși cu acest om, voi merge și eu.</p>
<p>Ewarții porniră-n șir, doi cu doi, spre ieșire.</p>
<p>— Puteți merge și voi! — porunci ostașilor care aduseră pe prizonier.</p>
<p>Apoi deschise ușa și intrând cu Romanul într-o odaie, învârti pe din lontru cheia în broască.</p>
<p>Nu trecu timp de cinci minute, și la ușa închisă de Samanarich apăru un bărbat, care punând mâna pe clanță, după ce o apăsa de vreo câteva ori însădar, voi a se depărta iară.</p>
<p>— Cine e aici? — se auzi din lontrul glasul lui Samanarich.</p>
<p>— Eu sunt, Athaulf.</p>
<p>Samanarich închise pe Roman în odaia vecină, apoi slobozi pe Athaulf să intre.</p>
<p>— Vii la timpul cel mai potrivit — întimpină ewartul pe Athaulf.— M-am rugat zeilor mult,să-mi ajute a de lătura necazul greu de pe sufletul tău, care-ți amărăște toată viața. Azi noapte, în fine, Woutan mi s-a arătat în vis. L-am văzut trecând ca un fulger prin văzduh, care clocoti de rânchezarea calului său năzdrăvan, de sunetul bucinelor de vânat, de lătratul vesel al cânilor și de strigătele însuflețite ale eroilor săi. Calul său zbura ca un vultur peste dealuri și râuri, necunoscând piedică care să-l oprească. Deodată se opri chiar deasupra mea — I-am văzut fața arzândă de focul de erou neînvins, care străluci de sublimitate divină — Numai puțin îmi putui însă delecta sufletul amețit de atâta mărime însuflețitoare, căci Wuotan își scoase spada veșnic învingătoare și arătând cu ea către sanctuarul său bercul cel sfânt îi zise: „Întreabă-mă mâine despre Withmir!” Și apoi lăsând lungi frânele armăsarului său ce tremura de nerăbdare, dispăru ca un vifor înfricoșat.</p>
<p>Până ce vorbiră ewartul, Athaulf simțea cum se întoarce în el dragostea de viață, care de un timp încoace îl părăsise cu totul.</p>
<p>Bărbate sfinte! — apuca Athaulf mâna ewartulul.— Tu știi bine, că n-am alți fii afară de Withimir. Sippea mea, în fruntea căreia stam eu, după moartea mea va rămânea fără cap; dreptul meu de ereditate se va stinge; Sippea va trebui să-și aleagă alt cap. Aceasta știre mă torturează în continuu. Măcar de aș ști sigur cel puțin, că Vithimir a pierit în câmpul de luptă; atunci totuși m-aș liniști.</p>
<p>— Vei ști încă astăzi toate — întrerupse Samanarich — îngrijește-te numai să aduci zeilor jertfe bogate! Vino de către seară la bercul lui Wuotan, căci după sfârșitul dadsisas-ului voi scruta semnele prin care își manifestează acest zeu sfaturile. Voi studia rânchezarea armăsarului cel sfânt, voi aruncă bețe de sorți, sau poate voi intra în sanctuar, ca să mă conving despre voința lui Wuotan. În unul sau altul din aceste moduri, pe seară la tot cazul vei avea știri sigure despre Vithimir.</p>
<p>În urma asigurărilor bătrânului Samanarich, Athaulf se depărta mulțumit și plin de speranță.</p>
<p>Abia se pierdu sunetul pașilor grei ai lui Athaulf, și ewartul, după ce încuia din nou ușa pe dinăuntru, aduse pe Roman iară la sine.</p>
<p>— Mai susții încă și acum, că ai văzut pe Vithimir? — se adresă către prizonier, privindu-l aspru în ochi, ca și când ar voi să citească din aceștia, că Romanul nu are ceva cuget ascuns. — Nu te-ai înșelat în persoană? — Căci trebuie să știi, că Vithimir e un nume de tot răspândit la poporul nostru.</p>
<p>—Ți-am spus de repetate ori, că Vithimir despre care vorbesc eu, e fiul lui Athaulf, al principelui din acest oraș. Aceasta am auzit-o chiar din gura lui.</p>
<p>— Cam ce etate are ?</p>
<p>— E june cam de 22 de ani.</p>
<p>— Și de când se află în munți la Romani?</p>
<p>— De când au intrat Goții în Apulum.</p>
<p>— L-au răpit Romanii?</p>
<p>— Nu l-au răpit. S-a dus el de bună voie, încă s-a rugut să nu-l alunge dintre ei.</p>
<p>Samanarich clătina cu necredință din cap. Lucrul acesta i se părea neaplicabil.</p>
<p>— Totuși a trebuit să aibă ceva cauză — zise Samanarich după puțin timp de cugetare.</p>
<p>— La tot cazul — întări Romanul. — Știi, bărbate sfinte, că pauma amorului, când se înbulbă în oameni cu fire încăpăținate e atotputernică și face din victimile sale aceea ce voiește.</p>
<p>Buzele ewartului se lățiră de un zâmbet de dubitare.</p>
<p>— Greșești, omule, dacă cauți în aceasta direcțiune cauza. — Vithimir își avea deja mireasa aleasă în persoana frumoasăi Storchilda, care, de când dispăru mirele ei, nu mai duce zile bune. Dacă cuvintele tale s-ar dovedi drepte, Vithimir ar fi om de nimica, care ar scandaliza cu purtarea sa pe toți câți îl cunosc.</p>
<p>— Cu toate acestea, cuvintele mele sunt adevărate, despre aceasta te poți convinge ori când voiești. Vithimir și-a părăsit mireasa, pe care o alese mai mult tatăl său decât el, căci de-ar fi iubit-o, n-ar fi uitat-o atât de iute. Dacă vei porunci, bărbate sfinte, eu sunt gata la tot momentul a răpi pe Vithimir din brațele acelei femei, care l-a făcut să uite de datoriile cu care era de obligat tatălui său și miresei sale.</p>
<p>Samanarich rămase vreo câteva minute tăcut; în sufletul său precugeta și pondera efectul ce l-ar produce reîntoarcerea lui Vithimir asupra părintelui său, și cu încetul ajunse la acea convicțiune, că stima și respectul său ar crește de tot, dacă ar întocmi lucrul așa, ca Athaulf să creadă că fiul său s-a reîntors în urma puterii irezistibile ce o are el ca ewart suprem asupra tuturor oamenilor. Numai un lucru îl mai neliniștea încă: ce interes putea avea Romanul prizonier ca Vithimir să fie depărtat de obiectul amorului său nou? Căci ewartul bătrân era mult mai astut, decât să nu fi văzut la moment limpede, că prizonierul nu s-ar fi expus pericolului de a-și pierde viața, de n-ar fi avut sperență de a dobândi o răsplată demnă de pericolul și suferințele ce le îndurase deja și până acum.</p>
<p>Își luă deci aerul cel mai blând de care dispunea firea sa sălbatică și zise:</p>
<p>— Până acum te-am ascultat cu sânge rece și mi-am dat toată silința a uită de crima grozavă ce ai comis-o apropiindu-te de bărcul sfânt al lui Wuotan. Tu ești primul străin, care n-a plătit cu viața sa aceasta faptă temerară. Dar griji!— încă ești în mâinile mele; vai și amar va fi de tine, dacă te voi află mincinos!</p>
<p>Ewartul își rădică amenințător pumnul grozav, și ochii săi lucitori se umplură de foc sălbatic.</p>
<p>— Sunt în mâinile tale, mă poți pedepsi cum vei voi, dacă vei află că n-am grăit adevăr! — răspunse Romanul fără urmă de frică.</p>
<p>Samanarich se liniști; acum era pe deplin convins, că prizonierul nu mințise. Mai trebuia însă să știe și cauza, care îl îndemnase să facă acest pas cutezător.</p>
<p>— Cum te cheamă ? — se adresa deci pe neașteptate către prizonier.</p>
<p>— Verus — răspunse acesta.</p>
<p>Bătrânul își încreți fruntea și zise aspru :</p>
<p>— Verus... acest cuvânt, de nu mă înșel, în limba voastră înseamnă atâta că: drept.</p>
<p>— Da.</p>
<p>— Auzi, deci, Verus! Spune-mi drept, care e cauza ce te-a făcut să vii la mine ? Și ce pretinzi pentru știrea ce mi-ai adus ?</p>
<p>— Samanarich! — răspunse sărbătorește Verus. — Crede-mă că nu dorul de bani sau aur m-au îmboldit să fiu trădător. Nu m-am născut pentru acest rol neonorific; și de mi-ar fi zis cineva că voi ajunge oare cândva între împrejurări să trădez și nefericesc pe acea ființă, pentru care aș fi fost în stare să-mi jertfesc tot ce aveam mai scump în aceasta lume, chiar și viața, nu l-aș fi crezut. Acum în fine sunt necesitat să recunosc, că sunt om slab, căci am devenit jucăria unei patimi îngrozitoare, care mi-a răpit simțul de onoare, chiar și mințile, care nu-mi dă răgaz să cuget la urmările triste ale pașilor ce intenționez a-i face.</p>
<p>— Și care e acea patimă ?</p>
<p>— Răzbunarea.</p>
<p>— Răzbunarea dreaptă nu dezonorează pe bărbat — răspunse Samanarich protestând.</p>
<p>— Din punctul vostru de vedere răzbunarea e virtute, dar religia mea o considera drept păcat greu.Creștinii sunt îndatorați să iubească și pe inimicii lor și să arunce cu pâine după cei ce-i lovesc cu pietre; și eu sunt creștin.</p>
<p>— Ciudate principii — clătina din cap ewartul. — Și află-se oameni cu mintea întreagă, care să asculte astfel de porunci?</p>
<p>— Creștinii emulează în observarea poruncilor religiunii lor sfinte. Numai eu m-am ales atât de ticălos, de ascult mai mult de imboldirile celei mai josnice patimi — zise Verus cu amărăciune — Dar n-am ce face: mi-am perdut mințile, nu mă mai pot stăpâni.</p>
<p>— Nici nu trebuie să te stăpânești — îl încuraja Samanarich. — Bărbatul care-și răzbună, e vrednic de laudă. Expune-mii deci nedreptățile de care ai fost împărtășit, și eu îți promit, că-ți voi sta într-ajutor, ca răzbunarea ta să fie perfectă.</p>
<p>Verus păru a ezita câteva momente, în fine, răutatea inimii sale totuși învînsă și zise :</p>
<p>— Fie deci! Ascultă-mă și judeca apoi, că înțelepțește am lucrat când am venit la tine, sau că m-a îndemnat la acest pas invidia răutăcioasă. N-am intenția de a tăinui acele părți ale trecutului meu, care nu servesc spre ridicarea vazei și reputației mele personale, ci-ți spun hotărât că nu m-am născut om liber. Părinții mei au fost sclavi la o familie fruntașă; n-au avut însă cauză a se plânge, când au văzut tirania cu care au fost tratați cei mai mulți soți ai lor de aceeași poziție mizerabilă din partea stăpânilor lor îngâmfați. Stăpânii părinților mei au fost oameni cu sentimente nobile, care n-au uitat niciodată că și sclavii-s oameni. Aș fi cel mai blestemat om, de aș grăi rele de stăpânii noștri, care m-au crescut împreună cu pruncii lor. În copilărie am fost fericit, nici idei n-am avut de condițiunea rușinoasă de sclav, care se apăsă ca o piatră grea pe sufletul ambițios al tatălui meu, nepermițându-i să se bucure de poziția lui excepțională. Tatăl meu ziua noaptea se frământă, își ascuțeă mintea cu plănuiri de speculație ca să adune avere. Un singur cuget îl îmboldeă neîncetat, să-și încoarde spre acest scop toate forțele de care dispunea: voia să fie om liber. După o muncă neobosită, râvna sa fu încoronată în fine de succesul dorit: stăpânul său își dede învoiala ca sclavul său să se răscumpere. Tatăl meu plăti o sumă considerabilă, agonisită cu sudori amare, și deveni libertin. Soartea fatală nu-i concese însă să se bucure îndelungat de poziția eluptată cu atâta hărnicie străduitoare. Peste un an, după schimbarea stării noastre sociale, ne-am împlinit o datorie sfântă, când am pus pe rug cu cea mai dureroasă mâhnire sufletească trupul fără de viață și rece al preaiubităi mele mame.</p>
<p>„Din acea zi tristă, tatăl mău vegetase numai. Nu-l mai interesă nimic, nu era în stare nimic să-i curme tristețe continuă! Slăbit de atâta durere consumatoare, în fine și sufletul tatălui meu iubit se prezenta ca umbră pribeagă înaintea bătrânului și nemilosului luntraș Charon, rugându-l să-l treacă și pe el prin tristele unde ale Styxului.</p>
<p>„Rămaseși singur, fără sprijin, fără sfătuitor! Eram pe atunci de douăzeci de ani.</p>
<p>„Legăturile cu foștii mei stăpâni nu le întrerupsăi niciodată. Dacă trecea o săptămână fără de a mă întâlni cu Aelius, fiul fostului meu stăpân, nu mă simțieam bine. Aelius era de o etate cu mine; împreună ne-am petrecut copilăria, împreună am fost inițiați în elementele științei. Ca junișori împreună am cercetat palustra și școala de retorică.</p>
<p>„Lui Aelius niciodată nu-i venise în minte, că eu eram numai libertin și el patriciu.</p>
<p>„Din întâlnirile aceste dese, prietenia noastră din copilărie se întări în cordialitate și stimă reciprocă.</p>
<p>„Aelius mai avea și o soră mai mică: Octavia, care pe când părăsii eu casa părinților săi, era o copilă nevârstnică. Fetele însă se dezvoltă repede.</p>
<p>„Într-o zi, mărgând cu Aelius împreună la oi, observai că relația amicală dintre mine și Octavia s-a schimbat.</p>
<p>„Octavia era deja fată mare, pe care nu o mai puteam socoti copilă, nici nu mai puteam vorbi cu ea in ton de protector binevoitor, cum făcusem până atunci. Octavia și eu rămaseram și mai departe tot amici; aceasta amiciție însă nu mai era cea vechie, ci o legătură confidențială, pe care însă sfiala reciprocă nu o lăsa să devină de tot strânsă.</p>
<p>„Vizitele mele la Aelius începură a se repetă în răstimpuri tot mai scurte, până ce în urmă deveniră zilnice. Și când nu mi se dădea ocazia a conveni cu Octavia, toată ziua eram moros și nemulțumit.</p>
<p>„Cu încetul mi se lumina mintea într-atâta, încât recunoscui că am îndrăgit pe Octavia. Zburdalnicul copilaș al lui Venus mă nimări și pe mine cu o săgeată veninoasă de ale sale.</p>
<p>„Cât era de dulce însă acel venin ce-mi cutriera toate venele! Cât de puternic, cât de fericit mă făcea și cel mai mic semn, pe care mintea-mi agitată își închipuia a-l descoperi în purtarea Octaviei față de mine, din care mă amăgeam a crede, că nici eu nu sunt de tot indiferent obiectului meu de adorare!</p>
<p>„Din zi în zi inventam pretexte noi, care să justifice cel puțin la aparițiă vizitelor mele de tot dese.</p>
<p>„Odată, când amorul meu înfocat mă făcu să uit de bunăcuviință, și mă alungase de acasă ca să intru la Aelius până-n ziuă, pe acesta nu-l aflasem în așternut, după cum cugetasem eu. Tremuram de nerăbdare și voiam a întrebă pe un sclav despre absența amicului meu, când mă surprînsă un lucru neașteptat.</p>
<p>„Stând în ușa atriului, de urechile mele se izbi un cântec armonios, prelungit și plin de pietate,care părea a veni din depărtare mare. Voci profunde, bărbătești, acompaniau o melodie dulce, cântată de glasuri argintii femeiești.</p>
<p>„Ascultai răpid câteva minute — Inima mea de odată se umplu de veselie — Acest cântec evlavios îmi lumină în fine mintea, spunându-mi ce aveam de făcut ca să am ocazia de a vedea pe Octavia zilnic, fără de a trezi bănuieli.</p>
<p>„Auzisem deja de mult că părinții lui Aelius sunt aderenți ai unei secte religioase, persecutate de stat. Cântecul ce-l auzii în acea dimineață, mă făcu să cred faima lățită, că foștii mei stăpâni sunt creștini.</p>
<p>Peste puțină vreme văzui o mulțime de bărbați și femei cu fețe transpirate de evlavie, părăsind curtea părinților lui Aelius.</p>
<p>„Aceștia toți erați creștini, care aveau dauna a se aduna în anumite dimineți ca să se roage. Aceasta o puteau face atunci cu mai puțină frică, căci persecuțiile tirane cu care împărații se încercaseră să sugrumă aceasta sectă, după dânșii periculoasă pentru stat, în anii ultimi încetară. Totuși nu era consult, ca cei ce profesau aceasta credință desconsiderată, să extenteze cu ea.</p>
<p>„Încă în aceea zi mă întâlnii cu Aelius, pe care foarte plăcut îl surprînsăi cu exprimarea dorinței mele fierbinți de a fi și eu susceput între coreligionarii săi.</p>
<p>«Peste câteva săptămâni de învățătură, fui admis și eu între creștini.</p>
<p>„Acum mă simțeam fericit, nu însă pentru aceea că sufletu-mi învăpăiat cunoscu pe Dumnezeul cel viu și adevărat, ci pentru că în toată ziua mă puteam întâlni cu Octavia - Recunosc că sunt creștin rău, pentru că cu ocazia adunărilor noastre religioase cugetul meu nu era absorbit de părerea de rău pentru păcatele comise, ci se învârtea în continuu, chiar și între sunetul imnurilor, în jurul Octaviei. Și fiindcă la convenirile noastre bărbații erau despărțiți de către femei, eu îmi alegeam de regulă un loc acomodat, de unde-mi puteam ține privirea însetată neîntrerupt pe obiectul amorului meu.</p>
<p>„Ce frumoasă mi se părea atunci Octavia! Când o vedeam îngenunchea cu fața sa de crin luminată de aureola celei mai smerite pietăți, cu ochii aplecați spre pământ, ca și când ar fi voit în adins, ca umbra genelor sale lungi să acopere focul mistuitor ce flăcăra în aceia!</p>
<p>«Timp de câteva luni în toată ziua mă îmbătăm de apropiarea Octaviei, fără ca aceasta să fi bănuit barem, că nu zeul religios era acela care mă atrăgea la adunările creștinilor.</p>
<p>„În acest timp inima amicului meu Aelius încă se aprînsă. Într-o zi, după terminarea rugăciunilor, mă chemă la preumblare. Timpul era de tot frumos; natura trezită din somnul de iarnă, își puse în lucrare puterile amorțite până acum, îmbrăcând câmpia în vestmântul verde al renașterii.</p>
<p>„La timp de o oră Apulum-ul era la spatele nostru.</p>
<p>„Chiar aveam intenția de a provoca pe Aelius să ne reîntoarcem, când acesta se depărta de lângă mine spre a întâmpina pe un călător ce mergea cu trăsura spre Apulum. La semnul ce-l făcu Aelius, trăsura se opri și călătorul se dede jos din ea.</p>
<p>„Aelius îl îmbrățișa și-l săruta.</p>
<p>„Drumarul îmi era cunoscut și mie. Era duumvir-ul coloniei Apulum: Publius Bituvantis. Nu era în călătorie oficială, căci lictorii nu-l însoțiau.</p>
<p>„După un timp destul de lung de conversare, Aelius veni iarăș la mine.</p>
<p>— „Mare prieten ești cu duumvir-ul — îi zisăi eu.</p>
<p>„Pe lângă toate că Aelius îmi era cel mai bun amic, nu-mi succese pe deplin a înăduși invidia ce se deșteptă în mine în acest moment. În ziua aceasta mi se dădu prima oară ocasiune a recunoaște inferioritatea poziției mele sociale. Îmi veni în minte că eu sunt numai libertin, până ce Octavia își trăgea originea din familie de patriciu. Aceasta descoperire mă umplu de grijă și mâhnire.</p>
<p>„Muncit de acest cuget chinuitor, îmi trebui timp, până-mi veni în ori din zăpăceală, ca să pricep legătura logică dintre cuvintele ce le adresasem lui Aelius și dintre următorul răspuns al lui:</p>
<p>—„Până acum suntem numai prieteni, dar peste scurt timp vom fi și rudenii.</p>
<p>„Aelius era încântat, și în bucuria sa sufletească nu observa, cum mi se îngălbiniră obrajii de spaimă.</p>
<p>„Limba-mi tremură de emoție; abia reuși a borborozi cu accentul cuvenit acest cuvânt:</p>
<p>—„Căsătorie?”</p>
<p>— „Da!” — răspunse Aelius. — „Aștept numai ca luna să ajungă în semnul săgetătorului, ca să pot trage acest inel de fier pe degetul Lucilei”.</p>
<p>„Sărmanul criminal, căruia îi tunase deja în urechi sentința de moarte, și în viziuni oribile, se înfioră de lucirea îngrozitoare a oțelului ce atârnă deasupra cerbicei sale, nu poate simți bucurie mai mare, când îi comunică grațierea, ca de care fui cuprins eu, când mă convînsăi din cuvintele lui Aelius, că căsătoria de care-mi vorbise era proiectată între el și între Lucila, fiica duumvir-ului din Apulum. Numai acum, după ce-mi trecu frica, îmi veni în minte — ceea ce știa tot orașul — că Lucila era fiica unică a lui Bituvantis, și că n-avea fiu, care să-mi răpească pe Octavia.</p>
<p>„Îi gratulai lui Aelius din toată inima. Ba încă ce e mai mult, făcui atent pe amicul meu, că păcătuieșce, când amână fidanțarea sa până va ajunge luna în săgetător.</p>
<p>— „Aceasta e credință păgână, pe care creștinii o disprețuiesc. Fericirea căsătoriei tale nu atârnă de la lună, ci de la Dumnezeu, care stăpânește peste tot universul. Prin urmare, dacă ești creștin adevărat, nu vei face ca păgânii, care cred în zile norocoase și periculoase.</p>
<p>„Cuvintele mele pusera pe cugete pe Aelius. La aparență grăiam ca cel mai zelos creștin și amicului meu nici nu-i trecea prin minte, că pentru mine creștinismul era numai un vestmănt simplu, bun de a-mi acoperi golătatea intenției ce urmăream. Creștinii nu cunosc deosebire între om și om; în ochii lor toți oamenii-s nobili prin scântăia dumnezeiască a sufletului. Doctrina aceasta se potrivea minunat cu planul meu. Dacă părinții Octaviei sunt buni creștini — cugetam adeseori — nu-mi vor dificulta starea de libertin, când voi păși înaintea lor cu rugarea să-mi dea mie pe Octavia.</p>
<p>„Înainte de a face acest pas decisiv, trebuia să câștig consensul iubitei mele.</p>
<p>„Nu te voi molesta cu dureroasa enarare cum îmi nimici Octavia cu un singur cuvânt toată pompoasa clădire a fericirii visate. E de-ajuns de-ți voi spune, că Octavia mi-a refuzat amorul, ca să-mi pricepi durerea și rușinea ce mă cuprînsă atunci.</p>
<p>„Din aceea zi n-am mai luat parte la convenirile creștinilor, ci m-am retras tăcut, căutând a-mi îngropa fericirea pierdută în mormântul monotoanei vieți singuratice.</p>
<p>„Se întâmpla într-acestea de năvăliră Goții asupra orașului nostru. Apulum era înconjurat cu muri înalți și apărat de viteaza legiune XIII Gemina.Soartea războaielor însă e schimbătoare, nestatornică și capricioasă; speranțele noastre, că vom putea rezista până vom căpătă ajutor, se spulbera-n vânt. Legionarii au fost siliți să se retragă, zeciuiți de armele Goților. Locuitorii orașului, care fură mai norocoși se strecurară ca prin urechile acului la munți; care nu fură părtiniți de soartă își aflară mormântul între ruinile udate de sânge ale orașului.</p>
<p>„Casa mea a fost între cele dintre care se nimiciră de focul pus de către inimicul învingător. Erezisem și eu o mică parte de precauțiune și înțelepciune de la părintele meu, care în zilele acestăi vitrege năpăstuiri mi-ar fi putut fi de mare folos, dacă n-ar fi fost stăpânite de pauma amorului meu către Octavia, care nu-mi ieșise din minte nici după desconsiderarea ce mi-o izbise în față. Sufletul omului nu se dezlipeșce de speranță până la marginea mormântului; eu nădăjduiam încă că Octavia va fi a mea.</p>
<p>„După mai multe zile petrecute în frică continuă și sforțări de apărare supraomenești, într-o dimineață neguroasă pe ulițile orașului se ridică un zgomot îngrijitor.</p>
<p>„Repede luai la mine obiectele cele mai prețioase, care le aveam de mai înainte pregătite, ca la o eventuală necesitate de a părăsi orașul, să nu rămân sărac de tot — și ieșii la uliță.</p>
<p>„De voi trăi o sută de ani, totuși nu mi s-a șterge din memorie spectacolul grozav ce mi se înfățișa aici. Bărbați gârboviți de sarcini grele, femei speriate cu copii mici în brațe, istoviți de mulțimea anilor, se împingeau, se trăgeau în vălmășeală confuză, fiecare căutând a întrece cu fuga pe cel dinaintea lor. Vaiete disperate, bociri tânguitoare, sudălmi înfiorătoare, amenințări grozave, implorări de ajutor, strigăte de încurajare, se ridicau în toate părțile din mulțimea undulatoare, ajutând prin toiul clocotitor, în care se contopiau a mări groaza generală. Nu maiera nici o ordine; fiecare lucră de capul său; instinctul animalic de a-și mântui viața periclitată orbise pe cei mai mulți dintre acești nefericiți. La spatele lor urletul Goților care intrară în oraș, le vestea năvălirea morții — Cine-și putea încă mișca picioarele se încercă să cape de ea. Și ca groaza să-și ajungă culmea, orașul începu a arde la mai multe puncte deodată. Negura groasă se amăstecă cu fum înnădușitor, formând un văl întunecos, prin care lumina flacării numai când și când putea străbate.</p>
<p>„Casa mea nu era de tot departe de poarta orașului, spre care năvălea mulțimea fugarilor. Eram robust și tânăr, dacă aș fi ascultat în aceea disperată oră de sfaturile înțelepte ale minții sănătoase, n-aș fi lăsat să mă întreacă nimeni în calea de scăpare.</p>
<p>„Cu toate acestea nu făcui așa.</p>
<p>„Un dor nebun mă cuprinse, care mă atrăgea cu putere irezistibilă către locuința Octaviei. Starea agitată în care mă aflam atunci mă ademenise să presupun, că Octavia-și va schimba conduita față de mine, dacă va vedea cât de mult o iubesc, că îmi aduc aminte de ea chiar și atunci când moartea îmi sta la călcâie.</p>
<p>„Pornii, încălzit de acest cuget, către locuința foștilor mei stăpâni.</p>
<p>„În zgomotul asurzitor, de care gemea tot Apulumul, și prin norii de fum ce plutiau deasupralui, fugeam ca un nebun în gura morții.</p>
<p>„Nu-mi putui da seamă de timpul ce trecuse până ce ajunsăi la țintă; mi se păru că fug de mai multe ore; mă simțeam istovit de tot de puteri.</p>
<p>„Spaima-mi opri pe câteva clipe baterea inimii, când văzui că casa iubităi mele arde și că Goții intraseră deja în ea.</p>
<p>„Știrea că Octavia e în pericol, îmi răpi ultima rămășiță de prudență; mă azvârlii ca un lup înfuriat pe primul Got ce mi se dădu în cale și smulgându-i sabia din mână, alergai în casă.</p>
<p>„Priveliștea ce mă așteptă în atriu unde intrasem, mă aduse în ori, ca imediat după aceea să devin pradă celei mai înfiorătoare simțiri. Padimentul de mosaic al atriului era încărcat de trupuri moarte și muribunde. Ori încotro îmi întorceam privirea spăimântată, numai de cadavre, sânge aboritor și zvârcoliri de agonie dădeam.</p>
<p>„Mai departe, mai departe din acest iad înfiorător! </p>
<p>„Picioarele îmi alunecau în bălțile de sânge, când pășeam peste cadavre, pe urmă odată și căzui. Repede sării în picioare și-mi aruncai toga ca să fiu mai ușor.</p>
<p>— „Verus!... Verus!“... — auzii în acest moment un glas slăbit.</p>
<p>„Și după aceea un braț tremurător, plin de sânge, se ridica cu anevoe spre mine, ca și când ar vrea să mă apuce să nu fug. După multe sforțări se ridica în sfârșit în coate și proprietarul acestui braț.</p>
<p>„Fața lui era desfigurată de o tăietură afundă, care-i schimonosi expresia, dar eu totuși îl recunoscui la moment.</p>
<p>„Era tatăl Octaviei.</p>
<p>„Mă aplecai spre el să-i ajut a se rădică, dar bătrânul se oprise. Numai acum observai că, afară de tăietura de pe frunte, mai avea și în piept o împunsătură de moarte.</p>
<p>— „Mântuește pe Octavia! — îmi șopti bătrânul, stringându-și toată puterea să-și îndrepte brațul crunt spre direcția unde era pieritilul. După aceea recăzu mort în balta de sânge, de unde numai iubirea de părinte îl rădicase pe câteva clipe.</p>
<p>Chiar de nu m-ar fi făcut atent tatăl Octaviei la pericolul ce amenință pe fiica sa, aș fi grăbit spre peristil, căci de aici se auzea zgomot mare. Mi se păru că aud plângând o femeie — Aceasta e Octavia — cugetai înspăimântat — și năvălii ca orbit spre peristil.</p>
<p>„Nu mă înșelasem! Era cu adevărat Octavia, care plângea luptându-se cu disperare în contra mai multor Goți duri, care se certau pentru ea.</p>
<p>„Ce puteam eu însă face în fața atâtor inimici! Moartea-mi fu scrisă pe frunte, când pășii în această casă nenorocită. Dar dacă era să mor, să-mi vând scump viața—</p>
<p>„Îmi rădicai spre lovire sabia smulsă din mâinile Gotului și nu mai știu nimic ce s-a petrecut cu mine.</p>
<p>„Când m-am trezit era noapte întunecată. Eram beat de cap, și slăbit peste măsură. Pe creștetul capului aveam o tăietură adâncă, care mă durea de tot grozav.</p>
<p>„Cu încetul îmi adusăi aminte de cele ce se întâmplară cu mine. Norocul m-a părtinit de am scăpat sub scutul nopții din orașul ocupat de inamic și m-am tras la munți la frații mei de suferință.</p>
<p>„Poate ar fi fost mai bine pentru mine de aș fi murit în acea noapte îngrozitoare, căci aș fi rămas cruțat de suferințe mai arzătoare care mi le păstrase viitorul neîndurat.</p>
<p>„Sosit la frații mei, pe aceștia îi aflai în mizerie de plâns, zecuiți, încărcați de răni și despoiați de mijloacele traiului obisnuit.</p>
<p>„Pe Octavia nu o aflai între cei scăpați. Era mai mult decât verosimil, că a pierit de armele Goților.</p>
<p>„Lui Aelius îi povestii scena oribilă, petrecută în casa lui părintească. Eram ambii cei mai nefericiți oameni — și am plâns îndelungat cu lacrimi amare.</p>
<p>„Dar totuși nefericirea lui Aelius era mai mare, căci el afară de părinți și soră, pierduse și pe Lucila. Bituvantis și fiica sa dispărură fără urmă.</p>
<p>„Peste câteva zile însă, în noaptea întunecoasă, ce învăluia în întunecimea mâhnită inimă iubitoarea lui Aelius, străbătu o rază lucitoare de bucurie neașteptată.</p>
<p>„Octavia veni la noi în munți”.</p>
<p>„Nu există cuvânt potrivit cu care aș putea exprima bucuria amețitoare de care fui cuprins, când o revăzui. Mi se părea că îndurarea cerului a făcut o minune pentru mine, redând viața ființei iubite, pe care mi-o închipuisem încărcată de răni ucigătoare, sleită de ghețoasa răceală a morții.</p>
<p>„Dar peste câteva ore plătii foarte scump scurtele clipe de fericire.</p>
<p>„Octavia nu venise singură”.</p>
<p>„Însoțitorul ei era un Got tânăr, pe care Octavia îl prezentă fratelui său ca pe mântuitorul vieții sale.</p>
<p>„Din cerul fericirii căzui în iadul disperarii — Nu se cerea agerimea ochilor scrutători de amorezat respins, cum eram eu, să priceapă din privirea călduroasă a Octaviei ce rătăcea din când în când spre Gotul june, că acesta nu era indiferent pentru ea.</p>
<p>Bănuiala mea nu era fără temei. Relația dintre Withimir — acesta era numele junelui — devenea din zi în zi tot mai strânsă, tot mai cordială, tot mai călduroasă.</p>
<p>«Withimir începu a se interesa de religiunea creștinilor și peste câteva săptămâni se boteză”.</p>
<p>Samanarich care ascultase până acum pe Verus fără de a-l întrerupe, își pierdu răbdarea și întreba:</p>
<p>— Withimir și-a părăsit religia străbună de dragul unei femei ce era în mâinile sale? Acest lucru nu poate fi adevărat.</p>
<p>— E adevărat; pentru adevărul cuvintelor mele răspund la tot momentul cu viața.</p>
<p>„Samanarich clăti din cap nemulțumit și zise:</p>
<p>— Continuă!</p>
<p>«Nu știu din convingere și-a lăpădat Withimir religia, sau de aceea că Octavia n-a voit să-și împreune viața cu un păgân, destul că Withimir deprezent e creștin și bărbat al Octaviei.</p>
<p>„Din ziua cununiei lui Withimir cu Octavia, sufletul meu chinuit nu mai avuse liniște. Dacă m-ar fi ajuns aceasta nefericire în timpul când eram om avut, aș fi suportat-o poate cu mai multă bărbăție, m-aș fi mutat în alt oraș și mi-aș fi dat toată silința să trag vălul uitării peste ea. Ce puteam însă face între împrejurările sinistre, în care ajunsăi? Unde să merg cu inima-mi străpunsă de pumnalul durerii? -</p>
<p>„În nenorocirea comună ce se năpăstui pe capetele locuitorilor din Apulum, eram avizați reciproc la ajutorul altuia. Cu puteri unite ne edificarăm colibi mizerabile; mânam vitele ce le puturăm mântui la pășuni, căutam locuri mai așezate încălzite de razele soarelui, ne împlântam sapele în țelina neaunsă niciodată de fier, și animați de speranța unui viitor mai bun, semănarăm o parte din bucatele ce le adusera cu ei cei mai înțelepți dintre noi.</p>
<p>„Withimir lucra mai mult decât oricare dintre noi. Prin alipirea ce o arătă către nevasta sa între împrejurările sărăciei, își câștiga cu încetul stima și iubirea tuturor. Peste câteva luni el, care la început a fost primit cu neîncredere și rezervă rece, era iubit de toți. În jurul lui se forma un nimb de admirare, când pe urmă înțeleseră ce poziție strălucită a părăsit el de dragul Octaviei, cu toate că aceea fusese în mâinile lui, și după dreptul celor învingători, ar fi putut face cu ea orice ar fi voit.</p>
<p>„Dar el a preferat fericirea izvorâtă din înclinarea spontană a ființei adorate, sărutărilor stoarse prin siluire.</p>
<p>„De n-ar fi adus Withimir pe Octavia în munți, eu n-aș fi fost necesitat a face pasul urâcios, și aș fi luat asupra mea durerea chinuitoare, că am zdrobit fericirea ființei, pe care atât de mult o iubisem.</p>
<p>„De ce a și venit Withimir la mizeria noastră?</p>
<p>Și aceasta o înțelesei mai târziu, când auzii că a avut mireasă din sânul poporului său.</p>
<p>„In ziua în care îmi ajunse la cunoștință aceasta împrejurare, se deșțeptă în mine un plan cutezător, care-mi trezi din nou speranța adormită.</p>
<p>„Cunoșteam dauna Goților, care nu suferă, ca bărbatul să se facă infidel către nevastă-sa. Pe această daună mi se baza tot planul și speranța.</p>
<p>«Ceea ce la început nu se deșteptase încă în sufletul meu, pofta de răzbunare asupra răpitorului dragestăi Octaviei se trezi și-și pretinse drepturile sale.</p>
<p>„Un dor nebun de crudă răzbunare îmi stăpâni toate cugetele. Withimir trebuia să piară ca să-mi recapăt liniștea.</p>
<p>„De aș fi ascultat de primle îmboldiri ce mi le șoptea dorul de răzbunare, m-aș fi făcut chiar sinucigaș. Dar cumpănirea mai rece a lucrurilor mă făcu mai prudent. Ce puteam eu aștepta de la Octavia, dacă va ști că eu am fost ucigașul bărbatului ei ? —„Devenit prada patimilor chinuitoare ale amorului disperat și a celui mai arzător dor de răzbunare, la viața-mi proprie nici nu cugetam. Macar și aceea ar fi atârnat de un fir de pâr, de aș fi comis acea crimă grozavă, pentru că dacă m-ar fi descopierit, n-aș fi trăit mai mult.</p>
<p>„Muncit de acestea cugete negre, ziua n-aveam odihnă, nopțile le petreceam treaz. Cugetele rele se furișă de regulă noaptea în creierii înfirbântați de patimi grele, așa se întâmplă și cu mine.</p>
<p>„Iată deci, bărbate sfinte, la ce rezultat ajunseră blestematele mele frământări de cugete! Am venit la inamicii mei de moarte, jucându-mă cu viața,ca să dau în mâinile voastre pedepsitoare un om care a călcat în picioare daunele sfinte ale poporului său! Acest om e și inamicul meu cel mai mare. De voiești, te poți folosi de ajutorul meu. Dacă vei pretinde, Withimir, peste puține zile, va fi în mâinile tale.</p>
<p>Verus termină.</p>
<p>Pieptul său se ridică repede muncit grozav de amintirile dureroase și de pe fruntea sa curgeau șiroaie de sudori.</p>
<p>Ewartul bătrân se sculă mulțumit.</p>
<p>— Să lăsăm câteva zile aceasta afacere — zise el. — Cugetă-te bine cum ai putea readuce pe Withimir, dar să știi că vei muri cu cea mai grozavă moarte de i se va întâmplă ceva sau dacă m-ai sedus cu vorbe mincinoase. Acum deocamdată vino cu mine!</p>
<p>Verus ieși condus de ewart. La o ușă înferecată se opriră.</p>
<p>Samanarich deschise aceasta ușă și împînsă pe Verus într-o odaie întunecoasă, îi zise:</p>
<p>— Fii liniștit! Nu ți se va întâmpla nici un rău. Mâine vom vorbi din nou.</p>
<p>Închise apoi ușa și luă cheia la sine.</p>
</div>
<div type="chapter" n="2">
<p>«Pădurea seculară clocotea de zgomot.</p>
<p>Copacii gigantici își îndreptau vârfurile țintă spre cer; în natură domnea liniște măiestoasă; abia clătea o boare lină, răcoritoare, frunzele arborilor producând acel freamăt plăcut, ce dă pădurilor bătrâne un farmec deosebit.</p>
<p>Codrii-s compuși din ființe vii, care își au limba lor, simțirile lor. Când vântul lin de vară le adie frunzele, copacii își povestesc în murmur tainic trecutul, își împroaspătă amintirile, se veselesc. Iar când se izbește de crengile lor vântul cel cumplit al viforelor, se mânie, gem de durere, protestează, se revoltă.</p>
<p>Dar de prezent toiul ce conturbă liniștea codrilor era de alta natură.</p>
<p>Din depărtare mare se auzeau strigăte puternice, cântece sălbatice.</p>
<p>Din zgomotul ce făcea pădurea să clocotească, oricine putea deduce cu siguranță că acela e produs de o mulțime de bărbați și femei.</p>
<p>Plecând în direcția de unde venea zgomotul, peste puțin timp ajungem la o poiană frumoasă, așezată în mijlocul codrului ca o icoană uriașă în codrul verde.</p>
<p>Soarele scăpătase deja de mult spre apus și chiar se pregătea să-și ascundă dealul acopierit de stejari bătrâni fața lucitoare. Întunerecul nopții propășinde începu a-și întinde peste lumea somnoroasă vălul negru, căutând a acoperi toate în negrimă nepătrunsă de ochi. Dar nu mult timp îi ținu stăpânirea, căci la răsărit se rădică de după deal discul zâmbitor al lunii pline, și întrețesând în vălul nopții firele de argint ale blândelor sale raze, tot pământul îl îmbrăcă în vestmânt de lumină tremurătoare.</p>
<p>In poiana pădurii ardea un foc colosal, în jurul căruia stătea o mulțime de Goți, cântând sub conducerea ewarților o melodie tristă.</p>
<p>Nu departe de acest foc se ridică un rug clădit din trunchi despicați. Înaintea rugului, pe scânduri groase zăcea un cadavru de bărbat. În reflexul luminii de flăcări se puteau distinge trăsăturile feții sale, pe care moartea apăsase sigilul său înfiorător. Barba sa stufoasă, în care nu era nici un fir cărunt, și pielea întinsă a obrajilor săi palizi, arătau că decedatul n-a fost bătrân.</p>
<p>Lângă trupul fără viață al Gotului mort, o grupă de bărbați și femei legate cu mâinile la spate, își purtau în jur privirile îngrozite de soartea ce-l așteptă. Aceste ființe nefericite erau servitorii și servitoarele decedatului.</p>
<p>Cântecul ewarților se sfârși, ultimele sale acorduri repetate de ecou trecură într-un murmur clocotitor, care cu încetul se depărta, până ce în sfârșit amuți cu totul.</p>
<p>În tăcerea mută ce urma cântecului trist, privirile tuturor erau ațintite spre bătrânul Samanarich, care întorcându-se spre nord, își ridica mâinile către cer și zise:</p>
<p>— Zei puternici! Voi ați dispus, ca primul om să crească din pămănt ca frasinul. Și tu Wuotan, eroule neînvins, ai dat formă trupurilor omănești și tuturor obiectelor! Tu ai ales lăcaș nornelor: Wurt, Werdandi și Semit, la sfânta fântână ce izvorește lângă una dintre celea trei rădăcini ale arborelui de viață. Tu le-ai dat lor putere să stătorească lungimea vieții omănești! Din înălțimea tronului tău ceresc toate le vezi, și corbii cel albi ce șed pe umerii tăi toate ți le șoptesc în urechi ce se întâmplă pe pământ. Tu știi deci prea bine, că Sigurd care zace aici fără viață, mărită fericirea de a fi susceput în ceata aleșilor tăi. Nu lăsă deci, ca nemiloasa Hellia să ducă pe Sigurd în tristul și întunecosul său imperiu!</p>
<p>În acest moment unul dintre ewarți păși înaintea lui Samanarich cu o sabie ascuțită și i-o întînsă. Alți patru ewarți ridicară într-aceasta mortul și-l proptiră să stea în picioare.</p>
<p>Mulțimea începu a intona un cântec vesel, al căruia cuprins era că Sigurd n-a murit încă. Cântecul devenea din ce în ce tot mai vioi, pe urmă trecu în strigăte chiotitoare însoțite de mișcări de joc.</p>
<p>La semnalul ce-l dădu Samanarich prin ridicarea sabiei sale, jocul deodată înceta.</p>
<p>— Hellia nemiloasă! — strigă acum bătrânul. — Nu-ți întinde mâinile după Sigard, că acela nu-ți compete ție! Pentru că n-a murit în așternut — Iată, eu, ewartul suprem al lui Wuotan, îmi ridic arma asupra lui și-i dau lovitura de moarte!</p>
<p>Zicând acestea, se avântă asupra mortului și cu o unică puternică lovitură de sabie despărți capula celuia de către trunchi.</p>
<p>Mortul căzu pe scânduri.</p>
<p>Ewarții îl rădicară și-l suiră pe rug.</p>
<p>În acest moment în grupa servitorilor legați se născu o agitație plină de îngrijiri. Unii mai slabi de inimă se zvârcoleau cu disperare să-și scoată mâinile și picioarele din legături; iar cei mai firoși își așteptau soartea cu resemnare nepăsătoare, privind stupid la cele ce se întâmplau în jurul lor.</p>
<p>Bătrânul ewart reluă din nou firul vorbirii:</p>
<p>— Sigurd a fost erou nobil! Trebuie deci să ne îngrijim să se înfățișeze înaintea lui Wuotan cu suită corespunzătoare poziției sale.</p>
<p>Zicând acestea fără urmă de emoție, arătă cu mâna spre grupa servitorilor.</p>
<p>Ewarții păreau a așteptă numai acest semn, căci la moment se repeziră pe oamenii neputincioși și în câteva clipe îi ucisera pe toți. Trupurile sângeroase le suiră apoi pe rug, și după ce mai uciseră încă și doi cai care de asemănea fură ridicați pe rug, Samanarich dădu aceluia foc.</p>
<p>Isprăvind acestea, din nou își rădică mâinile spre cer și se rugă:</p>
<p>— Puternice Wuotan! Trimite virginele luptelor, pe frumoasele walkyre, cu care se dezmiardă eroii tăi, să ducă pe Sigurd în odăile tale spățioase, unde domnește veselie și joc de armă!</p>
<p>Din privirea fanaucă a bătrânului transpiră încredere, că rugăciunile sale vor fi ascultate de zeul către care le-a înălțat. Din întâmplare în acest momoment se porniă un curent de aer, care, zbiciuind flăcările rugului, din mijlocul acestuia rădică un nor de fum negru țintuit de sperlă aprinsă și scântăi sclipicioase.</p>
<p>Mulțimea era adânc emoționată de aceasta priveliște și de cântecul armonios al preoților ce umplu toată poiana, după ce bătrânul își terminase rugăciunea.</p>
<p>Unii mai creduli afirmau că au văzut vestmintele lucitoare ale walkyrelor, cum înălțau prin norul de fum pe Sigurd către cer.</p>
<p>Ultimele acorduri ale cântecului lugubru se risipiră în murmur depărtat, când Samanarich zise:</p>
<p>— Ewarți ai zeilor! Aduceți jertfe pe altarele stăpânilor voștri din lăsămăntul lui Sigurd!</p>
<p>După aceea, punându-și mâna pe umărul unei preotese tinere, îi șopti în ureche :</p>
<p>— Alvamelda! vino cu mine.</p>
<p>Preoteasa se supuse fără ezitare poruncii bătrânului și porni cu acesta.</p>
<p>Calea lor se îndreptă către marginea poienii, unde la lumina lunii și a focului se zărea un loc îngrădit.</p>
<p>Abea se depărtară vreo câțiva pași de mulțimea zgomotoasă când Samanarich se opri și zise către preoteasa ce mergea cu el:</p>
<p>— Alvamelda! Potu-mă încrede în sinceritatea ta? Știi tu păstra secretele?</p>
<p>— Așă cred că niciodată n-ai avut pricină să te plângi împotriva mea — răspunse aceasta fără șovăire.</p>
<p>— Numai de aceea ți-am pus această întrebare, fiica mea, ca să-ți atrag atenția la importanța planului ce s-a deșteptat astăzi în mine. Dacă vom reuși, nimbul nostru va fi mai mare decât al tuturor preoților și preoteselor, pe lângă acea vom mângăiă și pe un părinte întristat.</p>
<p>Începură apoi a păși încet, ca Alvamelda să nu scape nicio silabă din tainicele cuvinte ale bătrânului.</p>
<p>Ajunși la poarta locului îngrădit, le ieși în cale un bărbat.</p>
<p>— De mult ești aici, Athaulf? — întreba pe acesta Samanarich.</p>
<p>— Ve aștept deja de aseară.</p>
<p>Bătrânul deschise poarta împletită din nuele și intră chemând cu sine pe Athaulf și Alvamelda.</p>
<p>Locul unde intrară era neted și acopierit de iarbă, numai la mijlocul lui se ridică o colină mică, care era îngrădită cu gard înalt. Pe vârful colinei niște copaci uriași își întindeau crengile bătrâne, formând sub ele un fel de boltitură ca un cort.</p>
<p>Vântul de vară ce suflă de către acești copaci, aducea cu sine un miros pestilent, care infectă toată împrejurimea.</p>
<p>Aici era sfântul berc al zeului Wuotan, unde se aduceau jertfele publice, și zeul își manifestă prezența prin clătirea misterioasă a crengilor de copaci de pe vârful colinei. În apropierea acestor copaci era și grajdul armăsarului cel sfânt, alb ca zăpada, care-și trăgea originea de la năzdravanul armăsar al lui Wuotan. Aici se păstrau idolii zeilor și carul cel sfânt pe care purtau acești idoli. De pe crengile mai groase ale copacilor atârnau capete de animale, care, trecute în putregai, răspândeau acel miros neplăcut ce făcea aproape insuportabilă prezența mai îndelungată în acest loc.</p>
<p>În acest sanctuar numai ewarții aveau dreptul de a intra, iar credincioșilor de rând numai sub acea condiție se permitea intrarea, dacă li se legau mâinile și de cădea oarecare dintre aceștia, nu-i era iertat să se scoale până ce nu-l rădicau ewarții.</p>
<p>La poarta sanctuarului Athaulf și Alvamelda se pusera pe scaunul de glii alcătuit pentru acest scop, să aștepte pe Samanarich care intrase în sanctuar.</p>
<p>Peste puțin timp acesta se reîntoarse cu o bucată de pănură albă în mâini, care întinzând-o pe iarbă, arunca pe ea niște bețe mici, în care erau scobite diferite semne, și provocă pe Alvamelda să satisfacă dorinței lui Athaulf, căruia bătrânul ewart îi puse în prospect, că va primi știri sigure despre dispariția fiului său, și a cărui curiozitate nerabdătoare își ajunse culmea prin aceasta promisiune.</p>
<p>Alvamelda îngenunchea lângă pănura întinsă, și după ce îngână câteva cuvinte misterioase de vraj, își îndreptă spre cer privirea inspirată, rădică un bețișor și sărutându-l cu aer precepător la lumina lunii zise:</p>
<p>— Fericite Athaulf! zeii îmi spun prin runele acestui bețișor, ca fiul tău Withimir nu e mort.</p>
<p>După aceea luând alt bețișor, continuă:</p>
<p>„O femeie străină l-a sedus și l-a stricat prin viclene uneltiri, să-și uite de datoria cu care era obligat miresei sale și părintelui său. Mintea lui obosită de vrajul acelei femei, nu e în stare să cunoască greșeala pasului ce l-a făcut.</p>
<p>Aceasta descoperire scoase din fire pe Athaulf, care nu era aplicat să dea crezămănt cuvintelor Alvameldei. Aceasta însă mai luă un bețișor și zise cu glas înalt:</p>
<p>— Athaulf! Zeii cunosc durerea ce ți-au deșteptat aceste descoperiri, de aceea nici nu se supără pentru necredința cu care le primești. Și ca să-ți dea probe despre favorul lor deosebit eu care-s aplicați către tine, îți dau a pricepe că Withimir se va mântui de vrajul acelei femei blestemate. Runele nu-mi arată însă calea pe care să purcedem, ci mă îndreaptă să-ți spun să rogi pe Samanarich să întrebe pe Wuotan să-i descopere unde e Withimir și ce trebuie să faci, ca acela să se reîntoarne la tine. Am sfârșit!</p>
<p>Alvamelda se sculă din genunchi, împătură pănura și o dădu lui Samarich, care așteptă să fie rugat de către Athaulf a intra în sanctuar și a întrebă pe Wuotan în sensul descoperirilor făcute de Alvamelda. Avea bătrânul intenția de a face acestea și fără provocarea expresă a lui Athaulf, totuși voia să profite de ocazia binevenită de a strânge și mai mult legăturile de încredere slăbite deja de mult între el și principele Goților.</p>
<p>Nici nu se înșelase în aceasta așteptare, deoarece Athaulf îl rugă în termeni măgulitori să ceară sfatul zeului.</p>
<p>Sigur de reușita planului său, Samanarich, după ce spuse lui Athaulf să fie cu răbdare până va isprăvi ceremoniile cerute, intră în sanctuar.</p>
<p>Peste puțin timp ajunse la urechile lui Athaulf rinchezarea veselă a armăsarului sfânt, și crengile copacilor din sanctuar se clătinară în mod misterios.</p>
<p>Alvamelda îngenunchia din nou și unse cu fruntea pământul, făcând atent pe Athaulf să-i urmeze exemplul, deoarece Wuotan a ascultat rugăciunile ewartului și s-a prezentat.</p>
<p>Freamătul crengilor de copaci creștea din clipă în clipă, până ce pe urmă se prefăcu în vuet asurzitor. Lui Athaulf i se păru că a auzit de câteva ori glasul lui Samanarich — Atât de schimbat i se părua acest glas bine cunoscut, închipuirea-l agitată de vuetul misterios atâta sublimitate descoperi în vibrarea lui particulară încât el, bărbatul care a trecut prin mii de pericole de moarte, fără ca să fi cunoscut frica, simți în acel moment un fel de groază neexplicabilă, care îi paralizase membrele.</p>
<p>Timp îndelungat a zăcut ca beat în cea mai umilită poziție, cu fruntea lipită la pământ, până ce pe urmă îl deșteptă întrebarea lui Samanarich, care-și isprăvise deja ceremoniile și ieșise din sanctuar:</p>
<p>— Auzit-ai, Athaulf, vuetul copacilor?</p>
<p>— Ar fi trebuit să-mi lipsească cu desăvârșire simțul auzului, ca să nu aud acel zgomot înfiorător — răspunse Athaulf tremurând încă.</p>
<p>Bătrânul privea mulțumit și cu aer triumfător pe sub genele sale stufoase la Athaulf, asupra căruia micile sale apucături avură atât de minunat efect.</p>
<p>— Vei vedea lucruri și mai minunate, principe! — se mândri Samanarich. — Am însărcinarea din partea lui Wuotan să-ți comunic știri de tot importante. Am văzut, în extazul în care am fost răpit, pe fiul tău. El e în munți la Romani — L-am văzut cu ochii mei. Nu mă ruga să-ți explic modul, cum a fost aceasta cu putință, pentru că de ți-aș explica zile întregi, totuși n-ai pricepe nimic. Bucură-te însă, Athaulf, că reîntoarcerea fiului tău e cu putință încă. Uneltirile femeii viclene, care a încălecat asupra lui, i-au schimbat firea și l-au împins să-și lepede credința strămoșească și să primească pe a ei. Dar eu totuși îl voi mântui, de cumva dorești și tu aceasta! De sine se înțelege, că trebuie să ai absolută încredere în mine și să nu zădărnicești prin fapte pripite și nerumegate realizarea intenției mele.</p>
<p>— Dispune după cum vei află de bine, în veci îți voi fi recunoscător pentru serviciul ce mi-l faci.</p>
<p>Samanarich primi angajamentul de a readuce pe Withimir sub acea condiție, că Athaulf se va supune cu toată încrederea dispozițiilor ce va lua el. Acest mod de purcedere era consult și din acea cauză, ca să nu se lățească în popor faima rușinoasă, că Withimar s-a lepădat de dragul unei femei străine nu numai de mireasa sa, ci și de religia sa strămoșească. Aceasta slăbiciune a fiului său ar fi jignit ambiția lui Athaulf și i-ar fi stricat mult bunului renume, de care se bucură la conaționalii săi. Săvârșită acțiunea în modul plănuit de expertul Samanarich, poporul se va mulțumi cu explicațiile primite de la ewart, despre dispariția și reîntoarcerea lui Withimir.</p>
<p>Cu toate că o perversă curiozitate îl împingea necontenit pe Athaulf să afle timpul când va revedea pe fiul său, totuși părăsise cu greul cel sfânt mulțumit încâtva, după ce Samanarich, ca răspuns la impetuoasele sale întrebări, îl făcuse atent la promisiunea ce o făcuse, că nu se va amestecă cu nimica în afacerea aceasta gingașă.</p>
<p>În poarta bercului Athaulf se despărți de Samanarich, care porni în societatea Alvameldei către mulțimea zgomotoasă ce înconjoară rugul lui Sigurd.</p>
<p>Pe când sosiră aici, ewarții erau ocupați cu strângerea rămășițelor de cadavre, care nu fusese mistuite de foc. Lângă movila de cenușă săpară o groapă afundă, în care aruncară oasele arse de jumătate, preserară aur și argint peste ele și le acoperiră cu țărină.</p>
<p>În urmă, Samanarich păși la căpătâiul mormântului și striga cu glas mare :</p>
<p>— Auziți, Goților, blestămul meu! Cel ce s-ar încumătă cu mâni sacrilege a se aunge de rămășițele fericitului Sigurd ca să folosească oasele lui spre îmbătarea inamicilor, sau ca să descopere cu ele viitorul, fie acela blăstemat de mine! N-aibă odihnă în aceasta viață niciodată, iar după moarte să fie lipsit de bucuriile din Walhalla zeilor! Pedeapsă din Hel să fie puțină pentru el, și să pățească ca Lokhi, pe care înfricoșatul Donar l-a legat cu mațele fiilor săi proprii de o stâncă zdroburoasă și deasupra lui a suspendat un vierme urât, care încontinuu picură venin arțletor în fața lui!</p>
<p>În groaza generală ce cuprînsă pe toți ascultătorii, nimeni nu se află care ar fi mai avut de cuget să se aungă oare cândva de mormântul lui Sigurd.</p>
<p>Samanarich, mulțumit de efectul blestemului său, se duse la altarul de piatră ce stătea în apropierea rugului ars, luă unul din capetele de taur grămădite pe acesta și înțepându-l în vârful unei prăjini, îl implanta în movila de țarină ridicată deasupra rămășițelor lui Sigurd.</p>
<p>— Primește aceasta jertfă din lăsământul lui Sigurd, eroule Wuotan! — cuvântă bâtrânul. — Cel ce ți-o oferă prin mine, e vrednic să-l primești în ceata eroilor tăi aleși, pe care îi pregătești pentru lupta acelei îngrozitoare zile, când puterile infernale subjugate de tine și de soții tăi dumnezeești, rupându-și lanțurile, se vor răzvrăti împotriva voastră. Privește din înălțimea tronului tău și convinge-te că poporul tău îți stă cu tot sufletul într-ajutor, ca aceasta zi de înfricoșată catastrofă să nu sosească în grabă. Naglfar-ul, luntrea puterilor distrugătoare, pe care și-o face din unghiile acelor morți, care au fost îngropați fără ca să li se taie unghiile, nu va fi gata nici peste mii de ani, căci poporul tău nu îngroapă pe nimeni cu unghiile netăiate; frasinul cel sfânt Ygdrasil, nu se va cutremură, șerpele Midgardva înghiți încă mii de ani el însuși veninul ce-l pregătește pentru stricăciunea voastră, lupul Fenris-wolf și Lokhi cel afurisit vor geme încă seclii în legăturile lor, pentru că Goții păstrează cu sfințenie credința conjugală, ca spiritele cele rele să nu capete putere.</p>
<p>Pe rând, Samanarich împlântă toate capetele de pe altar în glurul mormântului, apoi luând în mâini un vas plin de sânge din taurii înjunghiați pentru jertfe, cu conținutul lui stropi toată mulțimea și vasele de mâncare puse pe iarbă de servitori.</p>
<p>Mulțimea se așeză apoi la mâncat și Samanarich dădu ordin să golească căldările cele mari, în care ewarții au fiert carnea taurilor de jertfă.</p>
<p>Puțin timp în urmă, ospățul degenera în orgii urâcioase și oamenii se apucară de joc.</p>
<p>Până la revărsatul zorilor fiarele și păsările n-au avut odihnă de sunetul muzicii sălbatice și de strigătele chiotitoare ce au conturbat în acea noapte senină măiestoasa liniște a pădurii.</p>
</div>
<div type="chapter" n="3">
<p>III</p>
<p>Tesaurul lui Mucapor</p>
<p>Precum am înțeles din capitolele precedente, ținuturile din estul și nordul Daciei au ajuns sub stăpânirea Goților. Legiunile, neputând a opri năvala barbarilor, se retrasera spre Sarmisegetusa și se apucară de fortificarea capitalei, ca de aici, dintre zidurile întărite ale Sarmiseghetusei, să apere provincia amenințată și să repare știrbitura de renume ce a căpătat oștirea romană prin biruința Goților.</p>
<p>Guvernatorul provinciei trimise curieri la toți legații din castrele de pe țărmurile Dunării de jos, descriindu-le cu colori vii pericolul ce amenință provincia încredințată lui și cerând ajutor în contra barbarilor. Răspunsurile ce le primi sunau toate la fel. Ajutor nu putea trimite niciunul, căci și ținuturile încredințate grijii lor erau amenințate de barbari, și legiunile de care dispuneau, nu puteau învinge cu puterea covârșitoare a inamicului. Toți dădeau însă sfat, să se susțină cu bărbăție, să nu se apuce de luptă decisivă, să se încerce a pune stavilă în calea barbarilor prin promisiuni de bani.</p>
<p>Văzându-se părăsit de soți, guvernatorul Daciei așteptă cu neliniște iritată reîntoarcerea curierilor, pe care îi trimisese la Roma cu descrierea fidelă a stării strâmtorate în care se află. In urmă sosiră și aceștia, nu însă ca să-i aducă liniștea pierdută, ci ca să-l despoaie și de ultima speranță ce o mai avuse.</p>
<p>La cererile sale de ajutor, îl răspunse însuși împăratul Aurelian, care cu inimă întristată îl înștiința că nu poate apăra Dacia. În Dalmația armata proclamase de împărat pe Septimius, în Palmysa Zenobia s-a pus pe picior de război cu imperiul roman. Interesele vitale ale imperiului îi împun datoria — scria el — să pedepsească pe acești usurpatori îngâmfați și să restabilească întregimea imperiului în fața acestor mari interese. Dacia copleșită în cea mai mare parte a ei de barbari, cade cu totul afară din sfera combinățiilor, pentru că de s-ar încercă să o curățească de barbari, ar trebui să-și concentreze pentru acest scop toată puterea armată. Îl făcu deci atent pe guvernatorul strâmtorat să dea scut și apărare locuitorilor refugiați în capitală și să-i provoace să părăsească Dacia și să treacă peste Dunăre în Mesia cu atâta mai vârtos că, precum cu durere s-a convins, va fi silit de împrejurările nefavorite să cedeze Goților Dacia, ca să fie asigurat barem din aceasta parte în contra năvălirilor barbare. Spre acest scop a și trimis soli la regele Goților să încheie pace cu el. Cu toate acestea, să se susțină în Sarmisegetusa și să o apere, până când va primi mandatul său hotărât să se retragă și el cu trupele sale in Moesia.</p>
<p>În aceasta veste descurajatoare, mai străluciă încă și o debilă rază mângâietoare de speranță că, după pedepsirea lui Septimius și Zenobiei, împăratul își va întoarce toată atenția spre Dacia.</p>
<p>Pe valea frumoasă a Sarmiseghetusei zi de zi nu se rupeau șirurile lungi ale locuitorilor Daciei, care alungați de la vetrele lor, își căutau scăparea spre capitală. Bărbați purtând pe spate ruinele averii lor mânau ciurzi de vite și care încărcate, femei cu prunci mici în brațe plângeau după bărbații lor pierduți. Pretutindeni lacrimi și bociri, tânguiri și oftări.</p>
<p>Era mare numărul fugarilor ce se îmbulziau, tremurând de frică, către Sarmisegetusa, dar cu mult mai mare era al acelora, care nu voiau cu niciun preț să se despartă de patria lor iubită, și preferau a alerga mai bine în munți, decât a-și căuta scăpare prin părăsirea patriei. Populația rurală, baștina țării, strănepoții veteranilor, cu mult mai fierbinte s-a îndrăgit în aceasta țară udată de sângele strămoșilor, decât să-i fi dus inima să-o părăsească în zilele de crudelă încercare.</p>
<p>Duumvirul coloniei Apulum, Publius Bituvantis, s-a născut în Dacia și de și era orășean avut, după sentimentele sale se ținea de clasa ultimă, care nu voia să părăsească țara. Cu toate acestea Bituvantis, în loc de a se trage cu soții săi de simțiri și suferințe la munți, fu între cei dintâi care, după catastrofa coloniei Apulum, fugiră către capitală.</p>
<p>Până când însă majoritatea cetățenilor de poziția socială și averea lui nu se opriră în fuga lor, până ce nu avură Dunărea la spate, el își ocupa casa ce o avea în Sarmisegetusa. Stabilit aici, se puse în înțelegere cu fruntașii orașului și oferi o parte considerabilă a averii sale pentru apărarea acesteia.</p>
<p>Exemplul lui avu efect bun asupra celor mai slabi de inimă și-l imitară mai mulți.</p>
<p>Cauza principală, care a îndemnat pe Bituvantis să se oprească în Sarmisegetusa, a fost o afacere misterioasă, care, de când îi ajunse la cunoștință, îi răpise toată răbdarea. De nu l-ar fi legat oficiul de duumvir de Apulum, s-ar fi mutat încă demult în Sarmisegetusa.</p>
<p>Înainte de a fi silit să părăsească Apulum-ul, Bituvantis, căutând într-o zi printre scrisorile sale vechi, care îi rămasera din generație în generație, dădu peste un pergament scris cu caractere străine. El cunoștea limba latină și cea greacă; cu ajutorul acestora însă nu putu înțelege cuprinsul pergamentului. Această împrejurare îi deșteptă curiozitatea.</p>
<p>Avea un sclav învățat, cu numele Filetus, pe care îl destinse cu oficiul de pedagog al fiicei sale, Lucila, și care își împlinise însărcinarea spre deplina mulțumire a stăpânului său.</p>
<p>Cum era nerabdător să știe ce cuprindea în sine acel pergament îngălbenit și zdrențuit, din care lipseau mai multe bucăți, îi veni ideea să întrebe pe Filetus despre părerea lui.</p>
<p>La prima ochire a pergamăntului, Filetul surprinse pe Bituvantis cu acestea cuvinte:</p>
<p>— Litere de acestea am văzut în cărțile sfinte ale ctistilor și polistilor.</p>
<p>— Ce sunt acei ctisti și polisti ? — întrebă cu mirare Bituvantis.</p>
<p>— La thraci poartă acestea numiri două orduri preoțești.</p>
<p>Mirarea și curiozitatea lui Bituvantis își atînseră culmea.</p>
<p>— Cum a putut ajunge între scrisorile mele acest document barbar? — întrebă el cu neîncredere vădită.</p>
<p>— La această întrebare nu-ți pot răspunde decât cu ipoteze. Sunt două cazuri posibile: sau oarecare dintre strămoșii tăi au avut legături cu thraci, sau familia ta au avut membrii, care își trăgeau originea din poporul Dacilor. Cazul ultim îmi pare mai verosimil, fiind lucru cunoscut că, începând de pe timpul divului Traian, care a cucerit această provincie și a populat-o cu coloniști din toată lumea romană, populațiunea băștinașă a Dacilor s-a contopit prin căsătorii neîntrerupte cu coloniștii romani. Urmele acestei contopiri mai există și în zilele noastre în graiul poporului de rând care a conservat multe cuvinte și formă gramaticale din limba Dacilor.</p>
<p>În vremea în care Bituvantis cumpănea în suflet cuvintele sclavului, acesta scruta cu luare aminte scrisoarea bătrână, apoi urma:</p>
<p>— Documentul acesta e scris în limba dacică, aceasta ți-o pot spune acum cu toată siguranța. În tinerețele mele am avut și eu ocazia a mă deprinde în câteva idiome barbare; cu deosebire limba dacică a stârnit în mine un zel sârguincios ca să străbat în spiritul ei. De atunci au trecut treizeci de ani, cunoștințele ce mi le câștigasem pe atunci mi s-au cam înnegurat - Astăzi n-aș fi în stare a susținea o conversație în limba dacică, pe care în tinerețe o vorbeam aproape perfect.</p>
<p>— Totuș mi-ai putea spune cel puțin despre ce e vorba în acest document.</p>
<p>— Atâta la tot cazul.</p>
<p>— Lămurește-mă deci!</p>
<p>Filetus parcurse cu privire scrutătoare pergamentul, apoi suci din cap și zise :</p>
<p>— Lipsește prea mult din acest document, ca să-ți pot spune după o citire conținutul lui. Atâta totuș am înțeles, că se vorbește în el despre un tezaur mare, care ar fi îngropat oare undeva.</p>
<p>În ochii duumvirului se aprînsă un foc particular.</p>
<p>— Adevărat e ce zici? Nu te înșeli ? — întreba Bituvantis sculându-se de la masa unde șezuse până acum.</p>
<p>— La nici un caz nu mă înșel — afirma sclavul — deoarece am dauna de a spune numai aceea, despre ce sunt pe deplin convins, fără de a mă folosi de combinații, care pot seduce pe om. Din principiul acesta ți-am spus numai atâta, că în acest document e vorba de un tezaur îngropat, și nu ți-am spus și locul unde e ascuns acela, pentru că atunci ți-aș fi spus numai combinațiuni de idei, nu adevăruri.</p>
<p>— Ce zici Filetus? Stă scris aici locul unde e ascuns tezaurul? — întreba Bituvantis cu ochi sclipitori.</p>
<p>— Aceea, că ar fi descris aici locul, nu pot afirmă, fără de a fi e spus pericolului să mă înșel. Fiind însă vorba în aceasta scrisoare de Sarmisegetusa, poate sustă combinațiunea, că locul, unde ar fi ascuns acel tezaur presupus, trebuie căutat în jurul acestui oraș.</p>
<p>Curiozitatea duumvirului creștea treptat cu explicările sclavului. Documentul, care la început n-a fost în ochii lui decât un obiect de curiozitate, după explicările lui Filetus, deveni un mijloc de a-și câștigă deodată o avere fabuloasă.</p>
<p>Btuvantis luă din mâinile sclavului documentul prețios și întorcându-l pe toate laturile, îl studiză amănuntul.</p>
<p>— Mi se pare că aceasta scrisoare n-a făcut-o una și aceiași mână — adause Bituvantis la explicările sclavului.</p>
<p>— Posibil.</p>
<p>Bituvantis deodată exclamă cu bucurie:</p>
<p>— Iată în sfârșit am aflat și eu ceva pe acest pergament, ce-mi pare a fi scris în limba latină!</p>
<p>Își puse degetul arătător pe șirul descopierit de dânsul și-l apropia de ochii lui Filetus, care după puțină împuterire de ochi, citi:</p>
<p>A. AB. V. C. DCCCLXXXI. SCARDONDACUS. Literile acestea îl însuflețiră puțin și pe Filetus, care până atunci rămase de tot rece și sceptic în fața așteptărilor fantastice ale stăpânului său.</p>
<p>— Stăpâne — zise el mulțumit — Iată dovada cu care-mi proptesc ipoteza de mai înainte, că cineva dintre strămoșii tăi a fost Dac. Pergamentul acesta e de pe timpul lui Hadrian, de nu mai vechi! Încă, căci așa a scris aici Scardon Dacul „anno aburbe condita 881“. Eu susțin că acest Scardon a primit documentul de la altul, deoarece el, precum se vede din datul ce l-a scris aici, cunoștea literele latine. Împregiurarea aceea că statorește timpul după dauna romană de la zidirea Romei, nu după a Dacilor, care compută timpul după domnirea regilorlor, încă mă întărește în acea părere, că acest Scardon vorbea și limba latină. Deci dacă ar fi scris el acest document, n-ar fi folosit limba lor cea barbară, pe care numai conaționalii săi o pricepeau, ci l-ar fi scris în limba latină, care se grăiește în toată lumea.</p>
<p>— Ce mă interesează pe mine să știu de la cine a primit Scardon sau altul acest pergament ? — grăbi Bituvantis a opri dezbaterea mai departe în această direcție. — Eu aș voi să aflu locul unde e îngropat tezaurul.</p>
<p>Filetus zâmbi.</p>
<p>— Aceasta ar fi calea cea mai scurtă și mai rentabilă — reîncepu sclavul. — Prima oară însă, trebuie să vedem ce zice acest document în întregimea lui, și numai după aceea să vorbim de dezgroparea tezaurului, despre care nici nu știm încă nimica că există într-adevăr sau nu. Eu aș afla de consult să lași pe câteva zile în mâinile mele acest document să-l studiez de amănuntul.</p>
<p>— Mă încred în înțelepțiunea ta, — încuviința duumvirul. — Ia-l deci la tine și studiază-l.</p>
<p>Filetus, în urma încredințării stăpânului său, se apucă cu aparat mare de studiare. Își împrospăta cunoștințele de limba dacică, studia daunele Dacilor, cerca după nexul familiar al stăpânului său, și peste câteva zile anunța cu bucurie lui Bituvantis, că cercetările sale au avut atâta rezultat de au statorit cu siguranță, că strămoșii lui Bituvantis s-au înrudit de repețite ori, prin căsătorii, cu Dacii.</p>
<p>— Presupunerea mea — explică cu zel, — că în vinele stăpânului meu curge sânge de dac, mi-o bazasem la început pe numele Bituvantis, și cercetările ulterioare mi-au dovedit, că nu fără temei Bituvantis e nume de dac, pe care l-ai ierezit de la strămoși.</p>
<p>Între alte împregiurări Bituvantis de a bună seamă n-ar fi fost încântat de descoperirile ce i le comunicase Filetus, deoarece însă admiterea acestei păreri îl întărea în speranța de a dobândi o avere colosală, după cum își închipuise de la început, primi cu bucurie vedită documentarea înrudirii sale cu barbarii.</p>
<p>— În familia mea s-a păstrat cu sfințenie și fală știrea, că în trupina sa romană s-au ultuit mai multe surcele din nobilul popor al Dacilor, care, asimilându-se cu desăvârșire de succul subministrat de rădăcinile romane, azi constituie coroana verde a unui arbore de cea mai de frunte familie romană.</p>
<p>— Adevărat — întări sclavul cu închinăciune profundă. — Doresc din inimă, ca aceasta familie strălucită să crească în număr și renume. Eu, după cât îmi conced modestele puteri de care dispun, sunt neobosit în lucrare de a ridică această nobilă familie la cea mai înaltă treaptă a stimei generale.</p>
<p>— Zelul tău nu va rămâne neremunerat.</p>
<p>— Cunosc bunătatea stăpânului meu. Dar să nu crezi, stăpâne, că aș fi om fățarnic, care își așcunde firea adevărată sub masca prefacerii, și ai cărui ochi înșelători caută cu setea fiarelor după sânge prilegiul de a dobândi remunerarea stăpânului său. Zelul ce-l pun în descâlcirea afacerii încredințate mie, e lipsit de orice interese egoiste.</p>
<p>— Cred, Filetus.</p>
<p>— Numai de aceea am venit azi înaintea ta să-ți cer permisiunea de a mă mută pe câteva săptămâni la Sarmisegetusa, ca să pot continuă cercetările în fața locului.</p>
<p>— Ai dat de urma locului? — se bucura Bituvantis. .</p>
<p>— Încă nu — răspunse Filetus. — Dar totuși sunt mulțumit cu rezultatul cercetărilor mele, deoarece până ieri nici n-am cutezat a crede în existența tezaurului. Acum sunt convins pe deplin că există. Dar, durere, documentul e defectuos, căci lipsesc din el mai multe bucăți. Atâta reușii a scoate din el, că tezaurul e îngropat nu departe de templul lui Zamolxis din jurul Sarmiseghetusăi. E de trebuință deci să merg la Sarmisegetusa să caut după urmele templului lui Zamolxis, care a fost zeul principal al Dacilor.</p>
<p>— Încă azi voi dispune să-ți pregătească toate cele trebuincioase ca să te muți la Sarmisegetusa — grăbi duumvirul a încuviință cu bucurie cererea servului său. — De n-ar pretinde oficiul ce-l port prezența mea in Apulum și eu aș merge cu tine. Dar mă încred în zelul tău și dibăcia ta; sunt convins că vei lucra înțelepțește și fără mine. Mergi deci la Sarmisegetusa și îndată ce vei da de urmă sigură, înștiințază-mă prin curieri despre aceasta, ca să grăbesc și eu la fața locului.</p>
<p>În urma încredințării lui Bituvantis, Filetus porni încă în aceea zi la Sarmisegetusa și se puse la lucru. În urma cercetărilor ce le întreprînsă cu zel neobosit, speranța sa în ajungerea rezultatului dorit, prînsă din zi în zi rădăcini tot mai adânci în sufletul lui.</p>
<p>Peste câteva săptămâni, când Filetus avea de cuget să înștiințeze pe stăpânul său despre cursul cercetărilor sale, sosi la Sarmisegetusa vestea alarmantă că Goții au ocupat tot nordul și orientul Daciei. Ca dovadă a acestei știri întristătoare, sosiră cohorte de ostași romani risipite de inamicul biruitor, mânând înaintea lor trupe întregi de oameni desperați care căutau să-și mântuiască mizerabila lor viață prin fugă. Peste câteva zile zidurile Sarmiseghetusăi nu mai puteau cuprinde mulțimea fugarilor ce tot creștea. O parte a acestor nefericiți, după un popas scurt, se puse din nou la cale estenitoare și, sub scutul ostașilor, trecură peste Dunăre în Moesia, bucurându-se în nefericirea lor că au scăpat din patrie, pe care inimicul barbar o prefăcuse în iad din rai ce fusese până la ivirea sa.</p>
<p>Între împrejurările funeste de care era cercetată Dacia, credinciosul Filetus nu știa de ce să se apuce, ca Bituvantis să fie mulțumit cu el. În urma cercetărilor sale neîntrerupte, aflase deja firul conducător, cu ajutorul căruia spera să afle tezaurul îngropat. Ce să facă acum? Să aștepte aci sosirea stăpânului său, sau să grăbească el la Apulum ? — Și află-va oare acolo pe stăpânul său? — N-a pierit și el în măcelul ce-l săvârșiră Goții, după spusele fugarilor?</p>
<p>Erau niște întrebări acestea, la care Filetus nu era în stare să afle răspunsuri potrivite. Frica cuprînsă toate spiritele, oamenii căutau să-și scape viața și îngrăbirea lor febrilă cei mai mulți uitară de averi. Dar Filetus se decise a nu părăsi Sarmisegetusa, până ce nu va primi știri pozitive despre soarta stăpânului său.</p>
<p>În fine, peste câteva zile petrecute în așteptare încordată, Filetus avu bucuria de a revedea pe stăpânul său, pe care îl crezuse deja mort.</p>
<p>— Cum stai cu cercetările tale? — fu prima întrebare ce i-o adresase Bituvantis.</p>
<p>— Ar fi cu mult mai consult să-ți grijești de viață — răspunse cu bunăvoință sclavul. — Am ajuns zile grele și oamenii cei înțelepți se grăbesc să părăsească cât de în grabă capitala, care de bună seamă nu va fi cruțată de vizita neplăcută a barbarilor.</p>
<p>— Doar cei fricoși, ai voit să zici Filetus ? — obiectă cam înfruntător Bituvantis. Să știi însă că eu nu-s fricos și sunt decis a rămâne aici în Sarmisegetusa până nu voi fi ridicat tezaurul ascuns, de care acum am trebuință cu mult mai arzătoare decât ori și când. Împăratul e strâmtorat din toate părțile, răzvrătirea îngâmfatei Zenobia și revoluțiunea înscenată de contrarul său Septimius reclamă toată puterea lui înarmată. Dacia e avizată deci la puterile ei proprii să susțină vaza imperiului, până când Aurelian va reuși să repună pe potivnicii săi, ca apoi în urmă să alerge cu toată puterea imperiului întru apărarea Daciei. Guvernatorul provinciei a primit ordin să apere Sarmisegetusa și împrejurimea ei cu orice preț. Îi lipsesc însă mijloacele trebuincioase, visteria țării e goală și ofertele benevole ale singuraucilor nici pe departe nu pot acoperi lipsele urgente. De aceea m-am decis să aduc acest tezaur, pe care poate zeii m-au îndreptat să-l descopăr, ca jertfă pe altarul nețărmuritei mele iubiri de patrie. De aceea culege-ți toate puterile spirituale, să putem ajunge cât de îngrabă în posesiunea tezaurului.</p>
<p>— În urma acestei nobile hotărâri, îmi retrag sfatul ce ți-i dădusem — enuncia sărbătorește sclavul. De mâine mă pun din nou la lucrare și am speranță că cât de îngrabă o să ajungem la ținta dorită.</p>
<p>Zilele se scursera într-acestea în cercetări febrile. Filetus își petrecea tot timpul în pădurea din apropierea capitalei, unde aflase ruinele templului Zamolxis. Lucrarea sa înaintâ de tot greoi, pentru că documentul era defectuos și chiar acelea părți lipseau din el, despre care Filetus presupunea că au conținut explicările trebuincioase pentru fixarea hotărâtă locului unde era îngropat tezaurul.</p>
<p>Într-o zi sosi timpul de care se temuseră toți. Oardele Goților, Alemanilor și Sarmaților înconjurară Sarmisegetusa și zădărniciră deodată orice încercare de comunicare. Filetus nu mai putea ieși la ruinele templului lui Zamolxis.</p>
<p>Și aceasta piedecă chiar atunci i se puse în cale, când era să ajungă la rezultatul dorit! Aceasta împrejurare îl necăjea peste măsură atât pe el, cât mai cu seamă pe Bituvantis.</p>
<p>Într-o zi Filetus intră cu fața radioasă la stăpânul său, ținând în mână documentul zdrențuit și o tăbliță obdusă cu ceară.</p>
<p>Aerul vesel ce-l luase sclavul serios, pe ale căruia buze nu se ivea niciodată zimbet ușuratic, făcu pe Bituvantis să tresară de agitație.</p>
<p>— Ai izbutit? — îl întimpină Bituvantis sărind de pe scaun și alergând cu brațele deschise spre el.</p>
<p>— Da — răspunse acesta vesel și se puse pe scaun fără de a fi fost poftit de stăpânul său. Iată aici e documentul și pe tăblița aceasta schița locului unde a stat templul lui Zamolxis.</p>
<p>Întînsă pergamentul pe masă și începu a grăi cu glas tremurător de emoțiunea bucuriei:</p>
<p>— Acum sunt în curat cu toate. Locul unde zace tezaurul e descoperit. Ascultă-mă, stăpâne, să-ți desfășor tot lucrul acesta. Prima dată îți voi citi unele părți din document.</p>
<p>Lua apoi documentul de pe masă și începu a citi într-o limbă necunoscută.</p>
<p>— Nu înțeleg nimic — observă Bituvantis cu neastâmpăr.</p>
<p>— Ah, adevărat — se reculese Filetus ștergându-și fruntea asudată. — Uitasem în zăpăceala bucuriei ce mă stăpânește, că tu nu înțelegi limba dacică. Îți voi traduce pe latinește, de sine se înțelege, că nu din cuvânt în cuvânt, ci la înțeles.</p>
<p>Parcurse cu privirea primele șiruri și le tălmăci în următorul mod:</p>
<p>—„Eu tarabestosul Mucapor, după ce am văzut cu ochii proprii nimicirea patriei mele și am fost de față la moartea strălucitului rege Decebal, n-am uitat nici un moment cuvintele acestui erou neasemănat care mi le-a legat de inimă cu glas de moarte : „Mântuiește din Dacia cât vei putea“ îmi sună neîntrerupt în urechi versul regelui, care“ —</p>
<p> — Aici lipseșce continuarea — explică Filetus.</p>
<p>— Nici nu sunt curios a împleti mai departe prin combinațiuni restul cugetelor lui Mucapor, care se numeșce tarabestos sau nobil. Pasajul următor, cu toate că numai câteva cuvinte au mai rămas din el, se poate întregi din istorie.</p>
<p>— „trădătorul Bicilis... tezaurul regelui — Sar-geția - afurisitul fiu adoptiv”—</p>
<p>— Aceste cuvinte se referă de a bună seamă la faptul cunoscut din istorie, că divul Traian a aflat prin trădarea lui Bicilis tezaurul regelui Decebal, care l-a fost ascuns sub albia râului Sargeția. Din acest tezaur a edificat cuceritorul Daciei forul Traian din Roma. Cu mult mai însemnate sunt pentru noi cele ce urmează:</p>
<p>—— „în societatea fiarelor sălbatice țăseam din zi în zi planuri ca să alung pe urgisiții de Romani — bătrân, nu știu până când voi mai trăi. Dar speranța, că Dacii își vor pedepsi pe uzurpatorii acestei țări, nu mă va părăsi nici în momentul morții. Trebuie să se ridice un eroii din sânul Dacilor, care să spele cu sânge lacrimile multe ce le-au vărsat părinții lor. Acestui erou las eu toată averea mea, să o folosească spre eliberarea Daciei și spre nimicirea inamicului. Amicul meu Scardon, care nu m-a părăsit aici în mizeria cea mai mare, va arătă la timpul său acestui eroii unde am ascuns eu tezaurul— blăstăm, blăstămul înfricoșatului Zamolxis să se coboare pe capul aceluia, care ar folosi o parte cât de neînsemnată din acest tezaur spre scopuri personale și egoiste! Trăiască Dacia !</p>
<p>Filetus depuse pergamentul și zâmbi cu mulțumire.</p>
<p>— Numai atâta e tot? — se miră Bituvantis descurajat.</p>
<p>— Tarabestosul Mucapor numai atâta a scris — își frecă mâinile sclavul. — Dar spre norocul nostru prietenul său Scardon a fost om mai înțelept. Iată aici, pe latura aceasta, e scrisoarea lui, ascultă:</p>
<p>—„Anno ab urbe condita 881. Scardon Dacus. Acesta e al nouălea an, de când am asistat la arderea neuitatului și bunului meu stăpân și prieten Mucapor. De atunci am trăit tot lângă fiica sa, Chilma, care dispăruse cu ocazia dărâmării Sarmiseghetusăi de către Romani și pe care stăpânul meu o deplânse ca pe moartă...mă apăsă, căci vedeam pe zi ce mărgea cum îmi scad puterile și cum mă apropii de mormânt. De aș fi descopierit Chilmei locul unde e îngropat tezaurul stăpânului meu, aș fi provocat asupra sărmanului meu cap mânia lui Zamolxis. Dar totuși să nu duc cu mine în mormânt secretul tarabestosului Mucapor și să împlinesc porunca lui, am descris aici locul unde zace tezaurul și am pus acest document în biblioteca lui Flavus, care e bărbat legiuit al Chilmei. Să decidă zeii în ale cui mâni să ajungă averea prietenului meu!</p>
<p>Mii de vase de aur și argint, rude de aur... Sarmisegetusa la templul lui Zamolxis pe care l-au dărâmat Romanii... două sute de pași... e stâncă acopierită cu pământ... te coboară în părâul ce curge pe sub zidul de către răsărit al templului și dărâmă zidul care ascunde intrarea în peșteră. Nu te descurajă — mică... târeșce-te pe foaie și vei ajunge într-un spaț mai larg, unde pot încăpea patru oameni. Bate de a mănuntul cu un ciocan păretele și unde va sună a gol te oprește... vei găsi o ușă de fier pe care deschidând o vei putea intra într-o altă peștera unde vei află lăzile pline de aur. Ajungând prin sfatul meu la tezaur, adă-ți aminte de blestemul tarabestosului Mucapor, și numai atunci te atinge de averea aceasta, dacă ești decis să o întrebuințezi pentru binele Daciei. Dacă ai folosi-o pentru alte scopuri, coboară-se pe capul tău blestemul meu ce-l restesc acum, și care-l voi repeta și în pragul morții!</p>
<p>Filetus depuse acum pergamentul și luă tăblița obdusă cu ceară.</p>
<p>— Iată, stăpâne, aici am schițat locul, unde a stat templul lui Zamolxis — explică mai departe sclavul. — De când mă ocup cu aceasta afacere, de atâtea ori am călcat în toate direcțiile acel teritoriu, încât icoana lui mi s-a imprimat în suflet. Dacă-mi închid ochii, îl vâd limpede, ca și când aș fi pe fața locului. Numai acestei împrejurări pot mulțumi, că mi-am putut continua cercetările și după împresorarea Sârmiseghetusăi de Goți. Câtă vreme ieșeam la fața locului, mă țineam de cuvintele documentului și căutam după tezaur pe țărmuri, pârâului ce curge pe acolo. Și aceasta a fost cauza că n-am ajuns la țintă. Până ieri pe cuvintele din document „o stâncă acoperită cu pământ nu pusesem vreun deosebit pond. Măsurând însă ieri din întâmplare distanța dintre templu și această stâncă, care e desemnată aici, spre mirarea mea aflai că aceea e chiar de două sute de pași de departe de templu.</p>
<p>„Aceasta descoperire, în sufletul meu, deșteptă o idee luminătoare. Până atunci nu mă gândisem la aceea, că apele își schimbă cursul, îmi închisăi ochii și-mi împuterii mintea să mi revoc în memorie aceasta stâncă și împrejurimea ei, îmi adusei aminte că solul la picioarele acestei stânci poartă semne hotărâte, că pârâul care acuma o ocoleșce în distanță de patruzeci de pași, în trecut a putut curge imediat pe lângă ea.</p>
<p>Această descoperire aprinse deodată lumină în mintea mea. De prezent sunt convins, că peșterea ce se află în aceasta stâncă e locul căutat de mine. Când a scris Scardon acest document, părâul curgea pe la poalele ei și cuvintele: „coboară în părâul ce curge pe sub zidul de către resărit al templului” aveau înțeles exact, deoarece și acum mai există urme care dovedesc că pârâul într-adevăr pe acolo a curs. Acum îmi aduc aminte, că și peretele de către pârâu al stâncii mi se pare la prima vedere suspect, ca și când ar fi fost cioplit de mână de om.</p>
<p>Bituvantis se scula și lua din mâna sclavului stilul cu care arătase schița de pe tăblița obdusă cu ceară, și atingând cu el capul acestuia zise cu aplomb solemn:</p>
<p>— Hune hominem liberum esse volo!— Mâine voi repeta aceste cuvinte și înaintea magistratului.</p>
<p>Filetus își apleca cu mulțumire capul înaintea fostului său stăpân. Visul vieții sale se împlinise. Din acest moment nu mai trebuia să se rușineze de poziția sa de sclav desconsiderat.</p>
<p>— Patroane! — zise emoționat. — Să nu-ți pară rău de pasul ce l-ai făcut, dacă nu vei afla tezaurul!</p>
<p>— Nu purta această frică, Filetus! De mult avusem de cuget să te fac om liber. În testamentul meu ți-am dat libertatea bine meritată prin serviciile ce mi le-ai prestat. După moartea mea însă, ai fi rămas fără patron, ai fi fost libertus orcinus. Acum eu îți sunt patron, și ca atare mă voi îngriji să ai celea trebuincioase pentru un trai liniștit.</p>
<p>Începu apoi a măsura cu pași agitați lungimea odăii sale.</p>
<p>— Fii liniștit spirite nobil al tarabestosului Mucapor — exclamă cu pathos — că tezaurul tău nu va ajunge în mâini nevrednice! Dacia e zguduită din temelii ca și pe timpul tău! Numai cât Romanii n-au cucerit-o ca să o prefacă în ruine, ci ca să o ridice la stare de înflorire, cum nu mai fusese niciodată înainte de ei! Barbarii crunți de acum însă, au fire de lupi, care nu sugrumă oi să-și potolească foamea, ci se supun instinctului bestial de a afla plăcere în vărsări de sânge! Eu nu-s erou, dar și în mine arde focul iubirii de patrie cu aceleași flăcări, care îți învăpăiau, pe când erai în viața, sufletul stăpânit de cea mai nobilă patimă! Știu că iubirea ta de patrie de mult ți-a împăcat spiritul cu Romanii, căci au ridicat Dacia ta la înflorire. Unde-s acum Dacii tăi, pe care îi provoci la răzbunare?</p>
<p>— Noi suntem urmașii acelor viteji, căci în venele noastre, ale locuitorilor Daciei, curge nobilul vostru sânge! Neînvinsule Mithra, care ești zeul tuturor zeilor, ajută-ne să curățăm Dacia de barbari!</p>
<p>Ușa odăii se deschise într-acestea și Bituvantis nu putu să mai continue, căci fiica sa, pe care Bituvantis nici nu o observase, îl prinsă de mână.</p>
<p>— Tată — zise ea cu tristețe. — Eu am alergat la tine să-ți comunic vești îmbucurătoare și tu mă superi.</p>
<p>— Ce ți-e copila mea? — o întrebă Bituvantis.</p>
<p>— Cine supără pe Lucila mea?</p>
<p>— Însuți tu, tată. De ce ești atât de fanatic? De ce pomenești atâta pe Mithra?</p>
<p>Bituvantis netezi zâmbind capul frumos al Lucilei.</p>
<p>— Și tu nu ai tot momentul pe buze numele gallileanului răstignit? Supăru-mă eu pentru aceasta pe tine? Zisu-ți-am vreodată că ești fanatică, sau pusuți-am oare când dificultăți să nu cercetezi adunările creștinilor? Mai că aș fi aplecat a crede, că și acum de la aceste adunări vii?</p>
<p>— Adevărat — răspunse Lucila. — M-am rugat și azi din tot sufletul, ca Dumnezeu să-ți lumineze mintea să poți cunoaște calea cea adevărată și să te lepezi de idoli. De ce nu vii odată, tată, cu mine să te convingi câtă fericire sufleteaseă gustăm noi creștinii?</p>
<p>— Religia voastră nu e pentru oameni ca mine. Aceea e bună numai pentru sclavi și oameni mărginiți la minte. Cum mă și poți ținea atât de simplu, că aș fi în stare să ador un cap de măgar?</p>
<p>— Și tu dai crezământ faimelor răutăcioase?</p>
<p>—Întrebă Lucila ofensată. — Creștinismul nu e mai mult religie desconsiderată; adevărurile ei sublime au străbătut păturile cele mai înalte ale societății, chiar și în palatul împărătesc avem mai mulți frați și surori, care cunosc și adoră pe Dumnezeul cel adevărat.</p>
<p>— Lucila! — zise Bituvantis în ton binevoitor.</p>
<p>— Eu sunt unul dintre cei mai liberali oameni; despre aceasta ți-am dat cele mai eclatante dovezi când nu te-am oprit să adopți naiva religie a creștinilor. Dar ia în considerare, că-ți sunt tată iubitor și în aceasta calitate te sfătuiesc să fii cu mai multă precauție, nu arătă atâta zel în profesarea credinței tale. Impăratul Aurelian nu persecută creștinismul, dar cine te poate asigură că n-a recunoaște odată și el în creștinism o sectă contrară intereselor imperiului? În acest caz numai spre binele tău va servi, dacă nu vei fi compromisă. Când se vor începe persecuțiile, vei aduce jertfă zeilor în public și nu ți se va întâmplă nimica.</p>
<p>— Niciodată! — protestă cu foc Lucila. — Aș suferi cele mai oribile chinuri pentru credința mea cea sfânta. Aș fi cea mai fericită din toată lumea, dacă aș dobândi coroana de martir, pe care n-aș schimbă-o cu a regilor și împăraților!</p>
<p>— Mulțumită Mithrei, că nu trăim pe timpul persecuțiilor de creștini! — se întoarse Bituvantis către Filetus, care se cufundase din nou în studierea scriptelor sale. Și apoi cu zâmbet dulce se adresa Lucilei:</p>
<p>— Să lăsăm aceste vorbe, Lucila scumpă. Cu tine nu mă prind la dispută, pentru că tu n-ai învățat retorica ca mine. Mă tem că vei rămâne învinsă — Spune-mi mai bine ce veste îmbucurătoare mi-ai adus?</p>
<p>Ochii Luciei lăcrimați de bucurie când zise :</p>
<p>— Tată! Aelius trăieșce.</p>
<p>— Unde e Aelius?.. Aici iî Sarmisegetusa? ... De ce nu vine la noi?</p>
<p>— Aelius e în munți — răspunse vesel Lucila.</p>
<p>Mirarea și curiozitatea lui Bituvantis dispărură la acest răspuns neașteptat.</p>
<p>— Presupuneri goale, fiica mea, — zise calm cu un gest de dubitare. — Aceasta e mângâierea celor ce nu-s în stare să se despartă de speranță.</p>
<p>— Nu e presupunere, tata, ci realitate, despre al cărei adevăr sunt convinsă pe deplin.</p>
<p>— Din adunările voastre aduci această veste?</p>
<p>- Da.</p>
<p>— Iată încă un motiv, care mă face să nu dau crezământ acestei vești. Vrajurile creștinilor n-au nici o valoare în ochii oamenilor cu minte sănătoasă.</p>
<p>— Ce cugeți, tată, că creștinii întrebuințează farmece misterioase ca păgânii care voiesc să descopere lucrurile cele ascunse?</p>
<p>— Ce să cred? Din care izvor ai putut primi aceasta știre, dacă nu din farmece oculte?</p>
<p>— Atunci te înșeli amar, tată! Aelius a scăpat dimpreună cu soru-sa Octavia la munți. La acest adevăr nu încape nici o îndoială, căci l-am auzit din gurile a patru oameni, care nu mint și care au vorbit cu el. El încă crede despre noi că am pierit în vălmășeala luptelor de la Apulum, căci de ar ști că trăim, n-ar fi existat putere omenească, care l-ar fi putut reține să nu vină la noi.</p>
<p>— Ascultă, Lucila, argumentarea mea — îi zise Bituvantis cu aer triumfător — din care vei vedea că oamenii tăi sunt mincinoși. Aceea, așa cred, ți-e cunoscut și ție, că Goții țin Sarmisegetusa împresorată de o lună de zile. În acest răstimp nimeni n-a putut intra în capitală, nici ieși din ea. Prin urmare oamenii de la care ai auzit, că Aelius e în munți, trebuie să fie cel puțin de o lună în Sarmisegetusa. De ce au așteptat deci până astăzi cu vestea lor îmbucurătoare, de ce nu ți-o spus mai demult?</p>
<p>— Pentru că numai ieri noapte au sosit în Sarmisegetusa.</p>
<p>— Imposibil! — obiectă Bituvantis. — Dacă au sosit ieri noapte, cum au putut străbate neobservați printre Goți?</p>
<p>— Au venit sub scutul nopții întunecate.</p>
<p>— Cum au intrat în oraș, când acela e înconjurat de santinele? Și cum s-au putut strecura la porțile Sarmiseghetusăi, când Goții s-au îngrijit prin focuri mari, ca împrejurimea lor să fie luminată.</p>
<p>— Au intrat în oraș pe un loc secret.</p>
<p>Filetus, care cufundat în studiarea scriptelor sale până atunci nu arătase nici un interes pentru conversația dintre tată și fiică, în acest moment și-a ridicat capul și a devenit atent.</p>
<p>— Nu-mi pot explicat deloc acest lucru! — exclamă cu mirare Bituvantis.</p>
<p>— Ți-l voi explica eu — se oferi Lucila. — Așa cred că ți-e cunoscută și ție acea împrejurare că pe timpul persecuțiilor de creștini mulți dintre acești nevinovați au scăpat, cu toate că autoritățile publice i-au căutat prin oraș cu cea mai amănunțită minuțiozitate. Pe porțile cetății n-au putut scapă, căci l-ar fi observat santinelele. În urmă nemiloșii persecutori au fost nevoiți să se mângăie cu speranța, că în sfârșit totuși vor putea pune mâna pe acei nevinovați, despre care credeau că au rămas în oraș ascunși de frații lor de credință. Se întreceau în jertje nenumărate ca să-și potolească urâcioasa sete de sânge de oameni nevinovați, prin urmare după câteva zile de urmărire cu cei dispăruți nimeni nu-și mai bătea capul. Dar de ar fi scrutat tot orașul, totuși nu s-ar fi găsit, pentru că aceea atunci erau în loc sigur, departe de Sarmisegetusa. Creștinii cunosc un loc secret, pe unde pot părăsi capitala când vreau, fără ca cineva să-i observe. Trecură mulți ani de când nu umblase nimeni pe acest loc, până ieri noapte, când se prezentară la episcopul nostru patru frați din munți ca să ceară preot nou în locul celui ce murise.</p>
<p>— Știi unde e locul acesta? — sări deodată Filetus.</p>
<p>— Știu.</p>
<p>De bună seamă au aflat de locul unde s-au adăpostit nefericiții noștri frați — șopti unul, pretrecând cu priviri speriate pe barbari, care se depărtau de dânșii.</p>
<p>Așteptară în această poziție până când depărtarea dintre ei și Goți ajunse aceeași mărime de nu mai aveau teamă că vor fi observați, și numai după aceea cutezară a se ridică.</p>
<p>— De bună seamă vin să spioneze! Grăi cel ce a zărit mai întâi pe Goți. — încă e norocul nostru, că acești barbari nu cunosc drumul, căci din contra ar putea ajunge înaintea noastră la țintă. Frații noștri și-au întărit după putere poziția, la punctele mai expuse primejdiei stau veghe zi și noapte santinele. Dacă acestea santinele își împlinesc datoria cu conștiențiozitate cuvenită, de satul nostru nimeni nu se poate apropia fără de fi observat de ei. Dar mă tem că santinelele nu-și iau în serios slujbele lor. De când ne-am retras în aceste locuri sălbatice, afară de fiarele codrilor, nici un străin nu ne-a conturbat. Slujba de a sta veghe a devenit o formalitate goală, pe care nimăni nu mai pune niciun pond. Frații noștri îs de credință, că Goții mulțumiți cu traiul ce li-l ofera văile mănoase, au uitat de noi, care în mizeria noastră de plâns, nu mai putem fi periculoși pentru dânșii. Iată acum se dovedește contrariul!</p>
<p>— Fraților! — ofta acum preotul. — Barbarii știu că n-au ce căută la noi avuții. Averile noastre toate-s în mâinile lor, nu mai avem altceva decât viața. Mă tem că pentru noi se pregătește un grozav măcel general din partea acestor barbari fără frica lui Dumnezeu. De aceea să grăbim pe calea cea mai scurtă la frații noștri să-i avizăm despre pericolul ce se apropie. Încă azi trebuie să trimitem oameni la muntele cel mai de aproape să ducă fraților de acolo vestea primejdioasă și să-i rugăm să o lățească și ei mai departe. Peste câteva zile toți frații vor avea știre despre cele observate de noi.</p>
<p>Romanii se pusera la cale. Știrea pericolului amenințător le oțelise venele obosite de atâta drum și călcau mai des decât mulți oameni odihniți. Dar muntele era țepiș și calea lor se îngreuna și mai mult după ce apucară pe o râpă prăpăstioasă, ca să ajungă la vreme. Frunțile lor nu peste mult li se udară de sudori fiebinți și piepturile lor se ridicau vehement de oboseală.</p>
<p>Preotul își încordase toate forțele să țină rost cu tovarășii săi, dar picioarele slăbite și nededate cu astfel de împuteriri de la o vreme începură a tremura; mai făcu câțiva pași șovăitori, pe urmă căzu grămadă, istovit de oboseală.</p>
<p>Încerca să se ridice, dar în zadar. Puterile îl părăsiră cu desăvârșire și zăcea lungit pământului ca un mort.</p>
<p>Soții lui grăbiră să-i ajute, cugetând că a alunecat numai.</p>
<p>Bătrânul se împotrivi și zise cu glas blând și întrerupt de tremurarea oboselii:</p>
<p>— Fiilor! eu nu mai pot face nici un singur pas. Sunt ostenit până la ieșirea sufletului. Lăsați-mă să zac și grăbiți a înștiința pe frații noștri despre pericolul ce-i amenință. De va fi cu putință să prindă acei oameni periculoși, ne vom liniști cu toții. Trimițătorii lor nu vor afla nimica despre locul nostru de adăpostire. Dacă veți reuși, apoi să delăturați primjedia ce se pregătește pentru noi, înspre seară veniți și după mine, să iau și eu parte la bucuria voastră. Până atunci mi-oi veni și eu în ori și voi putea umblă iară.</p>
<p>— Imposibil să rămâi aici! — ziseră toți deodată.</p>
<p>— De ce să fie imposibil? — întrebă bătrânul mirându-se. După cum mi-ați spus, în două ore ajungeți acasă, de unde puteți trimite pe ori cine să mă călăuzească și pe mine. Până ce vor sosi aceștia vor trece iarăși două ore. Fiți liniștiți, patru ore pot eu aștepta aici și singur.</p>
<p>— Nu te lăsăm aici la niciun caz — obiectă unul dintre Romani. — Se poate întâmpla să dea de tine Goții și să te omoare, sau să te atace vreo fiară sălbatică. Ești bătrân și nu te-ai putea apăra și dacă ți-am lăsă armă. Dacă nu poți veni pe picioarele tale, noi suntem tari, te vom duce pe sus.</p>
<p>Bătrânul se împotrivi încă puțină vreme, în urmă, la insistențele rugătoare ale tovarășilor săi, își dădu învoiala să fie dus pe sus până când se va recrea să-și poată continuă calea pe picioarele sale. Doi inși luară pe preot în mijloc, acesta-și puse brațele pe după grumazii lor, brațele drepte și le vârâră pe sub genuchii bătrânului și-l ridicară de la pămănt.</p>
<p>Bătrânul slăbit nu era greu. Povoara ușoară numai puțin îl împiedică în mers. Când se simțeau osteniți, dădeau pe bătrân în grija ortacilor lor.</p>
<p>Părândându-se, în acest mod își continuară cu păzire febrilă drumul, până când zăriră pe vârful unei culmi un bărbat, care părea a scrută cu priviri agere împrejurimea ce o putea cuprinde cu ochii de pe punctul înălțat unde stătea.</p>
<p>Acesta își puse mâna deasupra ochilor și după ce se convinse, că figurile ce se apropiau sunt oameni, ridica un steag roșu.</p>
<p>La moment, după acest semnal, se iviră în mai multe puncte steaguri roșii.</p>
<p>— Santinelele au observat venirea noastră — zise un Roman. — Suntem încă cu mult mai departe de ei, decât să ne poată cunoaște, de aceea au dat semnal de pericol. Priviți colo și vedeți cum fâlfâie din toate laturile steaguri roșii! Nu știti, sărmanii, că vin frați de ai lor. Aceasta împrejurare îmi redăduse liniștea; nu mai port acum nicio frică, că Goții s-ar fi putut apropia de satul nostru. Longinus! dă semnalul cuvenit să nu-i ținem prea mult în nedumerire.</p>
<p>Longinus își dezbrăcă toga și punându-o pe capătul toiagului său de drum, o rădică în sus. La acest semnal steagurile cele roșii dispărură și în locurile lor se iviră altele albe.</p>
<p>Acum și preotul se ruga să-l lase să meargă pe picioarele sale.</p>
<p>Apucară pe o strâmtoare îngustă și întunecoasă. De două laturi această strâmtoare era țărmurită de risipituri țepișe, pe care om nu-ș putea pune piciorul fără pericol de a fi expus prăbușirii înfiorătoare.</p>
<p>La capătul acestei strâmtori drumarii dădură de piedică. Gura strâmtorii era astupată cu trunchi de arbori și bolovani mari.</p>
<p>Dar sentinela ce se preumblă pe acest zid uriaș le slobozi o scară, provocându-i să urce pe ea.</p>
<p>— N-ați observat astăzi ceva bănuitor? — întrebă Longinus.</p>
<p>— Nimic!</p>
<p>Longinus păși pe scară și întinsă mâna preotului să-i ajute.</p>
<p>— N-ați văzut azi străini pe aici? — întrebă Longinus după ce se suiră toți pe zid.</p>
<p>— Nu.</p>
<p>— Pe nimeni?</p>
<p>— Strein nu ne-a conturbat încă niciodată de când ședem aici. Și de când v-ați dus la Sarmisegetusa numai o dată mi se dăduse ocazia să slobod scara pe lângă acest zid.</p>
<p>— Când ?</p>
<p>— Azi.</p>
<p>— Cine a venit?</p>
<p>— Verus, care dispăruse cu câteva săptămâni înainte.</p>
<p>— Verus e aici? — se miră Longinus.</p>
<p>— Numai de o oră sosise.</p>
<p>— Unde a pribegit?</p>
<p>— S-ar cere prea mult timp dacă v-aș povesti toate pățeniile lui. Nici nu le știu toate. Atâta mi-a spus în fugă, când îi ajutasem să treacă pe aici, că a ajuns în mâinile Visi-Goților, care îl luară prizonier și-l închiseră în Apulum, îl așteptă moartea cea mai crudelă, dacă n-ar fi reușit să scape. Dumnezeu însă în care-și puse toată nădejdea, l-a ajutat și într-o noapte întunecoasă a fugit.</p>
<p>— Acum sunt în curat cu intenția Goților ce i-am văzut — explică Longinus. — De a bună seamă au dat peste urma lui Verus, de aceea cutreiera munții să-l prindă iar.</p>
<p>— Despre ce Goți grăiți? — întrebă santinela mirat.</p>
<p>— Fii cu pază bună, frate, și fă atenți și pe celelalte santinele să-și țină ochii în patru! Am văzut o ceată de Goți apropiindu-se către satul nostru. Erau vreo douăzeci, dacă nu mai mulți. Sărmanul Verus, numai puțin să mai fi întârziat, ajungea din nou în mâinile barbarilor! Dar nu e acum timpul expicațiilor; să grăbim a duce și fraților vestea.</p>
<p>Peretele de trunchi și bolovani, în partea de către sat, era umplut cu pământ, formând un pripor nu prea țepiș, pe care veneticii se coborau cu ușurință.</p>
<p>Locul înaintea lor se lărgi într-o frumoasă poiană întinsă, scutită de toate părțile de coline care o împrejmuiau ca un cadru uriaș. Lanțul de coline numai înspre resărit nu era încheiat, aici însă se înălțau pereți construiți din trunchi și bolovani.</p>
<p>Pe muchea colinelor, la distanțe potrivite, se plimbau santinele. În o parte a poenii se legănau în boarea răcoroasă holde rare de ovăz, care cu toate că se apropia timpul secerișului se răsfirau în mănunchi subțiri și abia acopereau ogorul sterp și rece în care nu se putură dezvolta pe deplin. Recoltă slabă așteptă pe bieții muncitori care cu sudori amare scurmară solul sălbatic. Din depărtare se auzeau mălancolice sunete de fluiere și se vedeau păscând turme pestrițe de oi.</p>
<p>Veneticii ajunseră la o cireadă de vite și Longinus prinsă vorbă cu păzitorii.</p>
<p>— Ce veste e pe acasă, Marcus?</p>
<p>— Bună — răspunse acesta vesel. — În sat e bucurie mare că Verus s-a reîntors teafăr și sănătos pe care toți îl crezură mort.</p>
<p>— Barem de nu s-ar schimba bucuria în supărare.</p>
<p>Peste câteva minute sosiră în sat. Nu era acesta sat în înțelesul strâns al cuvântului, ci mai mult un conglomerat de colibe sărăcăcioase, grămădite una lângă alta fără nici o proporție și ordine. În zilele prime ale scăpării, nefericiții fugari își clădiseră scutele pentru timp scurt, deoarece nu se putură lepăda de nădejdea că nu peste mult o să se reîntoarcă pe la casele lor. După ce văzură însă, că numai sosește armata să alunge pe barbari care se încuibaseră definitiv în Dacia, și iarna se apropia cu pași iuți, își întăriră colibele provizorice și se deciseră să aștepte aici sosirea zilelor mai fericite. Trecu o iarnă ghețoasă în cea mai mare mizerie, sosi și primăvara dorită fără ca speranțele lor să se realizeze. Frica de barbari îl făcu pe urmă să-și întărească după putință poziția satului și să se întocmească aici pentru timp mai îndelungat.</p>
<p>Atunci încă nimănui nu-i trecuse prin minte, că destinul fatal i-a condamnat să-și petreacă toată viața în acel loc sălbatic, și că urmașii lor din generație în generație vor îndură secole întregi suferințele celui mai desconsiderat și viforos trai. Scris-a fost însă în cartea soarții, că acești urmași ai veteranilor să păstreze pe piscurile munților ca pe niște insule într-o mare spumăgătoare de sălbatice ginți străine, care se volburară în valuri spaimântătoare în văile Daciei Traiane, o dulce limbă străbună și un sânge nobil, care să răsplătească în viitorul îndepărtat înzecit crudele suferințe ale străbunilor!</p>
<p>Veneticii fură întâmpinați cu bucurie și dragoste din partea creștinilor, iar păgânii se interesau mai mult de știrile ce așteptau să le comunice.</p>
<p>Vestea despre apariția suspectă a Goților pe toți îi scoase din fire și-i umplu de griji. Pe veneticii din toate părțile îi înconjurau bărbați și femei cu fețele schimonosite de frică, care, în loc de a se îngriji de mijloacele trebuincioase pentru apărare urgentă, risipiau timpul cu întrebări curioase despre amănuntele care veneticii le-au observat. Câți erau? — Cum erau îmbrăcați? — Purtau armă și alte întrebări de asemenea cuprins se amăstecau în zgomot haotic, fără ca veneticilor să li se fi dat timp de ajuns să poată răspunde la toate.</p>
<p>Când zgomotul confuz își atinse culmea, încât nimăni nu mai era în stare să destingă întrebările de răspunsuri, sfaturi, tânguieli, amenințări și îmbărbătări, care neîntrerupt se rădicau din toate părțile mărind prin toiul în care se contopeau până la neînțelegere babilonică zăpăceala generală, în mijlocul oamenilor agitați păși un bătrân venerabil și făcu semn de tăcere.</p>
<p>Zgomotul asurzitor la moment încetă.</p>
<p>Bătrânul acesta era un extaz încărunțit în lupte, care prin bogatele sale experiențe și prin simțul său de dreptate câștigase încrederea tuturor și prin învoială comună se ridicase la rangul de conducătorul conaționalilor săi.</p>
<p>— Fraților! — zise acesta cu gravitate. — In fața pericolului ce ne amenință, nu risipiți timpul cu vorbe goale. Soarta ne atârnă poate numai de la câteva minute, pe care dacă le vom lăsa să treacă în dezbateri fără nici o țintă și scop, vom comite o greșeală cu urmări dezastruase care nu o vom putea îndrepta niciodată. Ascultați deci sfaturile mele! Cinci inși să plece la moment să avizeze santinelele la pericolul ce se apropie și să-l provoace să fie cu pază îndoită. La cea mai neînsămnată apariție suspectă de oameni străini să ne avizeze prin semnalele deja statorite. O grupă de o suta de bărbați bine înarmați să stea gata a năvăli în tot momentul pe spioni...Tu Domnus du-te și spune păstorilor să abată turmele către sat!„ Aelius, Withimir, Verus și alții vor trece peste întăritui și vor scrută împrejurimea. Dacă vor zări pe Goți, să se retragă la moment și să ne înștiințeze, ca să putem prinde pe Goți înainte de a-și putea duce în îndeplinire intenția răutăcioasă. Luați la voi trâmbițe, și la caz dacă n-ați putea reîntoarce neobservați de dușman, suflați în aceste, ca sa putem grăbi în ajutorul vostru!</p>
<p>Oamenii speriați grăbiră a împlini poruncile primite. Peste câteva minute se auzi zgomot de armă și în mijlocul satului se puseră în șire ostășești o sută de bărbați.</p>
<p>Aelius și Withimir își luară armele și voiră a părăsi satul după porunca ostașului bătrân, când le ieși în cale Longinus și zise!</p>
<p>— În zăpăceala ce au stârnit-o în mine afurisiții de Goți, era să uit de angajamentul ce-l luasem asupra-mi în Sarmisegetusa. Sunt însărcinat din partea unei dame să-ți prezint o scrisoare. iat-o, aici e!</p>
<p>Aelius își întinse cu curiozitate arzătoare mâna după scrisoare și rămase pe câteva momente răpit de accesul unei bucurii nevisate. Ceea ce nici în închipuirea-i visătoare nu se încumătase să presupună, i se înfățișa ca realitate palpabilă în ochii săi surprinși. La prima ochire ce o aruncă pe scrisoarea ce tremură în mâinile sale agitate, recunoscu trăsăturile acelei mâini iubite, despre care crezuse, că zăcea rece și prefăcută în oase goale, acopierită de ruine stropite de sânge omenesc.</p>
<p>Pe când își veni în ori și voi să întrebe pe Longinus despre împrejurările între care scrisoarea i se concrezuse, acesta dispăruse deja.</p>
<p>Înaintea lui stătea cumnatul său Withimir și-l privea curios, neputându-și explica efectul înveselitor al acelei scrisori, care stârnise în Aelius atâta bucurie fără ca să fi putut avea cunoștințe despre conținutul ei, deoarece nici nu o citise încă.</p>
<p>— Bucuria anticipată nu e bună — zise Withimir oarecum nedumerit — Citește-ți scrisoarea, Aelius, și numai atunci te dă bucuriei, dacă te vei convinge că conținutul ei e îmbucurător. Presupunerile optimiste adesea te înșeală și-ți aduc deziluzionări dureroase.</p>
<p>— Nu există știre tristă, care să-mi poată nimici fericirea ce mi-o aduseră aceste trăsături bine cunoscute — afirma Aelius încântat, arătând cumnatului său scrisoarea. — Și tu ai iubit, Withimir, ca și mine. Închipuiește-ți acum, că ființa adorată de tine într-o zi a pierit în fioroasa învălmășeală a unei lupte sângeroase, care n-a cruțat crețele bătrâneții, nici grațiile juneții și care nu s-a îngrozit a-și infecta spurcatele sale mâini ucigașe cu sânge nevionat de băieți nevârstnici. N-ai crede oare și tu, după ce ai fi făcut, fără nici un rezultat toți pașii posibili, să dai peste urma iubitei tale dispărute, că aceea a murit și apoi când ai primi deodată, ca într-un vis dulce de la mireasa ta, pentru a căreia moarte ai vărsat lacrimi amare, o scrisoare scrisă de mâna ei proprie, mi te-ai bucura, ci ai desface cu sânge rece acea scrisoare să-ți conformi conținutului ei simțămintele?... Căci mie această minune îmi fu rezervată de providență! Lucila, despre care de atâtea ori îți vorbisem între oftări și lacrimi, trăiește și-mi scrie.</p>
<p>Lui Aelius îi veni în minte și în fericirea sa cea mare dătoria de a împlini porunca ostașului bătrân și-și continuă calea în societatea lui Withimir. Ieșiră afară din cercul întărit și numai aici își citi scrisoarea.</p>
<p>Iată cuprisul ei:</p>
<p>Colonia Ulpia Traiana Dacia Sarmisegetusa. Lucila trimite lui Aelius salutare.</p>
<p>Îndurarea lui Dumnezeu n-are țărmuri și mila lui nu părăsește niciodată pe cei ce nădăjduiesc în el. De când fiorosul dușman ne a alungat din Apulum, izvorul de lacrimi n-a secat în ochii mei nici pe o zi. În nenumărate chipuri oribile mi se înfățișă nefericirea generală ce năpăstuise patria noastră. Am văzut bărbați încărunțiți în lupte plângând ca copiii, când s-au trezit din bogăția invidiată. În zilele prime ale încercării mă credeam incapabilă de a suportă cu pacientă de creștin tristeța ce-mi cernise sufletul mâhnit. Vărsam lacrimi arzătoare pentru pierderea patriei și prin ceața neagră ce plutea neîntrerupt înaintea ochilor mei storși de plâns amar, în toate nopțile vedeam chipul tău încărcat de răni și sânge.</p>
<p>Te vedeam mort și nu mai aveam nicio nădejde să te revăd în aceasta lume.</p>
<p>Cunoscute-mi sunt și suferințele tale. Longinus, care a fost atât de bun de a primit însărcinarea de a-ți prezenta această scrisoare, m-a lămurit despre toate. Știu că și tu ai plâns după mine și te-ai rugat pentru odihna sufletului meu. Să nu-ți pară rău, iubite Aelius, pentru lacrimile ce le-ai vărsat după mine, căci prin aceasta m-ai despoia de cel mai scump tezaur ce-mi mai rămase. Lacrimile acestea servesc drept cea mai puternică dovadă a adevăratei tale iubiri!</p>
<p>Acum mă bucur că tata nu a ascultat sfaturile mele, cu care îl solicitam să urmăm exemplul celor mai precauți și înțelepți și să trecem în Mesia, până se va decide soartea Daciei.</p>
<p>Vezi, iubite Aelius, și aici mâna Atotputernicului a lucrat! Tata a refuzat de a părăsi Dacia înainte de a aduce în curat o afacere fantastică, care de un timp încoace îi absoarbe toată cugetarea.</p>
<p>Ți-e cunoscută și ție această afacere, ți-am vorbit despre ea de mai multe ori și eu și tata. E vorba de o comoară mare, care ar fi îngropată oarecum în jurul Sarmisegetusei, după cum afirmă un document vechi ajuns din întâmplare în mâinile tatei. N-aș cuteza a crede că acest document să aibă temei, cu toate că tata și sclavul nostru Filetus susțin morțiș, că spune adevărul.</p>
<p>Capitala de o lună de zile e asediată de Visi-Goți și Alemani. Trăim în frica continuă; dușmanul ne strâmtorește; de nu ne va sosi ajutor grabnic, ne va sugrumă. Tata e necăjit de moarte că nu poate ieși din capitală să ridice comoara visată, cu care are de cuget să corupă pe capul oștirilor vrăjmașe, să ridice asediul Sarmisegetusei. Despre necazurile în care trăim, îți va vorbi mai pe larg Longinus.</p>
<p>Nu știu ce soartă-mi păstrează viitorul necunoscut, totuși îmi place a mă mângâia cu speranța, că o să ne revedem. De aceea vino la Sarmisegetusa și grăiește și tu cu tata să-și lase cercetările după tezaurul închipuit pentru vremi mai puțin viforoase, decât acestea în care trăim. Pe Longinus l-am rugat să-ți fie călăuz, și el mi-a promis că te va conduce și-ți va arăta locul secret pe unde vei avea să intri în capitală. Dacă aș ascultă de sfatul inimii mele, aș merge eu la voi, dar nu vreau să fac supărări părintelui meu și să-l părăsesc fără știrea lui. A-i cere învoiala nici nu cutez, deoarece sunt convinsă că nu voi dobândi-o.</p>
<p>Sărut pe Octavia și din adâncul inimii rugându-mă către Cel ce stăpânește universul să te ia sub scutul său ocrotitor pe calea cea primejdioasă ce vei întreprinde-o pentru mine, te aștept cu brațele deschise.</p>
<p>Lucila. În urma acestei scrisori, Aelius se decise că încă în ziua următoare să plece la Sarmisegetusa. Numai de ar putea îndupleca pe Longinus să înceapă din nou atât de timpuriu calea cea ostenitoare, de ale cărei suferințe nu avuse timp de ajunș să se recreeze.</p>
<p>Într-aceste Withimir și Aelius se depărtaseră binișor de sat fără de a observa ceva bănuitor. Voiră a se reîntoarce, când Withimir propuse să se despartă și să mai scruteze împrejurimea, deoarece după spusele lui Longinus, Goții spre această partea muntelui părură a-și îndreptă mereu.</p>
<p>— Goții aceia de a bună seamă au ieșit la vânat, și din întâmplare s-au abătut și prin acest ținut îndepărtat — liniști Withimir pe Aelius. — Văzând că au rătăcit prea departe, poate s-au și reîntors deja către casă. Pentru că, dacă ar fi avut intenția de a ne ataca, te pot asigura că n-ar fi venit numai douăzeci.</p>
<p>Această explicație i se păru și lui Elius logică și rațională, și-i mulțumi pe deplin. Cu toate acestea din precauție, se despărțiră și porniră în două direcții.</p>
<p>Abia trecură câteva minute și Withimir văzu coborându-se spre dânsul, de pe o colină mai ridicată, un bărbat.</p>
<p>Cugetul prim ce-i trecu prin minte, fu să se retragă înainte de a fi observat, dar după ce văzu că bărbatul necunoscut îl zărise deja și-i face semne să se oprească, își rădica buciumul la gură să dea semnal.</p>
<p>— Withimir!—  auzi în acest moment strigându-i-se pe nume.</p>
<p>Gotul zâmbi.</p>
<p>— Uite numai colea! — îngână în sine. — Eram pe aci să fac o prostie, să alarmez oamenii fără nicio cauză. Cum și putui să nu cunosc pe Verus.</p>
<p>— Ai zărit ceva bănuitor? — întrebă Verus cu frica prefăcută pe Withimir.</p>
<p>— Nimic.</p>
<p>— Mi se păru că vrei să sufli în bucium.</p>
<p>— Te-am confundat cu vrăjmașul — zise Gotul zâmbind. — Erai prea departe ca să te pot recunoaște. Afară de aceasta mi se păru că ai izvorât din pământ, deoarece până când fuse aici și Aelius nu te văzui, cu toate că îmi îndreptasem de repetate ori privirea către acel loc de unde vii.</p>
<p>— Eu am voit să nu mă vedeți — zise Verus. — De aceea am stat culcat. Am avut de cuget să vorbesc cu tine în taină.</p>
<p>— Ce ai a-mi spune? — întrebă Gotul cu mirare.</p>
<p>— Nu te teme, Withimir, că nu-ți voi spune lucruri neplăcute — zâmbi Verus. — Credeam să-ți fac servicii de prietenie, dacă-ți voi spune câte una alta din cele ce văzusem și auzisem prin Apulum. Nu ești curios să auzi știri despre tatăl tău?</p>
<p>— Ce știi despre el? — întrebă Gotul. — L-ai văzut? Doară numai n-ai fost atât de neprecaut să-i descoperi unde mă aflu eu?</p>
<p>— Cum mă poți socoti a fi un hăbăuc atât de netrebnic? — se indignă Verus. — Să provoc eu cu capul meu primejdia asupra fraților mei! Athaulf crede că ești mort — și eu n-am avut nici un motiv să fac să părăsească aceasta credință.</p>
<p>— Bine ai făcut, prietene, pentru aceasta îți mulțumesc din tot sufletul — zise cu căldură Gotul și strânse prietinește mâna lui Verus.</p>
<p>— Athaulf e necăjit de moarte pentru rușinea ce i-ai pricinuit-o prin părăsirea Storchildei — urmă mai departe Verus. — Vezi, amice, că mi-e cunoscut și numele miresei tale părăsite.</p>
<p>— Mă mir de unde ai putut auzi despre aceste.</p>
<p>— De la păzitorii mei, care nu presupusera că înțeleg și eu câte un cuvânt din limba gotică.</p>
<p>Într-aceste se depărtară de tot de sat, care acoperit de coline nici nu se mai putea zări.</p>
<p>— Tu ți-ai părăsit mireasa după ce s-au sfârșit deja luptele în Apulum — urmâ Verus. — Cu aceasta n-ai lucrat înțelept, deoarece neaflând cadavrul tău, se lățise faima că ai fugit de mireasa ta, despre care toți știau că tatăl tău ți-a pus-o în grumazi. Pe urmă chiar tatăl tău fu acela, care se nisuise să se lățească știrea că ți-a aflat corpul sfășiat de fiare. N-am putut înțelege cu siguranță, că aflat-au înadevăr vreun bărbat sfășiat de fiare, sau că numai tatăl tău a născocit aceasta taimă ca să scape de rușine.</p>
<p>— Mai nainte mi-ai spus că tata e de credința că aș fi mort.</p>
<p>— Și acum susțin aceasta părere — grăbi Verus a se scoate din încurcătura în care-l induseră aceste cuvinte. — Se poate deduce și din aceea că te crede mort, că nu te caută. Crezi, Withimir, că tatăl tău te-ar căută pretutindeni de ar avea cât de puțină speranță să te găsească?</p>
<p>— Tocmai de aceasta mă tem și eu. Longinus și soții săi au văzut Goți pe aici, mă tem că aceia mă caută pe mine.</p>
<p>— Longinus e fricos — adaugă Verus cu un zâmbet disprețiuitor. — Unde-s Goții lui Longinus? Pentru ce nu-i vedem și noi, cu toate că am cutreierat toată împrejurimea? — Că doar nu s-au făcut păsări să zboare dinaintea noastră? — </p>
<p>Verus se uita zăpăcit în jur, ca și când ar voi să se orienteze unde se află.</p>
<p>— Frumos bucium ai, Withimir — zise luându-l în mâini și prefăcându-se a examina gravurile de pe el.</p>
<p>Pe sub genele sale arunca priviri înțepătoare pe Got, și cum acesta stătea meditând la cele ce auzise de la prietenul său, Verus se avânta asupra lui și-i smulse sabia din teacă.</p>
<p>Și înainte de a da Gotului răgaz să se reculeagă, scoase o fluieratură ascuțită.</p>
<p>Dintr-un pârâu abia de zece pași îndepărtat de dânșii, se rădică un bărbat îmbrăcat în blană.</p>
<p>— Friharza! — exclamă încremănit de surprindere Withimir.</p>
<p>— Eu sunt, Withimir! — zise acesta grav apropiindu-se de Withimir.</p>
<p>— Suflă în bucium, Verus! — striga Withimir.</p>
<p>Acesta nici habar n-avea să împlinească provocarea amicului său vândut, și asvârlise buciumul peste pârâu.</p>
<p>Din albia pârâului unul după altul ieșeau bărbați cu priviri amenințătoare.</p>
<p>— Withimir! grăi Friharza. — Te provoc prietenește să nu te opui, ci să vii cu noi - Suntem trimiși de tatăl tău. Privește și te convinge că nu-ți rămase nici un modru de scăpare!</p>
<p>Goții înconjurară pe Withimir din toate laturile.</p>
<p> — Viperă vicleană! Trădător laș și infam! — răcni ca un leu Withimir și repezându-se cu furie nebună pe trădătorul său, începu a-l gâtui.</p>
<p>Verus învineți de sugrumarea mâinilor de uriaș și numai câteva clipe de nu-i sosea ajutor din partea aliaților săi, nu s-ar mai fi putut smulge din mâinile Gotului, căci și așa se alese cu răniri grozave și-i năpădi sângele pe gură.</p>
<p>În acest moment critic răsună în apropiere de vreo câțiva pași un vers de bucium.</p>
<p>Era Aelius care dăduse acest semnal de alarmă, care se reîntorcea către sat, după ce n-a observat nimic ce i-ar fi trezit bănuială.</p>
<p>Versul prelungit de bucium aduse în zăpăceală pe Goți, și în surprinderea ce-i cuprinse, lăsară liber pe Withimir. Scăpat din brațele de oțel, acesta se avântă spre pârâu, sări peste el și fugi să-și apuce și el buciumul azvârlit de Verus.</p>
<p>Verus își reculese toate forțele și cu paloarea morții pe fața lui schimonosită de frica, zbiera printre bulbuci de sânge spumăgător:</p>
<p>— Luați-le buciumele!- Luați-le buciumele! ... Căci dacă vor auzi semnalul de pericol, toți suntem fiii morții!</p>
<p>În aceeași clipă Goții săriră peste pârâu și se aruncară cu săbiile goale asupra lui Withimir și Aelius.</p>
<p>Buciumele nu apucară a răsună, căci se prefăcură în hârburi de puternice lovituri de săbii.</p>
<p>Aelius văzându-se despoiat de unealta de a chema ajutor, își scoase sabia și se puse în poziție de apărare, decis fiind a-și da scump viața.</p>
<p>Văzând Verus pericolul de moarte coborându-se asupra capului amicului său din copilărie, uită de ținta venirii sale în munte. In fața morții ce amenință pe amicul său Aelius, cu care atâtea zile bune petrecuse și căruia atât de mult avea a mulțumi,simțul nobil de prietenie se deștepta și în pieptul lui stăpânit de o patimă ce-i răpise mintea.</p>
<p>Ca ieșit din fire se avântă peste pârâu și năvăli cu sabia scoasă întru apărarea lui Aelius.</p>
<p>— Nu vă rădicați armele asupra acestui om! răcni răgușit.</p>
<p>Fața și pieptul lui erau mânjite de sânge crud ce-i țâșnea din gură. Buzele lui tremurau de agitație și ochii lui înholbați scăpărau scântei amenințătoare.</p>
<p>— Nebunit-ai omule? — îl întreba Friharza și apucându-l de braț îl vântură departe.</p>
<p>— Cu acest om n-aveți nimica! — se răsti Verus cu furie oarbă. — Lăsați pe acest om în pace, căci la din contra se va întâmplă moarte de om!</p>
<p>— Dacă vreai moarte, fie după placul tău! — urlă un Got uriaș.</p>
<p>Sabia lui rădicată licări ca un fulger și căzu cu putere îngrozitoare în pieptul lui Verus.</p>
<p>Un urlet de moarte, înfiorător — și Verus se rostogoli în sângele său.</p>
<p>— Stați, fraților! — se audi în acest moment un glas de stentor.</p>
<p>Și Withimir, care prin acest strigăt cumplit mântuise viața cumnatului său, chiar în acel moment când Goții își rădicasera săbiile să-l străpungă, își încrucișa mâinile pe piept și zise liniștit și resolut:</p>
<p>— Fraților! precum văd voi ați venit după mine. Iată-mă deci, aici sunt! Porunciți unde să merg și eu sunt gata să vă ascult porunca!</p>
<p>— Cu atât mai bine pentru tine! — zise Friharza. — Dacă te vei purtă înțelept și noi te vom cruță. Pășiți dar înainte!</p>
<p>Goții luară pe Aelius și Withimir la mijloc.</p>
<p>— Aveți datorie a mă duce numai pe mine, lăsați deci liber pe acest om! — zise Withimir galben de frică că cuvintele lui nu vor fi ascultate.</p>
<p>— Avem de cuget! — răspunse cu ironie înțepătoare Friharza. — Suntem barbari tâmpiți la minte, care eliberează pe inamic să cheme ajutor.</p>
<p>La provocarea lui Friharza, Aelius și Withimir fură nevoiți să pornească.</p>
<p>— Mai iute, mai iute! — îndemnă Friharza pe tovarășii săi.</p>
<p>Se temea să nu fi auzit Romanii semnalul de bucium, ce-l dăduse Aelius.</p>
<p>Dacă ar fi știut că Verus și la aceasta cugetase, când alese un loc atât de depărtat de sat, spre a-și duce în îndeplinire faptul mișelesc, n-ar fi îndemnat pe prisoneri atât de des la marș mai repede.</p>
<p>Pe la revărsatul zorilor erau Ia poalele muntelui. Aici Friharza își opri ceata în pădure.</p>
<p>Trebuia să aștepte noaptea, și numai sub scutul ei să treacă prin ținuturi locuite, ca nimeni să nu poată prinde de veste în ce chip s-a reîntors fiul lui Athaulf în Apulum.</p>
</div>
<div type="chapter" n="5">
<p>Alvamelda.</p>
<p>Nenorocirea care atât de repentin se prăbușise pe capul lui Aelius, îl reclamă întreaga energie de care dispunea, ca să nu-și piardă echilibrul sufletesc. Trebuia să aibă fire de tot tare acel om, care a putut suporta fără urmări dezastruase zguduirile distrugătoare de organism, a cărora pradă devenise. Numai conștiința sa curată, nemărginita-i nădejde și încredere în nescrutabila bunătate a providenței divine, îi mai păstraseră o lucitoare rază de mângâiere, care însă i-a fost de ajuns să nu dispere.</p>
<p>Zi de zi supunerea umilită de creștin voinței Atotputernicului și neclintita nădejde în mila lui iubitoare de oameni fură steaua, care pătrunse cu razele sale înălțătoare de spirit întunericul gros al temniței în care gemea deja de trei săptămâni, aducând mâhnitului său suflet mângâiere și speranță.</p>
<p>O, speranță dulce, ce s-ar alege din inimile sângerate ale celor nenorociți, dacă și tu ai fi egoistă și l-ai părăsi în necaz! Tu însă ești prietenă fidelă și nu te despărți de muritori decât cu ultima lor răsuflare.</p>
<p>Aelius nădăjduiâ.</p>
<p>Trecură trei săptămâni de când răpit de pe pragul fericirii abia zărite, fu trântit între zidurile mucezite ale temniței. De când se chinuia aici încă nu zărise lumina soarelui și totuși nădăjduia.</p>
<p>Era noapte adâncă.</p>
<p>Aelius se ridică suspinând de pe așternutul de paie și-și îndrepta privirea îndurerată către fereastruicea mică cât o palmă a temniței.</p>
<p>— O, Doamne! — gemu — iarăși întuneric nepătruns!— Pe cei nefericiți toți îi părăsesc — Chiar și luna care în nopți solitare îmi trimitea din când în când raze arginții prin fereastra temniței mele, se ascunde sub nor de necazul meu. Cu ce-mi voi omorî, acum urâtul? ...</p>
<p>În tăcerea mută a nopții se auzi un vuiet gemător.</p>
<p>Aelius ascultă.</p>
<p>Internul temniței deodată se lumina de o licărire vânătă. Ca într-un reflex de oglindă uriașă, Aelius putu distinge pe câteva clipe pietrele colosale din care erau clădite zidurile temniței. Cerul își prevestise mânia prin foc, și numai peste câteva secunde resună bubuitul clocotitor al înfuriării sale.</p>
<p>— Se rădică viscol — își zise robul, trântindu-se apatic pe așternut. — Fie viscol sau senin, pentru mine tot una e.</p>
<p>Vuietul vântului creștea din clipă în clipă, fulgerele se aprindeau unul după altul și ploaia torențială începu a se izbi cu zgomot vâjăitor de acoperișul temniței.</p>
<p>Și Aelius, în zgomotul înfiorător de care pereții temniței se cutremurau, începu a toarce liniștit la firul visărilor sale. Sufletul său căpăta aripi și în rotiri plutitoare se avântă peste necazul prezentului. Din razele aurii ale închipuirii dornice cu încetul se închegă înaintea ochilor săi o vedenie drăgălașă de o fată frumoasă, care venise la dânsul cu priviri de îmbărbătare în ochi și cu zâmbet de mângâiere pe buze.</p>
<p>— O, Lucila scumpă! — gemu robul trist. — Soartea noastră e mai amară decât a luceafărului de dimineață, care înainte de a se cufundă în marea de foc a soarelui răsăritor, mai poate aruncă o privire însătată către apus, unde va apărea luceafărul diseară! Iată eu sunt împins de viu în mormânt, și ochii mei lăcrămoși în zadar te caută să se mai înveselească o dată înainte de a se stinge de privirea ta!</p>
<p>Trista sa cugetare rătăci apoi de la Lucila la Octavia, pe care pară că o vedea plângând și în geamătul vântului, parcă îi auzea glasul tânguitor.</p>
<p>Deodată tresări.</p>
<p>Prin crăpăturile ușii înferecate se strecură o dungă de lumină galbenă și se proiecta sclipicioasă pe obrajii săi înferbintați.</p>
<p>Oare cineva se apropia cu pași ușori și precauți de ușa închișorii sale.</p>
<p>Peste câteva clipe auzi căderea grea a pentei de fer ce ținea închisă ușa temniței. —</p>
<p>Cu un amestec de așteptare și frică bănuitoare, Aelius sari din așternut.</p>
<p>Țiținile ruginite scârțâiră, și în ușa deschisă a temniții apăru o femeie cu o lampă de ulei aprinsă în mână.</p>
<p>Aelius uimit de vedenia ce i se înfățișa, strigă cu bucurie:</p>
<p>— Alvamelda!</p>
<p>Femeia înfășurată într-un văl alb, își puse degetul pe buze.</p>
<p>Numai la acest semn își veni Aelius în ori și înțelese că prin exclamarea sa neprecaută, s-a expus pericolului de a deștepta pe păzitori; și sleit de curentul rece al acestui cuget îngrozitor, pe câteva clipe răsuflarea i se opri de spaimă.</p>
<p>— Nu te teme, Aelius! — îl îmbărbăta Alvamelda. — Păzitorii tăi dorm duși și m-am îngrigit ca somnul lor să fie îndestul de adânc. Dar totuși exclamarea cu care m-ai întâmpinat ar fi putut provoca atenția trecătorilor, de cumva ar fi și de acei oameni care ar afla plăcere de a pribegi pe uliți, când bântuie un viscol atât de înfricoșat. Precauțiunea însă e bună întotdauna, de aceea te-am făcut atent să o observi.</p>
<p>Alvamelda puse lampa pe lespezile de piatră, cu care era padimentată temnița și închise ușa.</p>
<p>— Mi-am ținut cuvântul și am venit la tine — zise Alvamelda, aruncând o privire compătimitoare pe Aelius.</p>
<p>— Văd că ești bună către mine și te expui pericolului de a-ți pierde viața numai ca să mângâi pe un străin nefericit, despre care știi înainte, că niciodată nu i se va da prilej să-ți poată reîntoarce binefacerea de care l-ai împărtășit. Recunosc, Alvamelda, că-ți datorez foarte mult și mă mustră conștiința, că nu-mi voi putea achita datoria niciodată.</p>
<p>Pentru ce vorbești în acest ton către mine, despre care știi că-ți sunt de obligată?</p>
<p>— De obligată? — se mira Aelius. — Tu să fii de obligată robului neputincios, care-și așteaptă în fundul temniței moartea? Ce am făcut eu pentru tine ?</p>
<p>Alvamelda zâmbi și în ochii ei se aprinse o lumină de înduioșare.</p>
<p>— Când te-am văzut prima dată — răspunse cu sfială — în sufletu-mi tânăr s-au trezit pofte păcătoase. Nu tăgăduiesc, la început mă bucurasem de soarta ta nefericită, căci știeam că te pot mântui de moartea ce ți se pregătea și inima-mi aprinsă de patima amorului păcătos îmi șoptea, că vei fi recunoscător și vei lua cu tine pe femeia care ți-a deschis ușa temniței. Acesta-i motivul adevărat, care mă îndemnase să te cercetez. Adu-ți numai aminte, cum m-am indignat, când mi-ai refuzat oferta ce ți-o făcusem și cum îți izbisem în față cele mai crude amenințări ca să te înduplec să faci pe placul meu! Tu însă ai fost firm și constant. Mi-ai spus că ești creștin și că religia ta nu te lasă să minți nici atunci, când prin minciună ai putea scăpă de moarte. Mi-ai spus apoi că ești logodit și că mireasa ta te așteaptă. Și ce cugeți? Simțit-am oare atunci milă pentru tine?.. Dorul de răzbunare pentru rușinea ce mi-o trântiseși în față prin neprimirea ofertei mele, mă făcu să-mi astâmpăr mânia ce să pregătea să izbucnească și să-mi frământ mintea să aflu chinuri alese, cu care să te pedepsesc. Voiam însă, înainte de a mă delecta în chinurile tale, să cunosc principiile acelei religiuni, care îmi păru peste măsură ridicolă. Din mânioasă indignată cum eram, m-am prefăcut în prietenă, la aparență binevoitoare, în adevăr însă astută, fățarnică. M-am prefăcut a mă miră de constanța ta și te rugai să-mi descoperi adevărurile acelei sublime religii, care sădește îninimile aderenților ei astfel de virtuți. Tu n-ai observat că-ți vorbeam în bătaie de joc și cu bucurie ai început a mă învăță. Și în urma învățăturilor tale, preoteasa lui Wuotan, unealta diavolului, s-a îngrozit de întunecimea în care orbecase până atunci. Înaintea ochilor mei sufletești s-a făcut lumină, și am aflat calea cea adevărată care conduce la mântuire. Noapte de noapte veneam la tine și te ascultam schimbată în suflet. Nu trecuse încă o săptămână de când devenisem învățăceaua ta, și mi se părea că nu mă recunosc pe mine însămi— Patima păcătoasă s-a stins cu desăvârșire din inima mea, ca să dea loc compătimirii sincere. Acum mă îngrozesc, când cuget la oficiul meu de preoteasă păgână. De când mi s-au deschis ochii, m-am sustras sub diferite pretexte de la împlinirea acestui oficiu, pe care îl uresc din tot sufletul: Mânile mele nu se vor mai încrunta niciodată de sângele jertfelor păgâne și buzele mele numai pe Dumnezeul cel adevărat îl vor lăudă!</p>
<p>Niciodată Aelius atâta însuflețire nu descoperise în glasul Alvameldei ca în acel moment. Preț de câteva clipe se făcu tăcere mută în temniță. Când Aelius își ridică apoi privirea ațintită pe pământ, ca să laude intenția Alvameldei și să-i spună cât de mult se bucură, cuvintele i se opriră în gât și gura îi rămase deschisă de jumătate.</p>
<p>În lumina gălbinicioasă a lampei, înaintea lui Aelius stătea un chip de femeie atât de frumos, cum numai fantasia invențioasă își poate zugrăvi. Vălul ce acoperise pe Alvamelda din cap până-n glezne, căzuse la picioarele ei, dezvelindu-i părul minunat ce-i aungea ca o mantauă de fire de aur rotundele sale brațe goale, sânul și umerii ei de zăpadă. Ochii lui Aelius nu mai văzură niciodată o frumsețe femeiască atât de perfectă. Obrajii ei străluceau de albeață orbitoare suflată cu o ușoară ceață trandafirie; ca și când aurora și-ar fi pus degetul său pe o floare de crin, așa de armonios se contopeau în drăgălașele sale trăsături candoarea cu roșeața. Din cerul vânăt al ochilor ei scânteia un foc pierzător, pe care genele sale lungi pe lângă toată împuterirea ce și-o dădeau, nu-l puteau opri să nu se strecure printre firele lor.</p>
<p>Trei săptămâni de când Aelius în toată noaptea petrecuse oare întregi în apropierea acestei femei, nu avuse ocazia de a se îmbăta de farmecul ei, deoarece niciodată nu venise la el cu lumină ca în acea noapte viforoasă. O cunoștea mai mult după glas, decât după exterior, căci lumina lunii numai de abia îi subția întunecimea temniței, și deși se întâmplă că Alvamelda era la el atunci, totuși nu o putea vedea, căci venea înfășurată într-un val.</p>
<p>Acum când i se arătase în întreaga sa frumsețe, de pe buzele lui, în mod involuntar, scăpa o exclamație de admirare:</p>
<p>— Ah, Alvamelda! cât ești de frumoasă. Preoteasa rușinată, ca și când cineva ar fi surprins-o în baie, repede își rădica vălul și se înfășură în el.</p>
<p>— M-ai rușinat cu cuvintele tale, Aelius! — zise ea zâmbind. — Nu tăgăduiesc că a fost timp, când aș fi tremurat de plăcere, dacă aș fi auzit astfel de cuvinte din gura ta. Când te-am văzut pentru prima oară, mi se păru că înaintea mea stătea idealul întrupat al visărilor mele. Acum însă toate au trecut. Mulțumită Dumnezeului celui adevărat, că lucrul s-a întâmplat așa. Unica țintă a vieții mele va fi de acum înainte să mă sacrific cu totul Dumnezeului cel adevărat, pe care l-am cunoscut din învățăturile tale. Și așa nu știu, avea voi viață atât de lungă, ca să-mi spăl rugina nenumăratelor păcate ce mi-au mânjit sufletul, de când aduc jertfe idolilor.</p>
<p>Frumoasa sa față luă expresie tristă, în care tremură cel mai adânc regret pentru trecut și cea sinceră promisiune de îndreptare.</p>
<p>Câteva momente trecură în tăcere mută - Numai baterea febrilă a inimii Alvamăldei trădă câtă forțare și abnegație a trebuit să pună în cumpănă juna preoteasă, ca să-și mențină echilibrul sufletesc în butul pornirilor sale pătimașe, care toate se răzvrătiră de cuvintele lui Aelius.</p>
<p>Timpul trecuse — se reculese în sfârșit Alvamelda stringându-și pe lângă talia sa sulegetă vălul.</p>
<p>Aelius cugeta că vrea să se departă.</p>
<p>— Nu mă părăsi încă, Alvamelda! — o ruga impetuos.</p>
<p>— Nu voi face aceasta înainte de a-ți împărtăși lucruri de tot importante.</p>
<p>Aelius deveni atent.</p>
<p>— Ce ai să-mi spui? — o întreba cu curiozitate.</p>
<p>— Am dat peste urma lui Withimir.</p>
<p>Aelius tresării de bucurie.</p>
<p>— Grăit-ai cu el ? — Știe el în ce necaz amar mă chinuiesc eu?</p>
<p>— Te asigur că am încercat toate să-i vorbesc, dar n-am reușit. Withimir e sub pază bună, închis în casele ewartului suprem, care s-a îngrijit ca nimăni să nu se poată apropia de el. Aceste le știu de la păzitori, pe care am izbutit să-l corup.</p>
<p>— Athaulf nici pe fiul său nu-l cruță, și eu, străinul nefericit, mai avusem încă nădejde să scap dintre zidurile acestei închisori — ofta Aelius.</p>
<p>— Nu purtă griji pentru Withimir! Despre acela poți fi liniștit că nu i se va întâmpla nici un rău.</p>
<p>— De ce l-a dat atunci Athaulf sub paza străinilor? De ce nu-l ține la el? De ce nu-l pune pe picior liber?</p>
<p>— Toate aceste își au cauzele lor. Athaulf nu e în Apulum. —</p>
<p>— Athaulf nu e în Apulum? — o întrerupse Aelius mirându-se.</p>
<p>— De câteva zile s-a dus cu toată oastea sa la Sarmisegetusa.</p>
<p>Aelius simți în inimă o împunsătură de săgeată.</p>
<p>— Se pregătesc să ia cu asalt Sarmisegetusa? — întrebă cu fața schimonosită de frică.</p>
<p>— Poate să le fie aceasta intenția. Atâta știu că au venit curieri din tabăra de la Sarmisegetusa să se adune acolo toate oștirile Goților, deoarece se lățise faima că împărutul a pus la cele mai multe legiuni să rupă asediul capitalei.</p>
<p>Aelius se înfiora, în sufletul său se deșteptară oribile visiuni. I se părea că aude clocotirea luptei disperate, ochii i se îngroziră de râurile de sânge ce vor înroși stradele capitalei. Și Lucila, iubita lui Lucila, va trebui să mai sufere încă o dată teribilele chinuri ale fricii de moarte în neputința lui ochii i se umeziră, că nu poate fi și el lângă mireasa lui să o mângâie și să o apere.</p>
<p>Alvamelda observa lucirea picăturilor de lacrimi în ochii lui Aelius și se întristă, când își aduse aminte că pentru ea, orice pericol amenințător i s-ar fi ridicat asupra capului său, nu s-ar fi întristat atât de adânc. Își aduse însă aminte și de ținta nouă a vieții sale; cu mâna tremurătoare își șterse fruntea îmbobată de asudori și în sufletul ei biciuit de viscolul patimei arzătoare, se reîntoarse liniștea calmă a consolării.</p>
<p>— Nu te întrista, Aelius! — zise ea cu bunăvoință. — Destinul nostru e în mâinile lui Dumnezeu și acela e înțelepciunea absolută, care de a bună seamă știe ce soarte să croiască fiecărui muritor. Tu ai să fii fericit cu Lucila!</p>
<p>Aelius suspină și-și aținti privirea pe un punct, ca și când și-ar adânci-o în golul depărtării.</p>
<p>— A trecut o oră de când petrec la tine — îl deștepta Alvamelda. — Mai am încă de a-ți spune multe, care te privesc foarte de aproape.</p>
<p>Aelius apucă mâna preoteseii.</p>
<p>— Iartă-mi, Alvamelda, aceste momente de slăbiciune. Spune-mi toate câte știi. Vorbeai de Withimir.</p>
<p>— Da. Acela de prezent e în casele lui Samanarich. În public nu se poate arătă încă.</p>
<p>— Pentru ce ?</p>
<p>Alvamelda zâmbi.</p>
<p>— Și-a pierdut podoaba capului. La voi, în munți, și-a tuns părul și Athaulf ar pieri de rușine, dacă cineva ar vedea pe fiul său nobil tuns ca un sclav.</p>
<p>— Nu s-a intrepus pentru mine la tatăl său?</p>
<p>— Numai în zadar ar face aceasta. Tatăl său e înfuriat, că Withimir nu voieșce să știe nimic despre Storchilda. Și ce e mai mult, nu numai cănu voeșce să sacrifice zeilor păgâni, ci își bate și joc de el. Săptămâna trecută Samanarich m-a provocat să întrebuințez vrăji și să aflu cine poartă vina pentru aceasta încăpățânare. Eu am zis că-s bolnavă, ca să scap de aceasta slujbă odioasă în urmă a vrăjit o preoteasă bătrână, și știi pe cine a aflat de cauză la toate relele?</p>
<p>— Pe cine ?</p>
<p>— Pe tine.</p>
<p>— Pe mine? — se mira Aelius. — Dar eu nici n-am dat față cu Withimir de trei săptămâni, de când mă chinuesc aci. Dacă vor zice că l-am sfătuit înainte de a cădea în prinsoare, mă voi apăra cu aceea, că eu, neavând știre despre cugetul lor de a răpi dintre noi pe Withimir, nu i-am putut da sfaturi pentru cazuri despre care nici prin minte nu mi-a trecut, că se vor întâmplă oare cândva.</p>
<p>— Dacă voiești să te aperi cu argumente în contra autorității preotesei, care te-a ales pe tine de pricină, îți îngreunezi numai soarta. Sentința ta e pronunțată deja, și toate argumăntele tale cu care ai voi să o răstorn! Nu pot fi altceva decât ulei pe flăcări.</p>
<p>Înainte însă de a se da pradă acestei îmboldiri interne, în mintea-i îmbătată de atâta lucire veselă se strecura un cuget negru, care-l înfiora. Ca și când în cel mai delicios cântec de mierle și priveghitoare s-ar amestecă deodată pe neașteptate un urât și sinistru cloncănit de corb, nimicind armonia sunetelor plăcute, Aelius se văzu trântit de acest cuget în teribila mizerie de până acum.</p>
<p>Îi venise în minte, că dacă va primi ajutorul oferit și va ajunge la libertate, toată furia dușmanilor săi se va prăbuși pe capul Alvameldei. Era scumpă pentru el libertatea, și sufletul său tremura de emoție, când trebuia să se lepede de ea, dar inima sa nobilă se îngrețoșa de calea pe care o putea dobândi. Se înspăimânta de ideea de a-și salva viața prin moartea acelei ființe, care în zile negre de necaz îi fusese unica mângâiere.</p>
<p>Torturat de aceste idei, Aelius căuta după cuvinte potrivite să respingă oferta preotesei, fără ca să-i pricinuiască dureri.</p>
<p>Alvamelda observa pe fruntea robului zbuciumarea gândurilor chinuitoare și zise:</p>
<p>— Pentru mine nu fi îngrijorat Aelius. Mi-am tras seamă despre urmările care m-ar aștepta, dacă aș rămâne în Apulum și după scăparea ta. Samanarich, în furia sa, pentru eliberarea unui prizonier, care a fost mănit să fie sacrificat pe altarul de piatră al zeului Wuotan, ar stropi acel altar cu sângele meu. Când se va zări însă de zi, noi vom fi deja departe de oraș. Așa cred că nu te vei împotrivi să merg și eu cu tine.</p>
<p>Din toate aceste, atenția lui Aelius i-o captivasera cuvintele îngrozitoare, că e menit să cadă jertfă pe altarul zeului păgân. Soartea teribilă ce i se pregătea, îl umplu de o spaimă nimicitoare, care îi înghețase sângele în vene.</p>
<p>— Așa barbari crunți sunt Goții, de nu se rușinează să-și mânjească mâinile cu sânge de om? — intrebă Aelius îngrozit.</p>
<p>— În cazuri excepționale nu se feresc nici de acest mijloc extrem, dacă vreți să împace pe zeii mânioși, sau să descopere de la el oare ceva.</p>
<p>— Preoții Goților atunci sunt călăi! — exclamă Aelius.</p>
<p>— Acest oficiu nu dehonestă pe ewerții Goților — zâmbi Alvamelda. — în ochii poporului stima lor nu mai crește prin aceea că execută sentințele de moarte.</p>
<p>Lui Aelius îl veni în minte, că pe vremurile republicii și la Romani executorii sentințelor de moarte aveau scaun de onoare în senat; în urma acestei amintiri, datina Goților nu i se păru așa de curioasă.</p>
<p>— Din care cauză vrei! să mă jertfească zeilor?</p>
<p>— Întrebă mai departe Aelius, nescăpat încă de efectul îngrozitor al știrii ce primise de la Alvamelda.</p>
<p>— Samanarich s-a convins prin farmecele preotesei ce m-a înlocuit, că toată pricina încăpățânării lui Withimir ești tu. După credința lui, numai tu l-ai stricat și influențat să se lepede de credința strămoșească. Dacă Withimir n-ar fi fiul lui Athaulf, n-ar mai fi făcut prea multe ceremonii cu el, ci la cel dintâi semn de împotrivire de a jertfi zeilor păgâni, l-ar fi ucis. Poziția înaltă ce o ocupă Athaulf în sânul poporului gotic, l-a făcut pe ewartul suprem să cruțe pe fiul cel rătăcit.</p>
<p>— Oare cruță-l or și atunci, dacă prin vreo minune voi scăpa de moartea ce mi se pregătește ?</p>
<p>— La toată întâmplarea. Despre aceasta poți fi liniștit. Athaulf iubește prea mult pe unicul său fiu și nu va suferi nicicând să i se întâmple vreun rău. Acum numai despre siguranța ta e vorba. Ziua de mâine nu trebuie să te afle nici într-un caz între aceste ziduri.</p>
<p>Aelius se înfiora, și pe frunte îi izvorâse sudori reci de moarte.</p>
<p>— E statorită deja și ziua morții mele ? întrebă tremurând involuntar de ce-l aștepta.</p>
<p>— Da. Poimâine e sărbătoare mare la Goți. În bârcul cel sfânt al lui Wuotan au și început deja pregătirile. Jertfe nenumărate vor sângera pe altarele zeilor. Drept cunună a acestor jertfe Samanarich te-a ales pe tine. Nu există alt mijloc de a înconjura aceasta fioroasă moarte, decât dacă te vei decide să urmăzi sfatul meu. Mâine noapte voi veni deci după tine, până atunci voi întocmi eu toate,ca să putem ieși din oraș.</p>
<p>Aelius apuca mâna Alvameldei și-i zise emoționat:</p>
<p>— Pururea-ți voi fi recunoscător pentru ajutorul ce mi-l dai. Nu voi uita niciodată, că ți-ai pus în cumpănă viața, ca să mă mântuești de o moarte rușinoasă, pe mine, pe un străin necunoscut.</p>
<p>— Lasă mulțumirile acum, timpul nu e potrivit pentru ele! De altminterea eu numai datoria mi-o împlinesc, când îți întind mână de ajutor.</p>
<p>— Nu te pricep, Alvamelda — se mira Aelius.</p>
<p>— Zici că ți-e datorie să mă mântuiești de moarte, ceea ce numai atunci ar avea înțeles, dacă și eu ți-aș fi făcut acest serviciu.</p>
<p>— Tu ai făcut mai mult pentru mine — grăi cu zel Alvamelda, deoarece eu chiar și în cazul cel mai bun, dacă aș reuși să-mi împlinesc intenția, numai trupul ți l-aș mântui, până când tu mi-ai câștigat mântuirea sufletului. Sufletul meu arde de dor, ca să fiu și eu primită între creștini.</p>
<p>— Acest dor ți se va împlini cât de îngrabă. Deja cunoști principiile cardinale ale sfintei noastre religii. Dacă vom sosi la frații noștri, preotul te va putea împărtăși imediat în taina botezului.</p>
<p>— Și fără botez nu sunt creștină? întreba Alvamelda îngriorată. Un om nebotezat care crede cuvintele lui Isus și-și promite în suflet că va ține a toate poruncile lui, să nu poată dobândi viața cea veșnică?</p>
<p>— Cel ce nu se renaște din apă și spirit sfânt nu va întra întru împărăția cerului.</p>
<p>— Numai preotul poate boteza? întreba mai departe Alvamelda.</p>
<p>— În caz de trebuință orîșicine.</p>
<p>Îngrijorarea dispăru la aceste cuvinte din inima Alvameldei și locul ei îl cuprînsă o fericitoare bucurie. Cu fața transpirată de evlavie îngenunchiă și dezveiindu-și capul, și-l aplecă cu umilință spre piept.</p>
<p>— Botează-mă, Aelius! se rugă cu mâinile încrucișate pe piept.</p>
<p>— Fii cu paciență, Alvamelda! Această mare taină o să ți-o împărtășească mâini mai vrednice decât ale mele.</p>
<p>Alvamelda își ridică frumoșii săi ochi spre Aelius.</p>
<p>— Tu însuți ai zis că în caz de trebuință poate boteza orîșicine. Nu mă despoia deci de fericirea de a fi creștină, căci cine știe mai avea voi oarecândva ocazie a primi aceasta taină. Nu uita Aelius, că pasul ce-1 voi întreprinde întru scăparea ta, e împreunat cu multe pericole. Viața noastră e în mâinile Domnului. Înțelept e acel om care sta gata totdeauna și pe care obștescul sfârșit nu-1 surprinde nepregătit!</p>
<p>Aelius incapabil de a se mai împotrivi, luă vasul său de apă și turnând de trei ori din el pe capul Alvameldei rosti cu evlavie umilită formula botezului.</p>
<p>Când se sculă Alvamelda din genunchi, se simți schimbată cu totul. Fanatica preoteasă păgână de odinioară, vrăjitoarea înșelătoare, murise, ca să învie o jună convertită, care în fragedul său sân simțea constanța martirilor de a suferi fără șovăire cele mai oribile chinuri pentru credința sa.</p>
<p>În acest sublim mormânt de schimbare sufletească, de afară, din direcția ferestruicei temniței, se auziră sunând niște voci profunde bărbătești.</p>
<p>Bucuria și înșuflețirea înghețară în spaimă îngrozitoare pe fața Alvameldei.</p>
<p>— Suntem pierduți! — șopti palidă ca o moartă căreia îi ridici pânza de pe obrazul înmărmuriți.</p>
<p>Instinctul de a-și conserva viața făcu pe Aelius să cunoască pericolul momentului. Fără întârziere se reped la lampa ce ardea pe padiment și cu o suflare puternică o stînsă.</p>
<p> Sub fereastră se auziră peste câteva clipe pași grei și voci de ceartă.</p>
<p>— Am văzut lumină aici, frate !</p>
<p>— Te-ai uitat prea adânc în ulciorul cu vin de mere și ochii ți-au scăpărat.</p>
<p>— Cu alte cuvinte, vrei să zici că aș fi beat? Să-ți dovedesc că sunt mai treaz decât tine. Să ocolim puțin până la ușa temniței și să întrebăm pe păzitori.</p>
<p> Bărbații grăiau în limba gotică, și Aelius numai câteva cuvinte putu înțelege, care însă îi fură de ajuns să tremure de frică.</p>
<p>Alvamelda picase în genunchi și buzele sale rostiră o rugăciune fierbinte, prima rugăciune ce o îndreptase către Atotputernicul ca creștină.</p>
<p>— Mergi tu singur, dacă voiești, să stai la sfat cu păzitorii prizonierului, răsună de afară o voce dură — eu voi putea și mâine ști de la păzitori că intrat-au la prizonier cu lumină sau nu.</p>
<p>— Bine zici — se molcomi și celalalt — mâine iți voi dovedi că nu m-am înșelat.</p>
<p>Aelius și Alvamelda ascultau cu răsuflarea oprită, cum se departă sunetul pașilor grei, pierzându-se cu încetul în muțenia nopții întunecate.</p>
<p>În șoapte precaute Alvamelda îl mai făcu atent pe Aelius să stea gata în noaptea următoare, apoi pipăi cu mâinile după lampă, pe care aflându-o o luă la sine.</p>
<p>Țiținile ruginite scârțâiră din nou. Alvamelda puse panta de fier curmăziș peste ușă și încuia lăcatul.</p>
<p>Aelius se trânti pe așternut și-și lipi fruntea înfocată de zid să se răcorească.</p>
</div>
<div type="chapter" n="6">
<p>VI</p>
<p>Goana</p>
<p>Puțini oameni se mută din aceasta vale a plângerilor și a suspinelor la viața cea veșnică, fără ca barem odată să nu fi avut prilej a fi munciți de agitația ce stăpâinește spiritul, când se apropie momentul decisiv de la care depinde moartea sau viața.</p>
<p>Când Aelius se deșteptă din somnul adânc și-și îndrepta privirea la dunga de lumină ce se strecură prin mica ferestruie a temniței, i se păru la început că visase numai. Pe lespezile de piatră se întindea în linie dreaptă un șarpe de foc, înțepenit și nemișcat, cum soarele își proiectase razele prin ferestruie în dunga luminoasă Aelius observa o pată întunecată; aceasta îl aduse în memorie frica ce o suportase în noaptea trecută, când auzind glasuri omenești se aruncase pe lampă și o vărsase. Uleiul a curs pe pietre unde lățindu-se în bătaia razelor părea acum mai negru decât împrejurimea sură.</p>
<p>Se apropia timpul când păzitorii săi se îndatinau a-i aduce hrana pe o zi: o bucată de pâine neagră și un ol cu apă. Aelius luă din așternut un mânunchi de paie și mătură cu el pulbere pe pata de ulei.</p>
<p>Abia terminase aceasta și la ușă se auzi zgomot.</p>
<p>Aelius se aruncă pe așternut și-și reculese toată voința să-și ascundă iritația sub un exterior liniștit și nepăsător.</p>
<p>Păzitorul, un Got moros, întră cu o bucată de pâine și cu un ol de apă în mâini.</p>
<p>— Scoală, trântore, și mâncă! îi grăi dur, lovindu-l cu piciorul.</p>
<p>Aelius nu se mișcă.</p>
<p>Gotul îi zvârli pâinea în cap și puse olul lângă așternut.</p>
<p>— Scoală dobitocule, că de mâine încolo te vei sătura de a ședea culcat! strigă sălbatic.</p>
<p>- Nici nu pricep de ce te mai îngrașă Samanarich, când și așa ești destul de bun de înjunghiat.</p>
<p>Fiind ca Aelius nici nu răspunse nici nu se mișcase, Gotul îl mai împroșcă de câteva ori cu piciorul, în urmă îl părăsi nemulțumit că n-a reușit a inspira frică în prizonier.</p>
<p>De când era Aelius între acele ziduri, încă nici o zi nu îi păruse atât de lungă ca aceea. De altădată se îngrozea, când vedea ferestruiă întunecându-se, acum de ar fi putut ar fi adus cu adinsul noaptea.</p>
<p>În locul tristei senzații de singurătate, noaptea apropiândă de asta dată îi aduse speranța în reușirea pasului temărar ce se decise să-l riște. Ceea ce la început, când îl îndemnase Alvamelda să fugă de moartea sigură, i se păruse lucru disperat și lipsit de nădejdea bunei reușite, acum, după ce în suflet își închipuise soarta fioroasă ce-l aștepta, de-cumva n-ar asculta înțeleptul sfat al prietenei sale,i se înfățișă ca unicul mod posibil de scăpare.</p>
<p>Penumbra temniței sale cu încetul se condensa în întuneric nepătruns. Robul nu-și mai zări nici mâna ținută înaintea ochilor. Întunericul ce de altădată i se apăsă ca o piatră grea pe sufletul său chinuit de cugete triste, acum îi era binevenit și întimpinat cu bucurie.</p>
<p>Trecură ore în liniște mută, conturbată numai din când în când de sunetul înfundat al pașilor santinelelor, care se plimbau pe dinaintea ușii ferecate.</p>
<p>O, cât de înfiorător răsunau acum în urechile lui Aelius acești pași! Ca și când o răutăcioasă mână de inimic l-ar împinge fără milă într-un abis fără fund, din care se svârcolea a ieși, acești pași zgomotoși îl imploră de groaza morții. Acest sunet chinuitor în noaptea trecută îi striga, că păzitorii săi stau de veghe și că Alvamelda sau și-a uitat promisiunea, temându-se de urmările faptei plănuite, sau că pe lângă toată bunăvoința ei n-au izbutit să abată pe păzitori de la împlinirea datoriei lor.</p>
<p>Sărmanul naufragiat, căruia un val învolburat îi răpise din mâinile tremurătoare singura speranță debilă, o bucată de scândură, căreia își încredințase viața periclitată, și în loc de glasuri de îmbărbătare, se cutremură în suflet de bubuitul asurzitor al trăsnetelor neîntrerupte, de vuietul groaznic al uraganului înfuriat, și în jurul seu, în loc de brațe întînsă spre ajutor, nu vede decât valuri spumegânde și abisuri deschise spre a-l înghiți în tot momentul — nu e stăpânit de frică mai chinuitoare, decât aceea a căreia pradă devenise Aelius. El, care la început era gata în ori care moment a se despărți de această viață, care pentru dânsul nu mai era decât un câmp pustiu de neagra deznădăjduire, după ce o mână gingașă de prietenă binevoitoare sădise în solul sterp arborele speranței, pe care îl văzuse crescând și înflorind, era să-și piardă mințile de teama că nu va gusta din fructele lui.</p>
<p>Cu nepăsarea apatică a celor ce-și văd prăbușirea fericirii visate într-un ademenitor vis nerealizabil, se trânti pe așternutul său de paie. Inima îi svecnia vehement de agitație și tâmplele-i ardeau de fierbințeală.</p>
<p>Nu-ș putu da seamă cât timp petrecuse în acea stare sufletească; când își venise în ori din zbuciumările viscolului sufletesc, se simți pe deplin liniștit.</p>
<p>Împrejurul său tăcere adâncă și întuneric nepătruns.</p>
<p>Deodată tresări.</p>
<p>De urechile lui se bătu cunoscutul zgomot al pașilor ușori și precauți, care îl readuceau speranța răpită din inimeni.</p>
<p>Ca și muribundul, căruia un glas dumnezeiesc îi redă deodată forțele istovite și părăsește patul mai sănătos de cum fusese, Aelius sări din așternut.</p>
<p>Ușa se deschise și robul auzi un glas dulce șoptind :</p>
<p>— Gata ești, Aelius ?</p>
<p>Aelius nu putu răspunde de emoție.</p>
<p>Tremurând de bucurie apucase mâna Alvameldei și o strânse.</p>
<p>— Fii curajos, Aelius!  șopti aceasta. — Izbânda e a celor ce cutează!</p>
<p>— Îmi dai exemplu viu de curaj, Alvamelda — izbuti în fine a-și dezlega limba Aelius. — Mi-am tras seamă despre viață; să nu cugeți deci că frica mă amuțise. Mă tem însă că-ți voi rămâne pururea de obligat, și nu mi voi putea achita datoria ce o iau asupra mea prin primirea ajutorului tău.</p>
<p>— Ascultă acum de mine! Timpul e scurt, să nu-l risipim. Dezbracă-ți veșmintele și îmbracă-le pe acestea.</p>
<p>Aelius își depuse veșmintele și se îmbrăcă în blana ce Alvamelda i-o întînsă.</p>
<p>— Să mergem! zise Alvamelda. — Fii precaut și oricine ne va întâlni și te va agrăi, nu răspunde nimic. Numai atunci grăește când te voi întreba eu.</p>
<p>Alvamelda împînsă ușa și scoase pe Aelius la larg.</p>
<p>Înaintea ușii zăceau doi oameni, horcăind în somn adânc.</p>
<p>Aelius calcă în vârful degetelor să nu deștepte pe păzitorii adormiți, și se arunca pe Alvamelda să o rețină, când o văzu că pășește spre ei.</p>
<p>— De aceștia nu purta frică! zise încet Alvamelda. — M-am îngrijit să nu se deștepte până mâine la amiază.</p>
<p>Și vrând să dea dovadă despre adevărul cuvintelor sale, împînse cu piciorul pe unul dintre păzitori, iar celuilalt îi ridica mâinile, care lăsate căzură ca ale unui mort.</p>
<p>Peste câteva minute se aflau în mijlocul străzii.</p>
<p>Orașul întreg era adâncit în tăcerea somnului, numai ici coalea se vedeau focuri de pază pe la margini. Cerul senin schântris de miliarde de stele lucitoare.</p>
<p>Ajunși în for, Alvamelda prînsă pe Aelius de mână și-i șopti:</p>
<p>— Fii precaut! Suntem la punctul cel mai periculos. Pășește după mine în vârful degetelor și ferește-te să nu faci zgomot.</p>
<p>Alvamelda se trase pe lângă pereți până la ruinele scăldilor publice și întra între ele pe o gaură din zid. Abia merseră câțiva pași și Aelius încremăni de spaimă.</p>
<p>Pe o movilă de cărămizi stătea un om și se părea că așteaptă pe cineva.</p>
<p>Erz întuneric, dar ochii lui Aelius dedați din temniță cu lipsa luminei, observară figura suspectă mai înainte ca Alvamelda.</p>
<p>— Alvamelda! șopti către conducătoarea sa care pășea țintă spre movila unde ședea bărbatul necunoscut.</p>
<p>— Știu ce vrei să-mi spui — răspunse aceasta fără a se opri. — Acum poți grăi fără sfială, căci am trecut de la locuința lui Samanarich, unde se preumblă santinelele. De omul acesta nu purta nici o teamă, căci mă așteaptă pe mine.</p>
<p>Acum și omul de pe movilă observase apropierea fugarilor, căci se scula și porni și el spre dânșii.</p>
<p>— Isprăvit-ai, Stilas ? — îl întrebă Alvamelda după ce se întâlniră.</p>
<p>— Toate sunt în ordine — răspunse agrăitul. Caii-s legați de copacul care mi l-ai arătat. Grăbiți numai și ieșiți din oraș înainte de a răsări luna. Am nădejde că soțul tău nu va deșteptă bănuiala santinelelor de la poartă, deoarece nici eu nu l-aș fi cunoscut că e străin, de n-aș fi avut înainte știre despre aceasta.</p>
<p>— Cine e comandant peste santinelele de la poartă ? — întrebă mai departe Alvamelda.</p>
<p>— Bătrânul Sachskind. Bărbații cel mai tineri toți s-au dus cu Athaulf la Sarmisegetusa. Sachskind doarme în odaia sa; de grija lui puteți merge fără teamă; se încrede orbește în vigilența santinelelor. E de ajuns să le spuneți lozinca, ca să vă lase să ieșiți.</p>
<p>— Care e lozinca pentru noaptea de azi ?</p>
<p>— Walkyra.</p>
<p>Alvamelda își dezcăța lanțul de aur ce-i atârnă din grumazi pe piept și brățările de pe rotundele sale brațe albe, pe care întinzându-le lui Stilas îi zise:</p>
<p>— Primește, amice, aceste obiecte drept semn de aducere aminte! Nu uita niciodată, că Alvamelda și străinul, căruia i-ai dat mână de ajutor, îți sunt obligați pe vecie, și de cumva vei vede acă Samanarich bănueiște ceva că și tu ai fost amestecat în aceasta afacere, părăsește la moment orașul și vino la munți, unde te vor aștepta amicii tăi recunoscători.</p>
<p>Prinse apoi pe Aelius de mână și dispăru cu el între ruine. Stilas ieși la stradă și după ce aruncase câteva priviri scrutătoare pe strada deșeartă,intră într-o casă.</p>
<p>La marginea ruinelor Alvamelda și protejatul său se opriră.</p>
<p>— Acum trebuie să-ți schimbi îmbrăcămintea din nou — zise Alvamelda aplecându-se și scoțând dintr-o gaură din zid sculele trebuincioase pentru noua toaletă.</p>
<p>Peste câteva minute Aelius era deghizat în costum de ewart. Din capul său numai nasul și ochii îi rămasera liberi, celelalte părți îi erau cu desăvârșire acopierite de un păr lung și stufos și de o barbă căruntă ce-i atârna încâlcită pe piept până la brâul de curea, ce-i strângea pe la mijloc veșmântul cel lung până la glezne.</p>
<p>Alvamelda îi dete în mână un toiag cioturos.</p>
<p>— Gârbovește-te și silește-te a păși cu pași îndesați — îi zise. — Nu grăi cu nimeni, și oricine te va întreba, lasă-mă să îi răspund eu.</p>
<p>Ieșiră la strada ce ducea spre poarta orașului, în apropierea porții, Aelius zări încă de departe doi Goți șezând lângă un foc mare în mijlocul străzii.Spre norocul lor lemnele arseră, și împrejurimea porții nu era luminată, decât numai de zarea roșie ce o răspândea jăratecul.</p>
<p>— Momentul decisiv e aici! — grăi Alvamelda — Reușita scăpării tale de la acest moment depinde. Fii deci cu sânge rece și pășește rezolut înainte! eu trebuie să merg după tine. Dacă te vor opri santinelele, stai locului fără de a grăi, și lasă să le răspund eu!</p>
<p>Când santinelele auziră zgomotul produs de pașii fugarilor, săriră de lângă foc și-și apucară armele.</p>
<p>— Stați — răsunară deodată două voci profunde.</p>
<p>Aelius se opri.</p>
<p>În fața pericolului iminent era pe deplin liniștit și inima nu-i bătea mai repede ca de comun. Își ținea privirea ațintită pe pavajlul străzii și nu răspunse nimic.</p>
<p>— Cine ești? Unde mergi? întrebară santinele.</p>
<p>— Nu cunoașteți pe ewartul suprem, pe Samanarich? sări acum Alvamelda înaintea Goților.</p>
<p>Santinelele pășiră îndărăt și se închinară cu reverință lui Aelius.</p>
<p>— Deschideți poarta să mergem la bercul lui Wuotan ! — ordona Alvamelda. — mâine e sărbătoare mare și trebuie să facem încă în aceasta noapte pregătiri pentru jertfe.</p>
<p>Unul dintre santinele se pregăti să împlinească porunca Alvameldei, soțul său însă-l reținu. Din ținuta lui umilită, se putea vedea că așteaptă să grăiască ewartul.</p>
<p>— Ewartul suprem nu poate grăi — explica Alvamelda. — A pus vot că până nu va jertfi pe altarul lui Wuotan un prizonier roman, care e închis de câteva săptămâini, nu-și va deschide gura să grăiască. Chiar de aceea mergem acum la bercul lui Wuotan să pregătim cele trebuincioase pentru o jertfă atât de însemnată.</p>
<p>Faima despre jertfirea unui roman se lățise deja între popor, santinelele dădură deci crezământ cuvintelor Alvameldei. Cu toate aceste nu se încumetau să deschidă poarta.</p>
<p>— Noi suntem ostași și suntem datori a asculta poruncile mai marilor noștri — se scuza santinela. — Fără știrea lui Sachskind, a comandantului nostru, nu e permis să deschidem poarta pentru nimeni. Dar putem ajuta și la aceasta. Mergi, frate, și anunță comandantului, că ewartul suprem și preoteasa Alvamelda cer ieșire din oraș.</p>
<p>Înapoia lor sunetele de trâmbiță și strigătele înfuriate ale Goților amuțiră.</p>
<p>— Ne-au pierdut urma — se mângăia Aelius, domolind încâtva cursul calului său</p>
<p>— Nu crede aceasta — răspunse Alvamelda.</p>
<p>Și cum ajunseră la o ridicătură mai înaltă de drum, își opri calul și întorcându-și privirea spre oraș, arăta cu mâna spre poarta acestuia zicând lui Aelius:</p>
<p>— Privește și vezi cauza de ce glasurile de trompetă și strigătele amuțiră!</p>
<p>O priveiiște încântătoare se desfășura înaintea ochilor lor. Orașul amorțit în tăcuta liniște nocturnă se întindea înaintea lor ca o icoană feerică în tremurătoarele raze argintii ale lunii pline. În jurul lui focurile santinelelor păreau a fi ochi veghetori care n-aveau somn.</p>
<p>În jurui porții, pe care ieșiră fugarii, mișună o ceată tumultoasă de bărbați călare.</p>
<p>Cu toate că depărtarea era prea mare, ca ochii omenești să poată distinge în lumina nesigură singuraticele persoane care compuneau acest tumult, Alvamelda era convinsă că acei bărbați erau persecutorii lor.</p>
<p>— Iată Samanarich cu oamenii săi e la poarta pe care ieșirăm! — explica ea lui Aelius. — Samanarich va înțelege de la santinele, că eu am părăsit orașul în societatea lui. N-aș voi să fiu în pielea santinelei care-i va împărtăși această știre. Pericolul ne e în călcâie, n-avem timp de risipit. Slobozi-ți frenele calului și caută să ajungem cât de îngrabă la pădure.</p>
<p>Fugarii își porniră caii la fugă și orașul le dispăru din vedere acopierit de colina peste care trecuseră.</p>
<p>Alvamelda nu se înșelase în presupunerea ei, căci Samanarich care, spre nenorocirea lui Aelius,chiar în acea noapte inspectase santinelele și le găsise adormite, observă dispariția prizonierulul.</p>
<p>Înfuriat de neglijența păcătoasă a santinelelor, își scoase sabia și le trase cu latul câteva lovituri peste spate.</p>
<p>Santinelele nu se mișcasera, ca și când ar fi fost moarte. Dar morții nu respiră — își cugetă ewartul.</p>
<p>Când văzu ușa deschisă larg și temnița goală, era să-și piardă mințile de furie.</p>
<p>La moment alarmă ostașii, porunci să-i aducă cal și porni în galop spre poarta principală a orașului.</p>
<p>Santinelele care sloboziră pe Aelius și Alvamelda, nu-ș puteau da seama de cele întâmplate, când văzură că Samanarich pe care îl știură cu câteva minute mai înainte părăsind orașul, stă înaintea lor. În naivitatea lor superstițioasă credeau, că ewartul suprem s-a reîntors pe cale supranaturală în oraș.</p>
<p>Nu mult timp avură însă a dezlega aceasta enigmă miraculoasă, căci Samanarich tremurând de mâinie le strigă:</p>
<p>— Cine a ieșit pe poartă în aceasta noapte ?</p>
<p>— Însuți tu, bărbate sfinte!  răspunseră santinelele cu profundă închinăciune.</p>
<p>— Ce grăiți, hăbăucilor ? se înfuria și mai tare bătrânul. Ziceți că eu am ieșit din oraș în aceasta noapte?</p>
<p>— Da — răspunse o santinelă. — Cu câteva minute mai înainte ai cerut să-ți deschidem poarta să mergi la bărcul lui Wuotan spre a face pregătirile necesare pentru jertfirea prizonierulul pe altarul lui Wuotan.</p>
<p>— Eu am cerut să-mi deschideți poarta? — se indignă moșneagul furios. — Cu mine ați vorbit voi,netrebnicilor ?</p>
<p>— Nu cu tine, ci cu însoțitoarea ta. Tu ai pus vot, că până nu-ți vei spăla mâinile în sângele prizonierulul ce ai de cuget a-l jertfi lui Wuotan, nu-ți vei deschide gura spre vorbire. Însoțitoarea ta ne-a spus lozinca precis, noi n-am mai avut nici un motiv a ne opune, am fost nevoiți să vă deschidem poarta.</p>
<p>— Nebun ești, omule, de vorbești astfel? — se miră Samanarich. — Dacă n-aș sta ca pe foc de impaciență, aș avea voie a mă lăsa cu tine la explicări. Despre ce însoțitoare vorbești tu?</p>
<p>— Despre preoteasa Alvamelda care a ieșit cu tine dimpreună pe aceasta poartă</p>
<p>Ca la lumina unui fulger situația încurcată se limpezi la moment înaintea lui Samanarich, la auzul acestui nume.</p>
<p>— Mișei netrebnici ! Hăbăuci stupizi! — răcni ewartul cu ochii înecați în sânge. — Așa vă împliniți voi datoria?- Vă lăsați a fi seduși de o femeie vicleană, care-ș trădează neamul său!</p>
<p>Și fără a mai așteptă vreo explicație din partea santinelelor, năvăli ca un leu înfuriat asupra lor cu sabia goală și cu două lovituri grozave le despică capetele.</p>
<p>— Deschide poarta ! răcni cu gura spumegândă de mâinie ridicându-și sabia pătată de sânge.</p>
<p>— Alvamelda e trădătoare infamă! A mântuit pe prizonier ca să se dezmierde cu el în dragoste desfrânată și păcătoasă. Dar aici sunt încă eu, care nu voi suferi să guste din fructele faptei sale rușinoase. Suflați, Goților, în trompete, ostașii să se pună pe cal! Trebuie să-i ajungem la tot ceasul. Priceputu-m-ați? La tot ceasul. Care-mi va da în mâini viu sau mort pe prizonier, va căpăta de la mine trei fonți de aur; iar care-mi va aduce pe Alvamelda,va primi șase!</p>
<p>Poarta se deschise cu zgomot mare și ceata de bărbați sălbatici năvăliră între strigăte cumplite și fanfare de trompete în frunte cu fanaticul ewart.</p>
<p>Se începu o emulare turbată. Goții se culcară pe grumazii cailor, ca să micșoreze și prin aceasta rezistența aerului care îi izbea în față. Fiecare dori să dobândească premiul lui Samanarich</p>
<p>Acesta, în butul vârstei sale înaintate, se ținea măreț în fruntea cetei galopante. Armăsarul său zbura ca o săgeată pocnită din arc de o mână isteață, picioarele lui subțiri numai când și când părea că atinge lespezile de piatră ale drumului, să scapere foc din ele. Bătrânul miraculos se ținea pe armăsar drept ca lumina, părul și barba-i fâlfâiau din curentul de aer produs prin fuga amățitoare ca o flamură albă. Asemenea poate fi spectacolul ce-1 ofera miticul Wuotan, când pornește la vânătoare cu ceata eroilor săi aleși, făcând să clocotească câmpiile și pădurile adâncite în tăcere de vesăie strigăte chiuitoare, de glasuri de buciumi vânătorești și rânceziri de cai focoși.</p>
<p>Dorul de răzbunare împrumutase aripi persecutorilor; abia trecură câteva minute și bătrânul Samanarich fu primul care ajunse în culmea colinei,unde se oprisera fugarii.</p>
<p>Pe vârful colinei își opri și el calul și începu a scruta cu priviri sângeroase împrejurimea.</p>
<p>Deodată scoase un urlet înfiorător.</p>
<p>Pe cotiturile albe ale drumului, departe, în zarea neguroasă, i se păru că vede două figuri omenești îndemnându-și caii la fugă disperată.</p>
<p>Numai câteva clipe îi putu zări, căci drumul cotea pe lângă o ridicătură acopierită cu tufe, care îi ascunse dinaintea privirilor ewartulul.</p>
<p>— Iată-i, Goților! răcni bătrânul ca un furibund.</p>
<p>Goții, ajunși pe vârful colinei, nu-i putură zări căci fugarii apucasera deja înainte pe sub colină.</p>
<p>— I-am văzut! urla Samanarich. Sunt înaintea noastră! Pe ei! Lăsați drumul și ieșiți-le înainte pe țelini!</p>
<p>Calul bătrânului se ridică pe picioarele dinapoi și cu o săritură ușoară se avântă peste șanțul din marginea drumului. Bătrânul părea a fi lipit de spatele calului său; în avântul săriturii temărare nici cât e un fir de păr nu ieșise din linia de echilibru.</p>
<p>Soții săi stătură câteva momente pe cumpănă, în urmă, rușinați că un moșneag de o sută de ani să fie mai cutezător decât ei, începură a sări cu caii peste șanț.</p>
<p>Câțiva rămasera cu membrele frânte în șanțul afund, iar ceialalți se repeziră între strigăte să ajungă pe Samanarich, care apucase înainte.</p>
<p>În urechile Alvameldei strigătele înfiorătoare ale persecutorilor sunau a glas de moarte.</p>
<p>— Fugi, Aelius, singur și-ți mântuiește viața! Se opri deodată resemnată. — Pentru mine nu mai există mod de scăpare. Aud urletul lui Samanarich! — Mă voi încerca a-l reținea ca să poți trece binișor înainte.</p>
<p>Aelius se cutremură de emoție văzând gata pe Alvamelda de a-și jertfi viața pentru scăparea lui.</p>
<p>— Aș fi cel mai laș om din lume, dacă aș primi și aceasta jertfă ce viești a o aduce pentru mine! protestă energic. Mai este încă mod de scăpare, să nu deznădăjduim! Trebuie să lăsăm drumul și să apucăm calea în linie dreaptă către pădure. Scăpați odată în desișul codrilor, persecutorii nu ne vor putea urmări călare. Cutează, Alvamelda, și ne vom mântui.</p>
<p>Zicând acestea, își îndrepla calul la marginea drumului. Calul său strătăia drumul curmăziș în galop și cu o săritură uriașă se avântă peste șanțul adânc.</p>
<p>În ochii Alvameldel se aprînsă lumina nădejdii. Fără a cugeta la pericolul căruia se expune, urmă exemplul lui Aelius.</p>
<p>O săritură amețitoare urmată de un gemăt dureros — și Alvamelda căzu grămadă înaintea calului lui Aelius.</p>
<p>În avântul săriturii Alvamelda își pierdu echilibrul și puterea centrifugală o azvârlise peste șanț, până când calul ei își frânse picioarele în fundul șanțului.</p>
<p>Aelius într-o clipă sări de pe cal și învârtind frâul acestuia pe lângă braț, se aplecă să ridice pe amica sa.</p>
<p>— Lasă-mă pradă sorții mele! — șopti aceasta dureros. Năzuește-te să scapi. Viața ta e mai scumpă decât a mea. Pe tine te așteaptă un sân călduros și două brațe iubitoare, până când eu n-am pe nimeni în aceasta lume cine să verse lacrimi asupra sicriului meu mortuar.</p>
<p>— Ești rănită? întrebă Aelius cu spaimă. Ridică-te să te pun pe calul meu, care va putea duce și o povară îndoită până la pădure, până unde nu mai sunt decât câteva sute de pași.</p>
<p>Și petrecându-și brațele pe sub trupul amicei sale, o ridică de la pământ.</p>
<p>— Lasă-mă, Aelius, și nu-ți zădărnici scăparea prin mine! șopti Alvamelda. Dar un fior delicios ce-i cutriera tot corpul îi răpi curajul de a se opune.</p>
<p>De atingerea electrică a bărbatului care de la prima vedere i se înfățișase ca întruparea reală a visurilor sale de castă fecioară, își pierdu stăpânirea rece peste simțirile-i îmbătate.</p>
<p>Voința sa dispăru cu desăvârșire în starea-i de hipnoză dulce, în care o transpuse îmbrățișarea junelui îndrăgit, și se lăsă ca moartă să o suie pe cal.</p>
<p>În acest moment un urlet înspăimântător răsună peste drum înapoia lor, și Aelius putu distinge lămurit la lumina lunii pe uriașul Samanarich zburând cu sabia scoasă ca o crudă pedeapsă răzbunătoare pe spatele năzdravănului său cal.</p>
<p>Romanul își lovi călcâiele în coastele calului și acesta se întînsă în galop gemând sub povara neîndatinată.</p>
<p>— Ah, cum mă doare, Aelius! șopti Alvamelda petrecându-și brațul stâng pe după grumazul lui Aelius.</p>
<p>— Ce ți-e scumpa mea? o măguli acesta strângându-o la sân.</p>
<p>— Mi-am frânt brațul drept. Dar acum nu mă mai doare. O, cât e de frumoasă viața! Tu ești bun, Aelius, trebuie să trăiești. Aduceți-i câte odată aminte și de sărmana ta amică Alvamelda?</p>
<p>În loc de răspuns, Aelius îi depuse pe fruntea acopirită de sudori reci un sărutat fierbinte.</p>
<p>Buzele preotesei se lipiră, tremurând, pe mâna lui Aelius.</p>
<p>Goții într-aceste săriră peste amăndouă șanțurile drumului.</p>
<p>Pădurea era înaintea fugarilor, încă zece sărituri bune de cal și codrul cu speranta mântuire e a lor!,</p>
<p>În acest moment calul lui Aelius căzu în genunchi cu un geamăt dureros.</p>
<p>Nu mai era chip de scăpare.</p>
<p>Înapoia fugarilor urletul persecutorilor se apropia din clipă în clipă.</p>
<p>Cu ultima rezoluție a pericolului de moarte, Aelius lua pe Alvamelda în brațe și fugi cu ea spre pădure.</p>
<p>— Ai încredere în mine? șopti Alvamelda în urechea lui Aelius.</p>
<p>— Zi să sar în foc cu tine, sau să mă prăbușesc de pe un vârf de stâncă în valurile spumegânde ale mării răzvrătite; nu voi ezita nici un moment a-ți împlini porunca, numai să te pot mântui.</p>
<p>Pe buzele Alvameldei tremura un îndurerat zâmbet dulce.</p>
<p>— Vei fi fericit cu Lucila, Aelius. Dumnezeu e bun și nu părăsește pe cei vrednici de iubirea sa. Ascultă acum de mine!</p>
<p>Alvamelda scoase din sân o cutiuță plină de niște pulbere cenușie și ducându-o la gura lui Aelius, îi zise:</p>
<p>— Înghite aceasta pulvere.</p>
<p>Aelius se înfiora. Un cuget înspăimântător îi trecu prin creier.</p>
<p>— Viața e a aceluia care ne-a dăruit-o!  zise și respînsă cutiuța.</p>
<p>— Aceasta e încrederea cu care mă răsplătești? se indigna Alvamelda. crezi că vreau să te înveninez? Nu sunt și eu creștină ca și tine?</p>
<p>Tonul cu care rostise aceste cuvinte era al indignării, dar lacrimile ce le văzu Aelius lucind la lumina lunii în ochii el vineți fură stoarse de durerea ofensei nemăritate.</p>
<p>Aceste lacrimi arzătoare îl rușinară. Aceasta e încrederea cu care un om onest e dator să răsplătească punerea în joc a propriei vieți din partea unei amice?</p>
<p>Dorind a da dovadă despre nețărmurita sa încredere, apucă cutiuța de metal și înghiți întreg conținutul el.</p>
<p>În acel moment și amuțise cu desăvârșire în zadar se încercă să-și muște limba paralizată, căci nu reușise. Brațele i se îngreunau ca și când ar fi de plumb, ochii i se împaiejeniră. Câteva momente i se păru că aude din depărtare de tot niște plăcute acorduri de muzică îngerească, apoi își pierdu conștiința.</p>
<p>Alvamelda târî cu necaz mare pe Aelius la marginea pădurii, și cu păzire febrilă îl acoperi cu crengi uscate și frunze.</p>
<p>Glasul lui Samanarich se auzea acum lămurit. Alvameldei nu-i rămase nici atâta timp să intre în pădure, căci ceata persecutorilor în câteva clipe o înconjura.</p>
<p>— Unde ți-e amorezul? răcni răgușit Samanarich.</p>
<p>— Căutați-l! zâmbi cu nepăsare Alvamelda.</p>
<p>— Îți bați încă joc de mine, femeie vicleană? se răsti mâinios ewartul. Nu știi că te pot ucide în tot momentul?</p>
<p>— Pe mine mă veți ucide, dar pe prizonier totuși nu-l veți găsi.</p>
<p>În grupa Goților se născu zgomot.</p>
<p>— L-a făcut nevăzut prin farmece drăcești! striga un glas.</p>
<p>— Da, da, întăreau din toate părțile. Nici n-avem ce-l căuta. L-a mântuit prin farmece.</p>
<p>Alvamelda era vestită de farmecele ce le săvârșise ca preoteasa lui Wuotan. Goții aduși de Samanarich să prindă pe Alvamelda, își pierdură curajul și începură a se retrage înspăimântați.</p>
<p>— Unde fugiți, lașilor?  zbiera Samanarich.</p>
<p>— De o femeie purtați voi frică ?</p>
<p>Și sări de pe cal.</p>
<p>— Unde ți-e amorezul? urlă ewartul năvălind spre ea cu sabia cruntă încă de sângele santinelelor.</p>
<p>— Isuse! - oftă Alvamelda cu ochii ațintiți spre cer și dându și toată puterea să-și ridice și brațul cel frânt către locașul sufletelor curate.</p>
<p>Sabia fulgera în mâna cumplitului bătrân și cu o floare era mai puțin pe pămănt.</p>
<p>Goții în zadar căutară pe prizonier, care dispăru fără urmă.</p>
</div>
<div type="chapter" n="7">
<p>Excursia nocturnă.</p>
<p>Zilele Daciei Traiane erau numărate. Goții încurajați prin izbânzi continue, se decisera a dezmembra aceasta provincie bogată din imperiul roman și a o supune stăpânirii lor. Deja de ani de zile se încuibasera în părțile de est și nord ale Daciei, alungând pe locuitori în munți, mai lipsea numai luarea capitalei și a împrejurii ei, ca cucerirea lor să fie desăvârșită. Până când Sarmisegetusa mai stătea ca o insula romana în marea de ginți barbare, cucerirea Goților era mai mult problematică decât sigură și reală. Prevedea regele Goților că împăratul Aurelian, după limpezirea încurcăturilor în care ajunse imperiul prin răzvrătirea Zenobiei și răscoala lui Septimius, precum și prin invazia barbarilor din toate laturile, sprijinit pe acest punct de operație, va încerca cu toata forța sa înarmată să curețe Dacia de năvălitori.</p>
<p>Voind a preveni realizarea acestei posibilități, regele Goților se decise a lua Sarmisegetusa în timp cât se poate de scurt. De aceea dădu ordin celor mai aleși comandanți să grăbească cu trupele lor în ajutorarea asediatorilor capitalei.</p>
<p>În urma acestei porunci, puterea înarmată în jurul Sarmisegetusei crescu în mod înspăimântător. Zi de zi curgeau trupe înarmate, prevăzute cu scări, catapulte, baliste, berbeci pentru dărâmarea zidurilor și alte recvisite de război.</p>
<p>Ca comandant suprem peste întreaga armata asediatoare fu numit Athaulf, care voind a se arăta vrednic de înalta distincție cu care îl onorase regimentele Goților, zi de zi îndreptă trupele sale la asalturi vehemănte, pe care apărătorii capitalei, deși puțini la număr, însă animați de știrea însuflețitoare că soarta Daciei depinde de curajul și destoinicia lor, reuși a le respinge.</p>
<p>Guvernatorul Daciei, pe lângă toată însuflețirea ostașilor săi, era convins, că nu va putea rezista timp îndelungat unei puteri de zece ori mai mare decât peste care dispunea el.</p>
<p>Nu trecea noapte în care să nu fi trimis, pe calea secretă descopierită de creștini, soli la împărat și la legații din castelele de lângă Dunărea de jos,solicitând ajutor grabnic. Cea mai mare parte a solilor, bucurându-se ca au scăpat din gura morții, nici nu se mai reîntorceau, iar cei mai puțini, care își împliniră dregătoria cu conștiință, aduceau numai știri triste și dezcurajatoare. Ajutor nimeni nu putea trimite.</p>
<p>Guvernatorul, avizat la propriile sale puteri, încercase toate mijloacele posibile să depărteze pericolul amenințător, dar fără succes. Solii săi, pe care îi trimise în tabăra inimică spre a cere armistițiu, nici nu fură primiți de Athaulf.</p>
<p>În aceasta stare strâmtorată se prezenta Bituvantis la guvernor și se oferi a mijloci de la Athaulf de nu ridicarea asediului, cel puțin un armistițiu destul de lung, ca să nu-și piardă toată nădejdea că în sfârșit totuși va sosi ajutorul mult așteptat.</p>
<p>După ce însă Bituvantis își expuse planul fantastic, ce-l concepuse, de a corupe pe Athaulf prin aurul provenit dintr-o comoară închipuită, bucuria dispăru din fața guvernorului si pe buzele sale se răsfiră un zâmbet amar. Așteptase un plan genial și se trezi cu un basm copilăresc.</p>
<p>— Crezi doar că toți barbarii sunt de caracterul lui Calo, și nu se lasă a fi amăgiți de lucirea aurului? se indignă Bituvantis, văzând răceala disprețuitoare cu care guvernatorul îi primise oferta.</p>
<p>Știu că aurul are mare preț la barbari, răspunse guvernatorul. Sunt convins că prin o sumă mare am reuși a îndupleca pe Athaulf să ne dea timp de respir. Dar de unde să iau această sumă, când visteria statului e deșartă ?</p>
<p>— Voi da eu aceasta sumă.</p>
<p>— Din comoara îngropată la ruinele templului lui Zamolxis ?</p>
<p>- Da.</p>
<p>Zâmbetul disprețuitor din nou se ivi pe buzele guveratorului.</p>
<p>— Văd că nu dai crezământ cuvintelor mele — se necăji Bituvantis. Cu toate acestea îmi voi încerca norocul încă în noaptea aceasta. Sunt aproape patru săptămâini de când stau gata în toată noaptea să ies la locul descris în documentul ce îl arătasem, dar totdauna mi se dăduse în cale piedeci. Afurisiți de Goți au împrejurat capitala și nu ne dau odihnă nici noaptea. Ostașii noștri sunt nevoiți să stea în continuu cu armele în mâini. De când venise aici Athaulf, afară de noaptea ultimă, încă nici una nu trecuse fără lupte sângeroase. Dacă aș fi știut eu ieri, că în noaptea trecuta ne vor lăsa în pace, aș fi ieșit la templul lui Zamolxis.</p>
<p>— Despre aceea te pot asigura că nici la noapte nu ne vor ataca — zise guvernorul. Athaulf se pregătește să ne dea o lovitură de moarte, de aceea nu-și ostenește trupele cu ciocniri nefolositoare, sau poate mai așteaptă încă trupe noi.</p>
<p>— Atunci la noapte o să-mi încerc norocul! exclamă voios Bituvantis. Dacă voi reuși, capitala va fi mântuită; dacă nu, prin întreprindere mea nu voi face nimănui nici o stricăciune.</p>
<p>Ajuns acasă, Bituvantis chemă la sine pe Filetus și-i zise:</p>
<p>— La noapte o să ieșim. Fii gata!</p>
<p>— Aceste cuvinte în toată ziua le aud și totuși suntem încă tot între murii capitalei cu dorul întotdauna treaz în sufletele noastre de a afla adevărul și lipsiți de posibilitatea de a-l vedea în sfârșit astâmpărat.</p>
<p>— La noapte vom afla adevărul. Câștigat ai torțe ?</p>
<p>— De patru săptămâini sunt gata, numai să le aprindem.</p>
<p>— Oamenii aleși de mine unde-s?</p>
<p>— Din întreprinderea noastră până la acest moment numai acești patru oameni ați avut folosi real — zise Filetus zâmbind. De când petrec în casa ta s-au dedat a trăi domnește și nu știu zău pe ce-și vor procura în viitor vinuri așa de scumpe,ea cu de care îi adăpăm de patru săptămâni.</p>
<p>Lui Bituvantis ziua îi trecu anevoios în neliniștea agitației așteptătoare. Până în seară studia în societatea lui Filetus schița locului unde credeasă afle tezaurul ca să-și omoare timpul care trecea greoi ca și când s-ar mișca pe picioare de plumb.</p>
<p>Noaptea își întînsă în sfârșit negrele sale aripi peste lumea adâncită în tăcere.</p>
<p>Bituvantis și Filetus ieșiră din ogradă. În urma lor pășeau patru oameni cu ciocane și pârghii groase de fier.</p>
<p>Tăcuți parcurseră strada principală unde era locuința lui Bituvantis și își îndreptară mersul către marginea orașului.</p>
<p>În care măsura înaintau, în aceea auzeau tot mai lămurit zgomotul pașilor produs de santinelele ce se plmbau pe murii cetății. Din tabăra Goților numai când și când se auzea câte o rinchezare de cal, căreia îi succedau înjurăturile soldaților treziți din somn, ca apoi în urmă și acest zgomot să piară fără urmă în adânca tăcere a nopții.</p>
<p>Peste câteva minute din întunerecul nepătruns prin care orbeau le străluci un punct luminos ca un ochi de foc.</p>
<p>— Ne așteaptă? se adresă Bituvantis întrebător lui Filetus.</p>
<p>— Da răspunse acesta. L-am visat despre venirea noastră. Ne așteaptă cu lampa aprinsă.</p>
<p>Punctul luminos creștea înaintea lor în măsura în care se apropia de el, până când în sfârșit li se înfățișa ca o fereastră luminată ce aruncă pe strada îngustă o dungă de lumină gălbinicioasă.</p>
<p>Filetus bătu de trei ori cu ciocanul la o portiță zăvorâtă pe înăuntru.</p>
<p>Se auzi scârțâirea ușii de la odaie și zgomot de pași.</p>
<p>Portița se deschise.</p>
<p>— Bună seara, Agapit! saluta Filetus pe bărbatul ce le deschise portița.</p>
<p>— Bună seara — răspunse acesta trăgănat și părea a se mira că îl cercetează atâția oaspeți în cap de noapte.</p>
<p>— Tu numai despre tine și despre Bituvantis mi-ai grăit, ce o să caute aici acești străini — șopti Agapit lui Filetus.</p>
<p>— N-ai să fii răspunsabil pentru nimica! — liniști Filetus pe Agapit. Noi venim cu știrea și încuviințarea guvernatorului. Condune deci fără amânare în pivniță!</p>
<p>Bituvantis scoase într’aceste un pergamănt și luănd lampa din mâna lui Agapit, îl ținu înainteaochilor să-l citească.</p>
<p>— Urmați-mi! zise acesta mulțumit.</p>
<p>Agapit îi conduse într-o odaie joasă, luminată de o lampă sărăcăcioasă de lut, așezată în loc de postament pe o masă cioplită dur.</p>
<p>Dacă cetățenii bogați din Sarmisegetusa, care și în fața morții ce li se arătă necontenit, se îngrijeau să-și mântuiască averile, ar fi cunoscut secretul acestei căscioare, n-ar fi întârziat a oferi proprietarului suma cu care și-ar fi putut cumpăra palate de marmură, numai pentru dreptul de a petrece o noapte între pereții ei. În ochii lui Agapit însă, aurul era numai un mijloc prin care oamenii nepricepuți își pierd sufletele. El era mulțumit cu sărăcia sa, și niciodată n-a primit bani de la frații săi de credință,când i-a salvat de furia persecutorilor.</p>
<p>În vremurile din urmă Agapit nu avuse odihnă în casa sa. Zi de zi era necesitat a refuza oferte seducătoare, a fi cu inima de piatra către mulți fricoși, care între lacrimi îl rugau să-i mântuiască din gura morții. La început inima sa simțitoare nu putu rezista lacrimilor și în mai multe nopți conduse oameni fricoși pe calea cea secretă afară din capitală,cu toate că nu credea cuvintelor mincinoase, când afirmau că sunt creștini.</p>
<p>În pericol oamenii-s aplicați a da crezământ și celor mai fantastice faimă, dacă acestea sunt împreunate cu o verosimilitate cât de debilă și dacă-s apte de a deștepta barem o scânteia de speranță în inimile furtunos agitate.</p>
<p>Cu toate că Agapit înconjurase pe cei mântuiți de dânsul de a nu spune nimănui niciun cuvânt despre cele întâmplate, taina despre secretul căsuței sale se divulgase binișor. Cei mai mulți nu dădură crezământ acestei faimă, se aflară însă toate că Agapit înconjurase pe cei mântuiți de dânsul de a nu spune nimănui nici un cuvânt destul și de aceia, care se adresau cu întrebări și ofertei lui Agapit. Acesta îngrozit de responsabilitatea ce și-o luă asupra capului său prin refacerea secretului, într-o bună dimineață se prezenta înaintea guvernatorului și-i spuse toate.</p>
<p>Guvernatorul la început zâmbi cu necredință, când însă Agapit îl conduse în casa sa și-i arată calea cea secretă, se învesăii peste măsură. De mult dorea de a înștiința lumea romană despre starea strîmtorata în care se află, fără de a găsi vreun mijloc de a putea trimite din capitală soli ca să nu fie observați de Goți. Acum în sfârșit prin descoperirea lui Agapit, își ajunse ținta.</p>
<p>Interesăie capitalei și ale imperiului pretindeau imperios, ca acest secret să nu se divulge. Pentru că dacă s-ar folosi prea mulți și în mod neprecaut de avantajele ce le dădea aceasta ieșire secretă, inimicul ce ținea capita asediată, foarte ușor ar putea prinde veste de ea. Ca să evite aceasta posibilitate, guvernatorul încă în aceea zi se prezentă cu o trupă de ostași la casa lui Agapit, și după ce scruta la aparință cu toată minuțiozitatea locuința, reuși a liniști spiritele agitate prin declarația sa categorică că faima despre o ieșire secretă din capitală, ce s-ar afla în casa lui Agapit nu e altceva decât o minciună simplă și ușuratică a unei căpățâni descreierate.</p>
<p>Bituvantis, precum știm, auzise despre acest secret dintr-un izvor mult mai sigur — din gura fiicei sale Lucila — decât să se fi lăsat sedus prin enunciația oficială a guvernatorului. Și când merse la guvernator spre a-i cere permisiunea de a-și duce la îndeplinire planul ce-1 concepuse, vorbise despre acest secret cu toată convingerea, încât guvernatorul nici nu se încercase a-l abate de la credința sa în existența ieșirii secrete. Unui om fruntaș ca Bituvantis, vrând nevrând fu nevoit a-i acorda permisiunea de a se folosi de acest secret.</p>
<p>Agapit încuia ușa odăii pe înăuntru și cu lampa în mână conduse pe oaspeții săi într-o camăra mică laterală.</p>
<p>Pe peretele opus intrării se vedea în zarea slabă, gălbinicioasă a lampei o cruce mare cu trupul sângerand din cinci răni ale Mântuitorului.</p>
<p>Agapit îngenunchea înaintea crucifixului, și buzele sale atinseră cu smerenie picioarele străpunse de cuie ale Mântuitorului lumii. Din ochii încremeniți în chinurile celei mai oribile dureri a crucifixului cădea în bogate valuri ale privirii înduioșate un râu de mângâiere atât de dulce și îmbărbătătoare, atât de promițătoare și ocrotitoare, încât spectatorilor păgâni le trecu prin suflet un fior de evlavioasă emoție.</p>
<p>Involuntar, cedând numai imboldului sufletesc, își aplecară capetele în semn de reverință înainteacrucifixului.</p>
<p>Agapit se scula din genunchi și apăsa unul din cuiele ce străpungeau picioarele Mântuitorului.</p>
<p>Un zgomot lin, abia auzibil, urma și crucifixul dispăru, lăsând în locul lui o crăpătură deschisă ca o ușă mică, prin care abia încăpea un om cu spatele încovoiat.</p>
<p>Pe când Bituvantis și soțul său își ridicară capetele aplecate, Agapit era în crăpătura deschisă, și-i chemă zicând:</p>
<p>— Veniți pe rând câte unul!</p>
<p>Bituvantis fu cel dintâi care urma chemării.</p>
<p>Abia făcuse câțiva pași în jos pe treptele ce duceau printr-un fel de foișor subteran strâmt, când de urechile lui se bătură glasuri omenești.</p>
<p>— Este cineva în jos? întreba el mirat.</p>
<p>— Se înțelege că sunt — răspunse Agapit oprindu-se și privind înapoi peste umerii lui Bituvantis. Dar să vedem intrat-au toți în foișor?</p>
<p>Își ridica lampa și la lumina ei număra până la șase. După aceea din nou se auzi sunetul lin cu care li se deschise intrarea în acest foișor și apărura înapoia lor se închise.</p>
<p>Mai coborâră câteva trepte și ajunseră într-o cămara subterană destul de spațioasă. La lumina unui candelabru mare, în jurul unei mese lungi ședeau mai mulți legionari cufundați cu totul în jocul cu cub. Guvernatorul după ce aflase de acest loc secret, se îngriji suprafegheat în continuă de ostași și încă în aceea zi trimise în casa lui Agapit doisprezece legionari care de atunci nici nu mai ieșiseră din acest loc. Guvernatorul dispuse să ducă la Agapit cele trebuincioase pentru susținerea ostașilor pe care apoi proprietarul casăi le căra noaptea în camăra subterană.</p>
<p>Un centurion încredințat cu comanda peste ostașii din acest loc ascuns, sări de lângă masă și întrebă pe Agapit:</p>
<p>— Iar vii cu străini? Și încă cu atâțea? Trebuie să-ți spun în sfârșit, că de acum înainte nu voi permite nimănui să iasă din capitală, afară de cazul când mi se va prezenta poruncă lămurită din partea guvernatorului.</p>
<p>— Aici e porunca guvernatorului! păși înaintea centurionului Bituvantis.</p>
<p>Centurionul lua din mâna lui Bituvantis pergamentul și-l parcurse repede.</p>
<p>— Afacerea e în ordine — răspunse acesta mulțumit. — Șase inși aveți permisiunea de a ieși pe acest loc din capitală.</p>
<p>— Citește mai departe! stărui Bituvantis. Acesta reluănd pergamentul merse cu el lângă candalabru.</p>
<p>— Bine! zise peste timp scurt. Vă așteptăm! La rentoarcerea voastră să ne dați lozinca ce o vom statori și noi ve vom lăsa să întrați iarăși. Alegeți deci o lozincă!</p>
<p>— Sol invictus Mithra! — zise Bituvantis.</p>
<p>— Bine dar! Sol invictus Mithra.</p>
<p>Agapit lăsând pe oaspeții săi în grija centurionului, ca cel ce și-a împlinit datoria, începu a urca treptele foișorului, mulțumit cu toate.</p>
<p>Bituvantis arzând de nerabdare de ași vedea cât de îngrabă scopul ajuns, zise cu zor centurionului:</p>
<p>— Acum arată-ne ieșirea! Și ne dă îndrumările trebuincioase.</p>
<p>Centurionul conduse pe Bituvantis la o gaură lăsată în peretele camerei subterane și-l invită:</p>
<p>— Intră pe aici! Trebuie să mergeți în rând,unul după altul. Ieșiți la larg, aveți grijă și nu faceți toi, căci foarte ușor v-ar putea observa Goții. Nisuiți-vă să vă isprăviți lucrurile cât se poate degrabă, să puteți întoarce încă înainte de revărsatul zorilor. De cumva v-ați întârzia, fiți precauți, ascundeți-vă în pădure și așteptați până în noaptea viitoare.</p>
<p>Bituvantis intră în gaură, invitând pe tovarășii săi să-i urmăze.</p>
<p>— Încă un sfat! — srtigă deodată centurionul. Văd că duceți torțe cu voi. Eu n-am nici un drept de a vă întreba spre ce scop aveți de cuget a le folosi. Vă sfătuiesc însă prietenește să nu le aprindeți până ce v-ați depărtat de tot de capitală. Zarea torțelor aprinsă străbate la depărtări mari noaptea.</p>
<p>În coridorul subteran în care intraseră era întunerec nepătruns. Bituvantis și soții săi înaintau greoi, pipăind cu mâinile cărămizile reci cu care era clădit acest coridor strâmt, Bituvantis numai când priviâ îndărăt, ca și când ar fi voit să se convingă că soții urmează-i, vedea o pată de lumină, dar și aceasta dispăru peste puțin, cotindu-i-se calea în stânga.</p>
<p>Lui Bituvantis îi era ca și când s-ar afla într-un mormânt. De nicăieri nu străbatea nici o rază în ochii lui holbați, și în tăcerea de mormânt el și tovarășii săi își opriră răsuflarea de groază. Și totuși și în acest loc sufletul său ardea de dor de a aduce servicii patriei amenințate cu pierire, și cugetele sale binecuvântau memoria tarabostosulul Mucapor, care l-a pus în poziția de a salva Dacia.</p>
<p>Mai mersera câțiva pași, când Bituvantis simți că cineva îl prinde de haină.</p>
<p>— Cine e după mine? întreba el pipăind mâna ce-i ținea haina.</p>
<p>— Eu — răspunse un glas înfundat.</p>
<p>— Filetus ?</p>
<p>— Da. Am voit să te fac atent la murmurul ce începe a se auzi.</p>
<p>Și în adevăr, pe tot pasul ce-l făceau, un murmur înfundat străbătea adâncimea în vibrații tot mai puternice, tot mai clocotitoare, până ce pe urmă se asemănă cu vuietul gemător ce-1 dau pădurile seculare când se bate de ele viscolul.</p>
<p>— Suntem sub albia râului Sargetia — explică Filetus. — Sunetul ce străbate la noi e murmurul valurilor de apă care curg repede asupra capetelor noastre. Am trecut deja pe sub murii cetății. Acest coridor e săpat în adâncime considerabilă, deoarece trece pe sub fundamăntul zidurilor care înconjoară capitala.</p>
<p>— Mă mir de istețimea și paciența creștinilor, care au știut să-și facă cale de scăpare pe sub pământ — zise Bituvantis. Eu eram până acum de credință că acești oameni naivi sunt cu puțină excepție, niște ființe descreierate, incapabile de lucruri serioase.</p>
<p>Plecară apoi iarăși înainte și sunetul murmuitor în urma lor slăbiea necontenit, până când se pierdu cu desăvârșire.</p>
<p>După o cale destul de lungă prin întuneric de mormânt și aer îmbibat de miros de mucegai,de obrajii înferbântați ai lui Bituvantis se atinsă o adiere rece de aer proaspăt. Ochii lui zăriră o dungă de ceață străveziie și peste câteva clipe se trezi ieșit la larg sub cerul liber.</p>
<p>Era o noapte cu aer acoperit de nori groși, dar ochilor săi i se păru luminoasă în raport cu întunericul din care ieșise.</p>
<p>Unul după altul și soții săi izvorâră din pământ.</p>
<p>— Să încercăm a ne orienta unde ne aflăm — zise acum Filetus purtându-și scrutător privirea în toate direcțiile.</p>
<p>— Suntem într-o rîpă afundă — explica unul dintre oamenii lui Bituvantis, dând cu ciocanul în pereții sgroburoși de piatră, care împrejmuiau solul sădit cu tufe dese pe care se aflau.</p>
<p>— Aprindeți o torță! ordona Bituvantis.</p>
<p>— Nici decât! se opuse Filetus. Suntem încă în apropierea capitalei și prin aprindere de torțe am deștepta atențiua inimicului. Să încercăm a ne orienta prin întuneric.</p>
<p>Filetus începu a păși înainte după chipzuință, alegând locurile mai ușoare de urcat, cugetând că în sfârșit totuși are să se pomănească undeva.</p>
<p>După un timp oarecare râpa prăpastioasă prin care se trudise până atunci, se continuă într-o pantă puțin înclinată. Străbătu prin tufișe câteva sute de pași chemând după sine pe tovarăși și ajunse la loc neted.</p>
<p>În depărtare destul de considerabilă, la lumina roșiatică a niște focuri colosale, putu distinge hotărât conturile negre ale zidurilor Sarmisegetusei.</p>
<p>Numai acum putu înțelege pe deplin valoarea sfatului centurionului de a nu aprinde torțe, când văzu la zarea focurilor de pază santinelele Goților stând în armă.</p>
<p>Câteva momente scrută împrejurimea, apoi zise tovarășilor săi:</p>
<p>— Veniți după mine. Trebuie să trecem colina aceasta ce se ridica înaintea noastră și peste o jumătate de oră vom fi la țintă.</p>
<p>Bituvantis se agăța de brațul lui Filetus, și-i șopti!</p>
<p>— Condu-ne! Aveți grijă oameni și nu faceți zgomot.</p>
<p>Cu pași precauți urcară colina și în vârful ei se opriră ca să se orienteze mai bine.</p>
<p>Din tabăra Goților în acest moment se ridicară versuri ascuțite de trompete.</p>
<p>Teama că Goții le-au observat excursia nocturnă, le încremeni fețele schimonosite. Dar după ce văzură că în tabăra Goților abia câteva persoane se mișcă, Filetus îi liniști pe deplin zicându-le:</p>
<p>— Inimicul își schimbă santinelele. Dacă n-ar trebui să ne păzim, aș avea voie să privesc de aici până-n zi tabăra inimicului.</p>
<p>— Cu cât mai în grabă vom isprăvi, cu atât mai bine va fi pentru noi — adaugă Bituvantis. Aș vrea că încă în această noapte să ne reîntoarcem cu isprava gata, căci nimeni nu poate ști ce aduce cu sine ziua de mâine. Athaulf poate să îndemne mâine ostașii săi la asalt. Dacă vom izbuti cu planul nostru, vom împiedica acest dezastru.</p>
<p>Coborând pe colină, Filetus puse lui Bituvantis întrebarea următoare în limba grecească, ca să nu o înțeleagă tovarășii lor:</p>
<p>— A încredere deplină în oamenii tăi?</p>
<p>— De ce aceasta întrebare? — se miră Bituvantis.</p>
<p>— Te fac atent să cugeți la aceea că lucirea aurului orbește ochii și deșteaptă în sufletele cele lăcomoase cugete negre. Gânditu-te-ai la aceea, când ai ales pe acești oameni, că ei vor fi patru, iar noi numai doi. Patru oameni înarmați cu ciocane și pârghii de fier totdeauna sunt mai tari decât doi nearmați. Ce vom face, dacă lăcomia de aur îi va îndemna să ne atace ca să poată reține tezaurul spre folosința lor ?</p>
<p>— La aceasta nici nu voiesc a gândi — protesta Bituvantis. Îmi cunosc oamenii încă din Apulum; toți sunt adevărați zeloși ai neînvinsului Mithra și chiar eu i-am recomandat măritului „pater patratus” să fie admiși la serbările nocturne ale misteriilor. Doi dintre ei au și ajuns deja gradul de „leu“ iar ceialalți doi sunt „corbi”. Toți patru au fost membrii ai colegiului centonarilor din Apulum, al cărui patron am fost eu. Mi-e cunoscută onestitatea lor; putem avea încredere deplină în ei!</p>
<p>Neconturbați de nimeni ajunseră la marginea pădurii; și Filetus, când se văzu între copacii codrului, sub scutul ramurilor aduc, în murmur șoptitor de boarea răcoroasă a nopții, nu mai purtă nicio teamă de Goți, și schimbându-și șopotul de până atunci cu glas înalt zise:</p>
<p>— De acum înainte primejdia de a fi surprinși e la spatele nostru. Nu mai e nici o trebuință să vorbim în șoaptă.</p>
<p>Ș-apoi începu a explica tovarășilor săi cum a reușit el a descoperi secretul tezaurului.</p>
<p>— Veți vedea stânca de care vorbește documentul, îndată ce vom ajunge la marginea poienii, unde înainte de acestea cu o sută și șaptezeci de ani Dacii aveau un templu minunat ridicat în onoarea zeului lor principal, a înfricoșatului Zamolxis. Între zidurile acestui templu se înjunghiau jertfele în onoarea zeilor și de aici se trimitea tot la patru ani odată sol la Zamolxis. Aici locuia și preotul profet cu etiștii și poliștii lui, petrecându-și viața în rugăciuni și ascesa severa— Dar iată stânca!</p>
<p>Din desișul pădurii ieșiră într-o poiană largă.</p>
<p>— Aprindeți torțele! — ordona acum Filetus.</p>
<p>Cremenea scăpară scântei, și peste câteva minute reușiră după mai multe probe zadarnice a aprinde torțele.</p>
<p>Filetus cu tăblița cerată în mâini explica lui Bituvantis.</p>
<p>— Iată părâul despre care vorbește Mucapor, sau mai exact zis Scardon, în scrisoarea sa. De aici, de la țărmurii lui, sunt mai bine de patruzeci de pași până la stâncă, dar cu toate acestea sunt mai convins decât până acum, că părâul și-a schimbat cursul.</p>
<p> — Lucrul și mie-mi pare posibil — încuviință Bituvantis.</p>
<p>La poalele stâncii Filetus se aplecă și ridică o mână de pietricele mărunte.</p>
<p>— Vezi aceste pietricele le a adus apa la poalele stâncii, deoarece nimeni n-ar cuteza să presupună, că au fost așezate aici de mână de om. Ce scop ar fi putut avea să care oarecine pietricele din albia părăulul la această stâncă?</p>
<p>La flacăra torțelor Filetus și soții săi începură a examina peretele sgroburos al stâncii.</p>
<p>— Aici e! exclamă deodată cu bucurie Filetus.</p>
<p>Bituvantis alergă la el.</p>
<p>— Unde e? întrebă agitat.</p>
<p>— Aici! răspunse acesta arătând niște semne săpate de mână de om în stâncă. Hei, oameni, veniți aici cu pârghiile!</p>
<p>Cei chemați grăbiră în fugă la Filetus. Acesta reuși a afla o crăpătură în stâncă.</p>
<p>— Vârâți aici pârghiile! îndemanda libertinul. Dați-mi un ciocan!</p>
<p>În stâncă sunară lovituri dese și puternice de ciocan, pârghia groasă se încovoia sub greutatea a patru oameni — și peste câteva minute de trudă din steanul de stâncă se restogoli un cub de piatră cioplită.</p>
<p>Cinci laturi ale cubului erau cioplite netede și potrivite exact în gaura patrunghiulară lărgită asemenea de mână de om în formă regulată, până când latura din afară a cubului rămase sdroburoasă, ca să nu se poată observa că e vârît în stâncă.</p>
<p>Pe apertura ce se deschise în urma cubului depărtat abia se putea târî un om culcat pe foale, atât de mică era.</p>
<p>— Documentul conține lucruri adevărate — se bucura Filetus. Să urmăm numai mai departe instrucțiunile lui Scardon. Dați-mi o torță.</p>
<p>Filetus luănd torța aprinsă, se târî pe foale în gaura din stâncă.</p>
<p>— Veniți după mine! — se auzi peste câteva clipe glasul său înfundat din stâncă. Aduceți ciocanele!</p>
<p>Bituvantis, mai corpolent decât fostul său sclav, numai cu anevoie putu intra prin gaura strâmtă, care pătrundea adânc în stâncă, și afla pe Filetus stând în picioare într-o peștera mică și vizitând de-amănuntul pereții acesteia.</p>
<p>Filetus lua ciocanul ce-l aduse Bituvantis și începu a bate cu el în pereți, ascultând cu luare aminte sunetul produs de loviturile sale.</p>
<p>La un loc, unde i se păru că lovitura sună a gol, se opri și ținând torța aproape observa sculptate în piatră aceleași semne ce le văzuse afară pe cubul ce ascundea intrarea în aceasta peștera.</p>
<p>— Suntem pe urmă bună! — exclamă Filetus. Aduceți pârghia!</p>
<p>Câteva minute în urmă, din peretele peșterii căzu o lespede de piatră, și Filetus bătând cu ciocanul în scobitura de unde se dezlipise lespedea, auzi sunet metalic ascuțit.</p>
<p>— Ușa de fier! — exclama cu bucurie, și ciocanul îi tremură în mâna de agitație.</p>
<p>Acum nu mai încăpea nicio îndoială, că cerceările sale obositoare vor fi încoronate de o strălucită reușită.</p>
<p>Cu păzire febrilă căuta după un loc acomodat de a vârî pârghia de fier ca să delăture și această ultimă piedică. După puțină încercare își puse degetul pe o gaură aflată lângă țâțini, și cu privire încântată făcu semn lui Bituvantis să aplice acolo pârghia, în sufletul său intrară chipuri înălțătoare; vedea Dacia curățată de barbari; și știrea că la aceasta și el a conlucrat îl umplu de mândrie.</p>
<p>Țâținile mâncate de rugină nu multă vreme rezistară pârghii, și ușa de fier căzu zăngănind pe piatră la picioarele lor.</p>
<p>Fileius fu primul care intrase în peștera a doua. Aceasta era cu mult mai spațioasă decât cealaltă. Dar Filetus n-avu nici timp, nici voie de a compara peșterile cu privire la mărimea lor, deoarece atenți a lui fu captivată cu totul de altceva. Lângă peretele peșterii observă trei lăzi mari de lemn legate cu pante de fier.</p>
<p>Fără de a zice lui Bituvantis să-l ajute, Filetus începu a lovi cu ciocanul său greu în acoperișul unei lăzi, care i se păru mai mare decât celelalte. Bituvantis urmând exemplul libertinului, năvăli și el asupra lăzii și peste câteva minute acoperișul sări prefăcut în țanduri.</p>
<p>Un ah! involuntar de uimire scoaseră ambii, când văzură strălucind în lumina strălucitoare a torțelor o mulțime de vase de aur aranjate în ordinul după mărime.</p>
<p>Filetus luă în mâini un pocal mare împodobit cu cirade artistice și-l examina cu ochi de precepetor.</p>
<p>— Poporul care a dat naștere unor artiști ca aceia care au făcut aceste capodopere nu poate fi barbar, zise el. Autorii noștri au fost nedrepți, când au dat Dacilor epitetul de barbari.</p>
<p>Lada peste câteva minute fu deșărtată de Filetus.</p>
<p>— O sută douăzeci! — exclama libertinul punând ultimul pocal pe solul pietros al peșterii. Număr rotund. După calculare superficială conținutul acestei lăzi valorează cel puțin un milion de dinari, său patru milioane de sesterți, calculând numai prețul aurului brut.</p>
<p>La porunca lui Bituvantis, oamenii săi începură a duce pocalele afară și a le pune în sacii cei adusera pentru acest scop. Libertinul și Bituvantis se pusera să spargă și celelalte lăzi. Așteptările lor și aici fură mulțumite peste măsură, căci una din lăzi a fost plină de ruzi de aur și argint, iar cealaltă de talere de aur.</p>
<p>Timpul trecuse repede între emoția bucuriei, și lui Filetus nu-i venea să creadă, când unul dintre servitori îl făcu atent, că dacă au de cuget să se reîntoarcă încă în acea noapte în capitală, trebuie să pornească, căci la răsărit s-a ivit deja luceafărul de dimineață.</p>
<p>Bituvantis ieși afară din peșteră și după ce se orientase asupra timpului de pe stele, se reîntoarse la Filetus și-i zise:</p>
<p>— Trebuie să pornim momentan. N-aș voi să țin în nedumerire o zi întreaga pe Lucila. Afară de aceea am de cuget a da față cu Athaulf încă azi. Sunt sigur că-l voi îndupleca să-și retragă pe un timp oarecare oastea.</p>
<p>— Atunci să închidem iarăși peștera — zise Filetus — deoarece o parte a comorii va rămâenea aici. Aurul e greu; nu-l vom putea duce tot. Mâine noapte vom veni iară!</p>
<p>Ieșiți la larg, servitorii potriviră la loc cubul de pe afră, care ascundea intrarea în peștera și porniră încovoiați sub povara neobișnuită.</p>
<p>Filetus pășea înainte cu torța aprinsă, arătându-le calea pe unde să meargă.</p>
<p>Până la marginea pădurii nu li se întâmplase nimic, aici însă, când Filetus voi să stingă torța din precauție, ca să nu fie observați de oarecine, se trezi deodată că un bărbat, ca izvorât din pămănt, se aruncă asupra lui și-i smulge din mâini torța.</p>
<p>Libertinul la început cugetase că l-a atacat vreunul dintre servitorii lui Bituvantis, a căror credință atât de mult a lăudat-o stăpânul lor. Filetus involuntar își puse mâna pe mănunchiul pumnalului său. Prin creierii lui îi trecu ca un fulger un cuget mântuitor. Prezența de spirit și curajul repede decizător a mântuit de multe ori pe mulți din situații mai critice, ca în care mă aflu eu și Bituvantis — își cugetă. Dar degetele sale rămasera încleștate pe mănunchiul pumnalului și brațul său amorți paralizat.</p>
<p>La lumina torții ridicate de către bărbatul ce o smulse de la el, văzu curgând din toate părțile figuri uriașe de bărbați. Un urlet cumplit însoțit de zăngănit de armă îi făcu pe Filetus și Bituvantis să priceapă, că sunt înconjurați de Goți. Servitorii scăpară sacii cu aur și se îmbulziră in jurul lui Bituvantis, ca și când acela i-ar fi putut mântui de armele ce se ridicau amenințător asupra lor.</p>
<p>Bituvantis pricepu la moment, că cu forța nu va putea ieși din încurcătura în care ajunsese, fiind numărul Goților cel puțin de zece ori mai mare decât a lor.</p>
<p>Își alese deci drept armă de mântuire prudența și strigă cu sânge rece:</p>
<p>— Stați pe loc, ostașilor! Să ne pricepem unul pe altul! Află-se printre voi cineva care să știe latinește? Noi nu venim cu intenții de dușmănie. Suntem trimiși să vorbim cu comandantul vostru. Conduceți-ne deci înaintea lui Athaulf!</p>
<p>Zgomotul lărmuitor se schimbă în murmur de uimire, căci printre Goți se aflară mai mulți inși care înțelesera cuvintele lui Bituvantis. Săbiile dispărură în teci, privirile amenințătoare se înseninară, mâinia fețelor bărboase se topi în zâmbete de salutare. Ca și când le-ar fi fost rușine de purtarea lor de până acum, Goții se retrasera între închinații profunde, lăsând pe Bituvantis și tovarășii săi în mijlocul unui cerc mare.</p>
<p>Circumferența acestui cerc alcătuit de bărbați cu expresia celei mai nedumerite curiozități pe fețele lor luminate de flăcări de torțe, deodată se deschise la un punct, lăsând să intre înaintea lui Bituvantis o grupă mica de călăreți.</p>
<p>— Am înțeles că v-ați exprimat dorința să fiți conduși înaintea mea! cuvântă Gotul ce stătea în fruntea călăreților.</p>
<p>Cuvintele aceste le răsti în limba latină. Bituvantis se închină Gotului și zise:</p>
<p>— Suntem trimiși la comandantul trupelor care țin sub asediu capitala. Numai acestuia putem da deslușiri despre scopul soliei noastre.</p>
<p>— Eu sunt comandantul acestor trupe. Dar voi cine sunteți? De unde veniți ?</p>
<p>— Suntem cetățeni romani și venim din capitală.</p>
<p>— Din Roma? se miră Athaulf.</p>
<p>Bituvantis ezita încurcat cu răspunsul. Un glas intern îi șoptea, că barbarul dinaintea lui nu-l va crede, dacă se va folosi de minciună și-i va spune că vine din capitala lumii. Ca această misiune să fie proptită de aparența adevărului, s-ar fi cerut ca tovarășii săi să fie mai mulți la număr și prevăzuți cu arme. Deoarece nimeni nu l-ar fi crezut că a putut face o cale atât de lungă, printre atâția inimici cu cinci oameni neînarmați, spuse adevărul.</p>
<p>— Venim din capitala Daciei, din Sarmisegetusa și suntem trimiși de guvernatorul acestei provincii.</p>
<p>— Ce provincie? — strigă înfuriat Athaulf. Romanii nu mai poruncesc în aceasta țară cucerită cu armele noastre. Sunteți înconjurați în cuibul vostru, nu mai puteți scăpa de mânia mea. Cu toate acestea ai încă îndrăzneală de a vorbi despre guvernatorul vostru, ca și când voi ați fi aceia care ne-ați strivit. Și încă nu te rușinezi a veni înaintea mea cu minciuni. Om de nimic ce ești!</p>
<p>— Îndrăzneala acestui miserabil e ofensă pentru noi! strigă un Got de lângă Athaulf în care recunoaștem pe Friharza. Cine poate ieși din Sarmisegetusa ca să nu-l observăm?</p>
<p>— Noi! — răspunse hotărât Bituvantis.</p>
<p>Athaulf își pierduse cumpătul. Vinele tâmplelor i se umflară de mâinie, ochii i se aprinseră de foc sălbatic.</p>
<p>— Mincinosule! răcni ca scos din fire. Mai bine de o oră te pândim ce faci,totuși ai nădejde să scapi cu minciuni din mâinile noastre.</p>
<p>Și nebun de mâinie, își smunci sabia din teacă. Calul său sări în două picioare de durere, cum îi înfipse până la sângerare pintenii în coaste.</p>
<p>Dar în momentul când sabia înfuriatului era să cadă pe capul lui Bituvantis, Athaulf își simți brațul cel drept strâns ca în verigi de oțel.</p>
<p>Bituvantis păși câțiva pași înapoi și încercă a se apăra cu explicații. Încă nu erați pierdute toate. Mai avea o armă puternică, de la care așteptă rezultat bun. Repede se apleca la un sac și întorcându-l cu fundul în sus, îi deșărta tot conținutul înaintea calului lui Athaulf.</p>
<p>— Noi venim cu daruri la tine și tu totuși ne ameninți cu moarte — zise Filetus văzând că Bituvantis nu află cuvinte potrivite.</p>
<p>Calul se speria și începu a sări; vasele de aur se restogoliră sub copitele lui.</p>
<p>Brațul ce ținu înțepenit până acum dreapta lui Athaulf se arunca după frânele calului, pe care prinzându-le, animalul tremurător de frică se opri cu picioarele pironite în pământ.</p>
<p>Furia lui Athaulf se întoarse acum cu toată puterea în contra acelui temerar, care nu s-a temut a-1 opri de la împlinirea intenției sale sângeroase.</p>
<p>Când văzu însă barba și părul alb al bărbatului ce-i ținea frânele calului de șa, fiindcă și el era calare, mâinia lui dispăru.</p>
<p>— De ce mă oprești, Samanarich, să pedepsesc pe acest ticălos, după cum ar merita? întreba tremurând încă de mâinie.</p>
<p>— Pentru că așa voiesc zeii — răspunse ewartul cu gravitate. Ți-am adus ieri vestea, că un prizonier care a fost dedicat jertfă lui Wuotan a scăpat din închisoarea sa. Jertfa promisă odată zeului trebuie împlinită la tot ceasul. Iată ocazia binevenită de a putea satisface acest sfânt obligamănt! Am promis să împodobim copaclul sfânt cu un cap de om, și iată acum avem șase !</p>
<p>Athaulf își ascunse mulțumit pe deplin sabia în teacă și dădu ordin să strângă vasele de aur de pe jos.</p>
<p>— Pe aceștia îi legați și-i duceți în Apulum! — porunci mai departe arătând cu mâna pe Bituvantis și soții săi. Ewartul suprem va merge cu voi.</p>
<p>Bituvantis se văzu despuiat de orice speranță de scăpare. Nu era de ajuns că-ș jertfise toată comoara acelui barbar îngâmfat, care-l tratase cu insulte și batjocuri, acum mai lipsea să-l lege în funii ca pe sclavi, pe el, care fusese dumvirul coloniei Apulum, să devină obiect de batjocură în mâinile unor barbari cruzi, să sufere cele mai oribile chinuri ca apoi în urm corpului mutilat să putrezească aninat de crengile unui copac.</p>
<p>Spectacolul ce i se desfășură în câteva clipe în toată golitatea fioroasă în sufletul său luminat ca de o licurire de fulger de disperare, îl scoase din fire.</p>
<p>Bituvantis nu mai era stăpân peste simțirile sale revoltate. Involuntar, mânat numai de instinctul de a-și apăra viața, care în asemenea momente de criză răstoarnă rațiunea și ocupă locul acesteia cu întreaga sa brutalitate animalică, învârti de vreo câteva ori drugul de fier ce-l avea în mâini și îl azvârli în capul lui Athaulf.</p>
<p>Fără de a scoate vreun strigăt cât de slab, Athaulf căzu de pe cal. Drugul de fier îi zdrobise craniul, și calul speriat i-l turtise sub copitele sale.</p>
<p>Surprinderea amuți pe câteva clipe pe Goți.</p>
<p>Dar numai câteva clipe ținu aceasta muțenie sinistră. Indignarea Goților deodată izbucni într-un uragan de urlete sălbatice.</p>
<p>Din toate părțile se văzură luciri de armă, și Romanii căzură străpunși și tăiați, până ce nu mai dădură semne de viață.</p>
</div>
<div type="chapter" n="8">
<p>VIII</p>
<p>Un mormânt.</p>
<p>Discul de foc al soarelui plutea deja aproape de înălțimea cea mai mare care trebuiă să o ajungă în acea zi pe bolta azurie a cerului, când movila de crengi și frunze sub care zăcea Aelius fără simțiri, îmbătat de praful ce-1 înghițise la stăruința Alvameldei, începu a se clăti. Anevoios se încerca a-și întinde membrele înțepenite, dar nu reuși. A trebuit să treacă un timp oarecare până când i se limpezi mintea într-atâta să poată pricepe, că e îngropat de viu sub o movilă de crengi uscate.</p>
<p>Un fior de groază îi cutreiera tot trupul și-i electriza membrele. Cu o împuterire disperată aruncă în laturi crengile și sări pe tălpi.</p>
<p>Ce se petrecu cu dânsul? Aceasta fu prima întrebare, la care însă dar se încercă să afle răspuns potrivit.</p>
<p>Dacă cunoașteți surpriza neplăcută ce chinuiește sufletul omenesc trezit din vrejul unui vis dulce și ademenitor la realitatea cea mai dureroasă, veți pricepe și starea sufletească a lui Aelius în care se află atunci. Căci pragul ce i-l dăduse Alvamelda avea efect de tot particular. Hașișul orientalilor care transpune sufletele celor ce se îmbată de el într-o lume feerică de visuri plăcute, iar trupurile le istovesc de putere, e un product mult inferior prafului îmbătător fabricat de fosta preoteasă și vrăjitoare renumită a lui Wuotan. Cât timp durase efectul prafului îmbătător, prin sufletul său trecură, perindându-se în șir nesfârșit, icoana trăgătoare, de o fericire absolută, cu atâta voiciune, încât când se trezi și se văzu singur la marginea unei păduri, cu membrele tremurătoare de agitația prin care trecuse învis, nu se putea dezmetici din confuzie.</p>
<p>Un curent de aer răcoritor adia frunzele arborilor în freamăt șoptitor și domolea căldura frunții înfierbântate a lui Aelius, care cu încetul începu a-și veni în ori.</p>
<p>Una după alta scenele fioroase prin care trecuse în seara premergătoare, i se împrospătară în memorie. I se păru că aude urletul cumplitului Samanarich și în groaza ce-i cuprinse din nou sufletul, își aduse aminte că avea lângă el o ființă îngerească, pe care voia să o mântuiască cu orice preț de moarte.</p>
<p>— O, Alvamelda, prietenă nobilă, ce ai fost gata a-ți pune în joc viața tânără, ca să redai libertatea unui rob nefericit, și să faci posibilă unirea a două inimi iubitoare, deși simțeai că prin aceasta unire inima ta de virgină va purta o viață întreagă crâncenele dureri ale unei răni ce nu se poate vindeca,— de ce n-ai lăsat să cad de fierul vrăjmașului? De ce te-ai pus drept piedică în calea destinului meu? </p>
<p>Aelius, șovăind de slăbiciune, făcu câțiva pași să iasă din umbra arborilor la soare, fiindcă simțea ea începe a tremura de frig, cu toate că fruntea-i ardea și acum ca focul.</p>
<p>Priveliștea ce-l așteptase aici, îi înrădăcina în pămănt picioarele și-l umplu de oroare dureroasă.</p>
<p>Pe pajiștea verde, într-o baltă de sânge închegat, zăcea frumoasa Alvamelda, cu pieptul străpuns, în trăsăturile feței sale se oglindea liniștea sublimă a celora ce trec din această lume cu sufletul împăcat și prin surâsul ușor ce se răsfira pe buzele sale reci, parcă voia să-i spună amicului său, pentru a căruia salvare și-a jertfit viața, că și-a ajuns ținta fericirii.</p>
<p>Numai acum, când stătea adânc emoționat lângă corpul rece și înțepenit al Alvameldei, putu Aelius să priceapă de ce a trebuit să zacă el încoștient de sine.</p>
<p>Alvemelda după ce a văzut că el nu voiește cu niciun preț a se despărți de dânsa și a o lăsa în mod laș sorții sale, a ales acest mod extraordinar să-l mântuiască.</p>
<p>Inima tânărului Roman se strinse de durere, și de ar fi putut, bucuros și-ar fi dat viața să învie prietena sa pe câteva momente, numai până ce-i va putea strânge mâna în semn de mulțumită pentru atâta iubire ce o risipise pentru el, și până când buzele sale vor rosti câteva cuvinte călduroase. Dar în zadar!</p>
<p>La depărtare de câțiva pași de corpul Alvameldei, observa strălucind în bătaia soarelui de amează sabia lată, pătată de sânge, cu care fanaticul bătrân stinse viața acestei june nobile.</p>
<p>— Totuși îți mai pot face și eu un serviciu! — exclamă Aelius ridicând sabia de pe iarbă.</p>
<p>Apoi desemnând eu vârful sabiei pe țelina verde un pătrat atât de mare să poată cuprinde corpul Alvameldel, se puse în genunchi și începu a săpa.</p>
<p>Are soarta omului întorsături cutezante, care cu iuțimea lor uimitoare orbesc facultatea priceperei. De multe ori cel ce zace zdrobit de suferințe în fundul abisului, nemaiavând alt scut de a prinde săgețile înveninate aruncate cu cruzime nemiloasă către inima sa sângerândă, decât resemnarea apatică, răpit de mâna puternică a sorții capricioase, se avântă deodată la înălțime îmbătătoare, la care câtă vreme gemea în abisul durerilor, nici a privi nu cuteză.</p>
<p>Soarta nu se-nfioară de extreme.</p>
<p>În noaptea nepătrunsă a deznădăjduirii adesea se aprinde pe neașteptate soarele visărilor timide, și cel ce se crezuse deja pierdut în întuneric rece, văzând la lumina orbitoare a realității în depărtare neguroasă groapa fără fund din care o minune îl scoase, fără a pricepe restul întâmplărilor, se înflora și zice: acolo am fost eu.</p>
<p>Aelius se întoarse la viața de pe pragul morții.</p>
<p>Ce simțăminte dureroase îi sfâșiau inima, când își aduse aminte că el care se îngrozise de răsuflarea ghețoasă a morții ce se apropiase să-i dea sărutul de mire, trebuia să îngroape pe Alvamelda!</p>
<p>Cel desemnat mormântului, să îngroape jertfa amicei! Pe a amicei? La tot ceasul. Dar poate și pe a amorului tăinuit, a amorului refuzat, a amorului care și-a greșit obiectul.</p>
<p>Cel ce nu poate dobândi raiul, se mulțumește și cu purgatoriul. Chinuri și nădejde. Iad real și mai abstract.</p>
<p>Fericită Alvamelda !</p>
<p>Iată brațele în care, până ce erai vie, n-aveai loc, acum se apleacă spre tine să te cuprindă.</p>
<p>Locașul odihnei tale e gata, coborî în el.</p>
<p>Dar tu ești creștină și junele care se apleacă către tine, are înfățișarea unui ewart păgân.</p>
<p>Aelius numai în acest moment observă că e îmbrăcat în veșminte de preot păgân. Înainte de a se atinge de prietena sa, își dezbrăca haina lungă și albă.</p>
<p>Rămase numai în tunică.</p>
<p>Acum se coborî în mormântul deschis și de pe marginea acestuia luă cadavrul frumos și-l așeza în patul rece. Îi aduse în ordine pârul muiat de sânge și-i puse mâinile pe piept.</p>
<p>O privire înduioșată de adio vecinie, câteva lacrimi ferbinți — și gliile reci începură a umple groapa.</p>
<p>Iată sfârșitul tuturor visurilor!</p>
<p>Și încă ferice de acela, care are pe cineva să-l însemne locul, unde i se topește vasul sufletului.</p>
<p>La căpătâiul mormântului proaspăt, Aelius puse o cruce de lemn.</p>
<p>Abia își împlinise această pioasă datorie, când pe drumul îndepărtat îi atrase atențiea o scenă neașteptată.</p>
<p>Invelita într-un nor de praf, o ceată de călăreți își mână caii în galop nebun.</p>
<p>Chiote sălbatice, urlete înfiorătoare, renchezări de cai, tropot de copite, zăngănit de armă, contopite toate într-un bubuit clocotitor, umpleau aerul. Ca și când stăpânitorii infernului ar emula pentru laurul răutății.</p>
<p>Câteodată când norul de praf se subția, Aelius putea distinge niște chipuri bărboase, plete lungi zburând în curentul fugi. Și în fruntea acestui viscol distrugător, un bătrân uriaș, lipit de calul său ca și când ar fi fost un centaur, cu plete și barbă albă, care pluteau după el ca o flamură, părea a împintena la emlare pe cei ce-l urmați fără ca să poată micșora distanța ce era între el.</p>
<p>Lui Aelius i se părea că viziunea îngrozitoare din noaptea trecută se repetă acum la lumina plină a zilei.</p>
<p>Și acum, când Aelius avea la spatele său un mormânt trist și înaintea lui un nor de viscol, din care numai trăsnete putea aștepta, își pierdu stăpânirea înțeleaptă asupra sa.</p>
<p>Mânia izbucni din el vehement ca eruperea vulcanilor.</p>
<p>Călăi! Tirani lași! zbiera înfuriat amenințând trupa călăreților cu sabia cu care săpase mormântul. Stați, nu fugiți! Ați ucis o ființă nevinovată și acum n-aveți curaj să dați față cu răzbunătorul ei...Popă ipocrit! Samanarich!....</p>
<p>Sunt momente când amărăciunea grămădită în jurul inimii, împinge pe om la fapte periculoase și neînțelepte.</p>
<p>Dar nu există om care să-și poată schimba destinul. Cel ce e menit să trăiască, în zadar își caută moartea. Abisul în care se pregătește să se arunce, se închide înaintea lui, valurile care s-au închis peste capul lui iarăși se deschid și-l aruncă la uscat.</p>
<p>Una și aceeași patimă mână pe Aelius și Samanarich : dorul de răzbunare. Ewartul suprem, indignat de trădarea Alvameldei, grăbiă la Athaulf cu vestea că prizonierul menit să stropească cu sângele lui altarul de piatră al lui Wuotan, a scăpat.</p>
<p>Adesea se întâmplă ca vrăjmașii cei înverșunați se caută setoși de sânge ca tigrii și nu se află, cu toate că sunt aproape unul de altul tocmai în acel moment, când cred că-s mai departe.</p>
<p>Pe când ajunse Aelius la marginea drumului gâfâind de oboseală, Samanarich cu trupa sa se pierduse în depărtare. Numai un nor de praf rămasă în urma lui.</p>
<p>— Ce să fac acum ?</p>
<p>Aceasta întrebare se ridică înaintea lui.</p>
<p>Ca o nea care a trecut printr-un viscol înfricoșat, nu știa la care port să tragă.</p>
<p>Din întunericul frământărilor sale îi străluceau chemător două stele. Una blândă și una aprinsă.</p>
<p>Octavia și Lucila.</p>
<p>Sora și mireasa.</p>
<p>Doi magneți care îl atrageau.</p>
<p>Două inimi care deopotrivă erau îngrijite pentru el.</p>
<p>Unde să meargă mai întâi ?</p>
<p>Care avea mai mare trebuință de consolare?</p>
<p>Stând meditator la aceasta răspântă, deodată își aduse aminte că Sarmisegetusa e împrejurată de inamic. Lucila e în pericol.</p>
<p>Porni rezolut spre Sarmisegetusa.</p>
</div>
<div type="chapter" n="9">
<p>IX</p>
<p>Lupta nocturnă.</p>
<p>Temerea guvernatorului Daciei, că Goții se pregătesc a năvăli cu asalt general asupra Sarmisegetusei, pe zi ce mergea tot creștea.</p>
<p>Eruperea uraganelor distrugătoare de regulă e precedată de liniște apăsătoare.</p>
<p>În tabăra Goților domnia liniște sinistră.</p>
<p>Dar de pe zidurile capitalei guvernatorul se putea convinge,că Goții și-au sfârșit pregătirile de atac. Turnurile cu berbeci de aramă erau împărțite în preajma punctelor mai puțin întărite ale zidurilor, și lângă ele girezi întregi de coșuri împletite din nuiele și saci umpluți cu pămănt așteptau să fie aruncați în șanțurile cu apă ce prelingeau zidurile cetății. Grămezi de maride, scări de urcat zidurile, catapulte și baliste, bolovani și grinzi, întregeau numărul rezhizitelor de război.</p>
<p>De vreme ce asaltul Goților tot întârzia, deși pregătirile mari le trădau intenția de a ataca capitala, guvernatorul Daciei începu a prinde nădejde, că planul fantastic al lui Bituvantis de a realiza armistițiu de la Athaulf, prin mituire, a reușit.</p>
<p>În alt chip nu-și putea explica nemișcarea inimicului.</p>
<p>În fața pericolului amenințător, când ori încotro își întoarce privirea îngrijorată căutând ajutor, nu dă decât peste valuri revoltate împotriva sa, omul înclinat a crede în realizarea celei mai neverosimile speranțe, pe care între împrejurări normale mintea sănătoasă nu pune nici un pond.</p>
<p>Guvernatorul în tot momentul așteptă să vadă ridicându-se trupele Goților și depărtându-se.</p>
<p>O împrejurare însă îl neliniștea peste măsură.</p>
<p>De când Bituvantis a părăsit Sarmisegetusa trecură trei zile. Dacă s-a putut el reîntoarce, de ce n-a trimis vreunul dintre oamenii săi să-l înștiințeze și pe el despre cele întâmplate?</p>
<p>Pe urmă se rupse și ultimul fir debil de care își atârna sesperanța.</p>
<p>Stând pe murii cetății cu doi generali ai săi, din tabăra inamică auzi răsunănd un cântec lugubru, și întorcându-și privirea în direcția de unde se ridicau acorduri triste, observă un tumult de Goți în jurul unui foc colosal. Depărtarea unde se petrecea această scenă era prea mare ca să poată cunoaște singuraticele persoane care compuneau acest tumult, dar cântecul trist ce tot creștea în putere și flăcările uriașe ce se ridicau purtate de vânt în mijlocul tumultului, nu lăsară mult timp pe guvernator în neștiință despre cauza acestei adunări zgomotoase.</p>
<p>Pe fruntea guvernatorului se puse un nor de griji.</p>
<p>— În sfârșit am aflat cauza de ce nu ne-a atacat inimicul, se adresă generalilor. Cântecul acesta trist și flăcările acestea săltătoare ne spun, că inamicul a pierdut vreun om însemnat, căruia acum îi dau onorurile ultime. La noapte ne putem aștepta la atacuri vehemente.</p>
<p>— Bituvantis nu s-a reîntors încă — obiectă unul dintre generali, putem avea încă nădejde.</p>
<p>— Pe Bituvantis nici să nu-1 mai așteptăm. De-a bună seamă i s-a întâmplat ceva nenorocire, căci la din contra n-ar fi uitat a ne face cunoscut rezultatul încercării sale, oricare ar fi fost acela. Mai avem însă puțin timp până va întuneca, acesta să-l folosim înțelept. Inspectați încă o dată întăriturile, pregătiți ostașii pentru luptă. Spuneți-le că ochii imperiului sunt ațintiți spre ei, și că împăratul știe și remunera și pedepsi.</p>
<p>— Nu ne vom putea susține multă vreme — zise generalul. Ostașii sunt obosiți de atâtea lupte, numărul luptătorilor a scăzut în ultimele săptămâini îngrozitor.</p>
<p>— Datoria noastră de ostași e, să ascultăm porunca împăratului și să apărăm capitala până la ultima picătură de sânge. Imperiul din întreaga Dacie numai acest punct îl mai are în mâinile sale. A noastră va fi rușinea dacă ne vor scoate și de aici. Altminterea nu mult timp va trebui să ne susținem. În tot momentul ne poate sosi ajutor.</p>
<p>— Dzeii să sosească acest ajutor cât de îngrabă! ofta generalul.</p>
<p>Într-aceste coborâră de pe zid și guvernatorul zise:</p>
<p>— Mergeți acum și vă împliniți datoria! Eh voi căută pe pontifice și-l voi ruga să aducă zeilor jertfe bogate pentru biruință.</p>
<p>În tabăra Goților, după moartea lui Athaulf, comanda supremă se încredințase lui Friharza. Faima despre moartea lui Athaulf stârni întristare adâncă în ostașii săi, care îl iubeau cu toată strictețea sa crudă. După ce li s-a împărtășit, că principele lor a murit de mâna unui Roman, care s-a apropiat de dânsul, afirmând că e trimis din Sarmisegetusa ca sol, din inimile ostașilor duri a dispărut întristarea, ca să dea loc unui simțământ mult mai pătimaș : al dorului de răzbunare.</p>
<p>Porunca hotărâtă a noului comandant opri izbucnirea mâniei de care clocoteau toți Goții.</p>
<p>Cuvintele fanaticului Samanarich încă avură efectul de a îndupleca ostașii să-și înece justa lor amărăciune, până după ce vor arde cadavrul lui Athaulf.</p>
<p>— Spuneți ostașilor să-și suprime pe două trei zile mânia! cuvânta ewartul ofițerilor adunați în jurul său. Să și-o suprime numai, dar să nu o lase să se stingă! Athaulf trebuie să meargă în Walhalla cu suita vrednică de rangul său! Câți prizoneri romani avem toți vor fi uciși, ca să slugească în cealaltă lume lui Athaulf și să sufere pentru crima ce a comis-o un hoț din neamul lor!</p>
<p>De mult nu s-a prezentat Got nobil înaintea lui Wuotan cu suită atât de numeroasă ca Athaulf. Samanarich se află odată în sfârșit în elementul său și i se dete ocazie să-și împlinească oficiul de a da onorurile ultime unui defunct nobil așa precum pofteau pornirile sale sângeroase.</p>
<p>Frisarza achitându-și datoria fața de principele mort, își adună în jurul său toți ofițerii și le dădu instrucțiunile necesare. Sub scutul nopții trupele să-și ocupe în tăcere locurile lor și să aștepte cu răbdare semnalul de asalt. Când va auzi apoi trâmbițele răsunănd, să năvălească deodată toți la ziduri.</p>
<p>Noaptea își întinse într-aceste peste pămănt negrele aripi, acoperind lumea în tăcere și întuneric.</p>
<p>În capitală legionarii așteptau momentul decisiv cu mâinile pe mănunchiurile săbiilor. În tăcerea mortală numai din când în când se auzeau cuvinte șoptitoare: îmbărbătări nesigure, cărora nici cei ce le pronunțau nu se încumetau a se încrede, îndrumări inutile, despre care cei ce le dădeau, erau siguri că în confuzia luptei apropiate nu vor fi împlinite.</p>
<p>Trecură câteva ore de când înnoptase; ruda carului de stele își parcurse deja a patra parte din calea sa rotitoare, cu care ocolește de la zămislirea veacurilor steaua polară, fără a se obosi.</p>
<p>În tabăra Goților tăcerea era mai perfectă ca de cu seară. Nici o mișcare, nici un zgomot bănuitor; liniște și tăcere mută.</p>
<p>Guvernatorul își șterse fruntea asudată și mai privi odată la tabăra inimică ce zăcea nemișcată, învălită în tăcere și întuneric, porni să se coboare de pe zidul cetății.</p>
<p>— M-am înșelat în combinările mele — zise ușurat generarilor care îl însoțeau. Inamicul nu ne va ataca în noaptea aceasta. A trecut miezul nopții. Câteva ore încă și va răsări luceafărul de dimineață. Pe noaptea aceasta putem fi liniștiți. Puneți santinele și dați ordin ostașilor să se dea odihnei. Pe mâine poate vom avea trebuință de brațele lor.</p>
<p>În momentul acesta pe o colină, de pe care ochiul putea cuprinde un cerc mare din împrejurimă, se aprinse un foc. O stea în întunericul nepătruns.</p>
<p>Guvernatorul își ațintise privirea îngrijorată pe acest punct lucitor.</p>
<p>Deodată se auzi limpede, în noaptea tăcută, un glas vibrător de trimbiță. Așa răsună răzbunătorul țipăt de mâinie suprimată, în momentul când aceea își rupe lanțurile cu care fusese încătușată.</p>
<p>Nimic nu seamănă mai desăvârșit cu priveliștea ce succedă acestui glas de trâmbiță, ca conturbarea unui roi de păsări ce doarme în siguranță, încrezute pe crengile copacilor codrului virgin, când se înfrică de țipătul ce-1 scoase una dintre ele, care ajunse în gura vulpii.</p>
<p>Toată valea Sarmisegetusei clocotea de zgomotul asurzitor ce-l produse Goții. Glasuri neîntrerupte de trâmbițe, urlete cumplite, îmbărbătări, înjurături, scârțâituri de roți cum trăgeau turnurile cu berbeci, să le treacă peste coșurile și sacii plini cu pămănt aruncați în apa moloasă a șanțurilor, se amăstecau în toi sălbatic și îngrozitor.</p>
<p>Și ca spectacolul să devină și mai îngrozitor, deodată se aprinseră în mai multe locuri niște focuri. Le trebuia lumina Goților să-și poată apropia de ziduri mașinile de război.</p>
<p>Trompetele începură a răspunde și din cetate, și pe ziduri apărură coifurile legionarilor, dând inimicului să priceapă prin apariția lor momentană, că nu au reușit a-l surprinde.</p>
<p>Pe colina de unde sunase primul semnal de asalt stătea călare Friharza și lângă el bătrânul Samanarich, tremurând de agitație își adâncea ochii înecați în sânge către Sarmisegetusa.</p>
<p>Când observă pe ziduri dunga sclipitoare a coifurilor, de pe care zarea focurilor se reflecta tremurând, nu-și mai putu stăpâni mâinia.</p>
<p>— Afurisiți! răcni amenințând furios cu sabia sa cetatea. N-au dormit! Au prins veste de intenția noastră! Ne-ați așteptat cu armele în mâini.</p>
<p>Friharza zâmbea numai, delectându-se în furia bătrânului.</p>
<p>— Cu atât mai rău de ei! zise lui Samanarich. Dacă au poftit luptă, aibă parte de aceea. Din mâinile noastre nimeni nu va scăpa vii; despre aceasta te pot asigura, bărbate sfinte! Sunt închiși ca șoarecii în cursă.</p>
<p>Dar Samanarich nu auzea nimic din aceste cuvinte mângâitoare.</p>
<p>Primul atac al Goților fu respins cu bărbăție.</p>
<p>De pe zidurile Sarmisegetusei se porni o ploaie de bolovani, apă fierbinte și rășină aprinsă.</p>
<p>Scările se prăbușiră cu stăpânii lor cu tot în șanțul afund. Câteva turnuri prinseră foc.</p>
<p>— Suflă asalt, nemernicule! urla Samanarich ca scos din fire către ostașul ce stătea lângă Friharza cu trâmbița în mână. Suflă până-ți vor plesni pălmile! Nu vezi că ostașii se retrag?</p>
<p>În furia sa oarbă puse mâna pe ruda steagului roșu ce fâlfâia lângă Friharza și se părea că vrea să năvălească cu acest semn al biruinței să încurajeze ostașii zăpăciți de primirea neașteptată.</p>
<p>Friharza apucă trâmbița din mâna ostașului și suflă asalt din toată puterea.</p>
<p>Trâmbițele repetară semnalul disperat. Ostașii se opriră câteva momente, apoi năvăliră orbiți de furie și rușine către ziduri.</p>
<p>Strigătele se înoiră. Furia dezlănțuită își atinse culmea.</p>
<p>Si în toiul lărmuitor începură a se amesteca bubuituri surde, ca tunetele ce vin din depărtări mari.</p>
<p>Fruntea lui Samanarich se însenină și în trăsăturile feței sale se vedea mulțumire. Aceste detunături înădușite, care din clipă în clipă se succedau în răstâmpuri tot mai scurte până ce în sfârșit se contopiră într-un șir neîntrerupt de troznituri grozave, îi umpleau inima sălbatică de nespusă voluptate, vestindu-i că berbecii de sfărâmat ziduri sunt în deplină activitate.</p>
<p>Balistele și catapultele erau neobosite întru aruncarea bolovanilor, grinzilor și săgeților prevăzute la un capăt cu sucituri de funii unse cu rășină, care aprinsă zburau peste ziduri, trăgând după ele prin aer cozi lungi de flăcări. Se părea ca cade o ploaie de comeți mici peste cetate.</p>
<p>Câteva case prinseră foc. Confuzia și toiul erau îngrozitoare și la lumina fantomatică a flăcărilor zbuciumate de vânt printre fum, șperlă și nori de praf; pe scările rezemate de zid se îmbulzeau, între strigăte înfuriate Goți barbari, luptându-se între sine pentru fușteii scărilor pe care se înălțau să primească moarte glorioasă.</p>
<p>Nimeni nu-și bătea capul cu cei ce se rostogoleau de pe vârful scărilor, roșind cu sângele lor apa mâloasă a șanțurilor. Locul lor imediat era ocupat de alții. Legionarii nu învingeau a mai împărți moartea. În fierbințeala luptei disperate, unii își aruncau săbiile și se apucau de luptă piept la piept, deciși a se prăbuși mai bine cu vrăjmașii lor cu tot în șanțuri, decât a ceda ca locurile lor să fie cuprinse de ei.</p>
<p>Câtă vreme în jurul Sarmisegetusei furia războaielor serba orgii sângeroase, la depărtare de câteva sute de pași de la zidurile cutremurate de trozniturile berbecilor, un june Roman cu capul dezvelit, îmbrăcat numai în tunică, cu o sabie lată în dreapta sa, fugea confuz și fără țintă, apropiindu-se și iarăși depărtându-se de cetate.</p>
<p>Era Aelius acest june, care tocmai în aceea seară blestemată ajunse la Sarmisegetusa.</p>
<p>Când pornise de la mormântul Alvameldei, uitase că nu cunoaște calea cea secretă pe care sperase să intre în Sarmisegetusa.</p>
<p>Greșeala lui era ireparabilă, deoarece cu mintea sănătoasă nu putea spera că va putea străbate prin trupele Goților la poartă să ceară intrare. A risca acest pas temerar, ar fi fost egal cu sinuciderea.</p>
<p>Fără a risipi mult timp cu frământări nefolositoare de minte, se decise a reîntoarce imediat la munți și a ruga pe Longinus să-i vină întru ajutor.</p>
<p>Abia se depărtase însă câțiva pași, când în noaptea tăcută auzi răsunănd un glas ascuțit de trâmbiță.</p>
<p>Era semnalul de asalt dat la porunca lui Friharza.</p>
<p>Scenele îngrozitoare ce urmară acestui glas de trâmbiță îi schimbară intenția.</p>
<p>Acum voia să ajungă cu orice preț în cetate să-și jertfească și el viața pentru patrie.</p>
<p>Dar înainte de a se afla între frații săi strâmtorați, trebuia să treacă printr-o mare de sânge și foc; el singur în contra miilor și sutelor.</p>
<p>Starea lui sufletească semăna cu a unui nefericit, în casa căruia au intrat tâlhari, care după ce l-au legat și făcut neputincios, încep a ucide cu cruzime bestială pe toți căsenii.</p>
<p>— De ce mi-am dezbrăcat haina de ewart?! — exclamă necăjit de neputința sa. Prin învălmășeala luptei cu aceasta aș fi putut străbate la frații mei.</p>
<p>În acest moment de disperare neputincioasă, înaintea ochilor săi uimiți se desfășura o priveliște neașteptată.</p>
<p>Poarta principală a cetății se deschise cu zgomot mare, și o trupă de legionari, cu însuflețirea morții zugrăvită pe fețele lor rezolute, izbucni la larg în șiruri compacte între fanfară asurzitoare.</p>
<p>Intre Goți se născu confuzie. Atacul rezolut al Romanilor atât de vehement a fost, încât teritoriul dinaintea porții în câteva clipe a rămas curățit de Goți.</p>
<p>Aelius folosi ocazia aceasta și fugi către legionari.</p>
<p>Dar confuzia numai câteva clipe durase. Friharza observa erumperea neașteptată și la moment chema cu trâmbița o trupă de Goți să susțină lupta cu legionarii.</p>
<p>Trupa chemată se apropia în fuga mare cu arcurile încordate, să arunce o ploaie de săgeți pe Romanii temerari. Dar n-avură timp, căci legionarii, năvălind în fugă pe ei, îi întimpinară cu o ploaiede suliți azvârlite.</p>
<p>Un urlet cumplit de mâinie cutremura aerul, în care se amestecau îngrozitor înjurăturile răniților și horcăirile muribunzilor. Încă în acel moment începură a fulgera săbiile din toate părțile.</p>
<p>Încăerarea crâncenă nu mai putea fi numită luptă, ci măcel grozav.</p>
<p>Din depărtare, din marginea de sud a orașului se auzeau înfiorăror chiotele de biruință ale Goților, dar acest toi sinistru pentru Romani, în loc să descurajeze pe legionari, îi făcu să se lupte ca niște lei.</p>
<p>Ce preț mai putea avea viața înaintea acestor eroi, când strigătele vesele ale Goților le vesteau că toate sforțările lor supra omănești de a susține capitala Daciei, și în dânsa nimbul gloriei romane au fost zadarnice!</p>
<p>Disperarea oarbă răpi sufletele mâhnite, Legionarii nu mai aveau alt cuget decât a-și vinde viața cât de scump.</p>
<p>Pe cerul înroșit de reflexul flăcărilor începea a se întinde deja lințoiul străveziu al amurgului de dimineață, stelele îngrozite de atâta sânge și zbuciumări de moarte, una câte una începură a-și închide ochii lucitori, dar nici lumina crescândă a zilei ce se ridică din întuneric ca o zână albă, nu putea pune capăt luptei înverșunate.</p>
<p>Samanarich, care privea lupta de lângă Friharza sorbea cu ochii scenele îngrozitoare. Chiotele de biruință ale Goților îi adiau fala națională ca un zefir dulce ce se strecoară șoptind printre frunzele plopilor; dar strigătele disperate ale celor biruiți, plânsetele tânguitoare ale femeilor ce fugeau pe străzile capitalei, îl transpuneau sufletește într-o lume de visuri, plină de voluptăți îmbătătoare.</p>
<p>Când văzu rezistența îndârjită a legionarilor dinaintea porții principale, și se convinse că ostașii lui Friharza slăbesc și dau îndărăt, vinele i se umflară pe tâmple, în fața sa zbârcită se aprinsă focul fanatismului și ca scos din fire, își puse mâna pe ruda steagului lui Friharza.</p>
<p>Friharza văzu fulgerii în ochii ewartulul suprem, dar n-avu timp să-l facă atent la precauția ce i-o impunea poziția sa de cap religios al Goților din Dacia, căci bătrânul, răpit de delirul luptei, lăsă libere frânele calului și în stânga cu fâlfâitorul steag roșu, iar în dreapta cu sabia ridicată năvăli ca o furtună dezlănțuită în vălmășala luptei.</p>
<p>— Lașilor!... Babe netrebnice!...Vă temeți de Romani! se auzea cumplitul lui răcnet neîncetat din toiul asurzitor.</p>
<p>Și cu dreapta lui de uriaș împărțea moarte.</p>
<p>Dar nu mult timp avu bătrânul a-și învârti sabia ucigătoare, căci din poarta capitalei tubele Romanilor cântau retragere.</p>
<p>Disciplina militară întoarse pe legionari de pe pragul biruinței ori poate al morții glorioase.</p>
<p>Guvernatorul avea trebuință de brațele lor, căci Goții intraseră în mai multe locuri în capitală.</p>
<p>— Fugiți?— Ve temeți? zbiera Samanarich văzând retragerea legionarilor. Pe ei, Goților!</p>
<p>Câțiva ostași Romani se trudeau să închidă porțile, înainte de năvălirea Goților.</p>
<p>— Vino, prietene, că rămâi afară! striga un legionar către Aelius, care stătea nemișcat ca un stâlp de piatră, cu ochii pironiți pe ewartul furibund.</p>
<p>Mânia, ce-i aduse în fierbere sângele, îi astupă urechile să nu audă scârțâirea lanțurilor cum ridicaseră podul de pe șanțul cu apă, ca să oprească intrarea Goților în cetate.</p>
<p>I se păru că vede o fată albă cu păr galben, cu o împunsătură grozavă în piept, care îi arăta cu degetul acest bătrân crud.</p>
<p>Aelius nu mai auzea nimic din toiul luptei, înaintea ochilor săi se întunecă lumea, nu mai vedea nimic afară de acest bătrân cu sabia picurătoare de sânge și cu steag fâlfâitor.</p>
<p>Inconștient, mânat numai de pătimașul imbold al dorului de răzbunare, se aruncă ca un nebun la frânele calului și le apucă în mâini.</p>
<p>— Stai, călăule! izbucni din el mâinia. Ora răfuelii e aici!</p>
<p>— Răfuială-ți trebuie? răspunse Samanarich — oblindu-se pe cal. Primește-o deci!</p>
<p>O vijelie de aer ce urmă acestor cuvinte, însoțită de săritura calului lui Samanarich, scotea la evidență că bătrânul a dat cu sabia în gol.</p>
<p>— Aceasta ți-o trimite Alvamelda! strigă Aelius și-și înfipse până la mănunchi sabia în coastele lui Samanarich.</p>
<p>Calul bătrânului sări în două picioare și se răsturnă în șanț trăgând după el și pe Aelius.</p>
<p>Când își scoase capul din apa sângeroasă, sute de glasuri strigau:</p>
<p>— A omorît pe Samanarich! Ewartul suprem e mort!</p>
<p>Și din această învălmășeală confuză se auzi un glas de stentor, care lui Aelius îi îngheță sângele în vine:</p>
<p>— Viu să-l prindeți! Nu-l ucideți!</p>
<p>Câțiva Goți săriră în apă după Aelius, care înnota instinctiv către zidul cetății.</p>
<p>Când își întoarse capul îndărăt, cu groază nespusă văzu ridicându-se sute de brațe asupra sa.</p>
<p>În acest moment înfiorător din înălțime răsună un glas mântuitor:</p>
<p>— Prinde funia, frate, și ține-te bine!</p>
<p>Aelius se aruncă după capătul funiei ce plutea pe suprafața apei.</p>
<p>Abia își încleșta degetele pe funie, când cu o smuncitură puternică fu scos din apă și făcu câteva oscilații în aer ca un pendul.</p>
<p>— Ține-te bine! răsunară din nou de pe zid mai multe glasuri de îmbărbătare.</p>
<p>Și simți că se înalță în aer, urmat de un uragan de strigăte mâinioase.</p>
<p>— Trimiteți săgeți după el! Nu-l lăsați să scape! Ucideți-l... zbierară din toate părțile voci agitate.</p>
<p>Deodată începură a zbârnâi săgețile în jurul lui ca un roi de albine.</p>
<p>Mântuitorii lui îl prinsera deja de brațe, când simți în spate o durere arzătoare, în urma căreia își pierdu conștiința de sine. Numai cu câteva clipe mai degrabă de l-ar fi ajuns acea împunsătură de săgeată, ar fi recăzut în apa mâloasă de unde o minune neașteptată îl scoase când pericolul de moarte fu mai iminent.</p>
<p>Cine e acest june? se mirară legionarii.</p>
<p>Nici unul nu cunoștea pe Aelius.</p>
<p>— Oricine să fie acest june, e Roman și a luptat cu noi! — zise un centurion. E vrednic de osteneala cu care l-am mântuit. Să așteptăm până își va veni în ori și ne va spuue el însuși cine e.</p>
<p>Un ostaș aduse apă, îi spăla fruntea și rana lui Aelius, care nu era periculoasă, deoarece vârful săgeții i s-a oprit în spate.</p>
<p>Sarmisegetusa ardea deja în mai multe puncte. Pe străzi fugeau femei cu fețele schimonosite de spaimă, lățind prin strigăte tânguitoare vestea grozavă, că Goții au intrat deja în capitală.</p>
<p>În acest moment, când de o parte disperarea, de cealaltă beția învingerii, răpise toate spiritele, toate trâmbițele Goților începură a cânta din răsputeri retragere.</p>
<p>Ostașii surprinși nu voiau a crede urechilor lor. Câteva momente stătură pe cumpene, pe urmă începură a se retrage vărsându-și mâinia în înjurături sălbatice.</p>
<p>— Stați locului și grijiți! zbura de la trupă la trupă comanda ofițerilor romani. Inamicul ne pregătește vreo cursă vicleană!</p>
<p>Goții curgeau din toate părțile către colina unde stătea Friharza.</p>
<p>La răsărit soarele își ridică tremurând, de după deal, ochiul său de foc, mirându-se de atâta sânge și ruine.</p>
</div>
<div type="chapter" n="10">
<p>X</p>
<p>Întâlnire tristă.</p>
<p>Prima întrebare a lui Aelius, după ce-și deschise ochii și pricepu din tăcerea ce-l împrejura că lupta s-a sfârșit, fu:</p>
<p>— Cine a învins?</p>
<p>— Nimeni — răspunsera mai multe voci deodată. — Goții s-ati retras în mod neexplicabil.</p>
<p>Drept explicație a acestor cuvinte, Aelius văzu oștirile Goților adunate la colina pe care stătea Friharza cu ofițerii săi de căpetenie.</p>
<p>Nimeni nu-și putea închipui cauza adevărată a retragerii subite.</p>
<p>Goții începură a-și depune armele și a se lungi pe pământ să-și odihnească membrele obosite.</p>
<p>Toate semnele arătau că lupta pentru asta-dată s-a sfârșit și că inimicul n-are voie a o mai reîncepe.</p>
<p>Aelius mulțumi legionarilor că l-au scos din gura morții și voi să se depărteze.</p>
<p>— Nici nu ne-ai spus, frate, cine ești și de unde vii — îl opri o voce de prieten.</p>
<p>— Numele meu e Aelius și vin din Apulum. Răspunsul acesta produse mirare, în care se putea observa amăstecul necredinței.</p>
<p>— Să nu credeți că vă plătesc cu minciuni pentru bunăvoința ce ați arătat-o față de mine. Eu în adevăr vin din Apulum, unde am fost prizonierul bătrânului Samanarich, care a fost ewartul suprem al Goților și pe care l-am ucis înaintea ochilor voștri. Și acum mai am o rugare către voi.</p>
<p>— Grăește! Dacă va fi cu putință, iți vom împlini-o.</p>
<p>— Cunoașteți pe Lucila? Și ști-m’ați îndrepta la locuința ei?</p>
<p>— În Sarmisegetusa sunt câteva sute de femei care poartă acest nume — răspunse zâmbind un legionar. De unde să aflăm noi de care te interesezi?</p>
<p>— Eu grăesc de fiica lui P. Bituvantis, a fostului duumvir din colonia Apulum.</p>
<p>— Mergi pe strada aceasta și întreabă pe primul om care-ți va ieși în cale. Pe Bituvantis îl cunosc și pruncii.</p>
<p>Aelius porni în direcția arătată de legionar și peste câteva minute se opri la poarta lui Bituvantis.</p>
<p>În sfârșit, după atâtea încercări chinuitoare, se simți în poziția unui cursor, pe care norocul îl ajutase să ajungă la țintă. Încă câțiva pași și putea sătreacă pragul raiului pământesc, al căruia nume e amor ideal.</p>
<p>— Acasă e Lucila? întreba pe o sclavă ce o află în curte trudindu-se cu o povară grea, subc are i se încovoia spatele.</p>
<p>-Nu pot pricepe nepăsarea stăpânei mele — răspunse sclava. În momentul pericolului extrem lăsa casa pustie. Barem de ne-ar fi dat îndrumările necesare unde să punem în siguranță obiectele mai prețioase, să nu ajungă în mâinile inamicului jefuitor.</p>
<p>Cuvintele sclavei avură efectul unui trăsnet din cer senin asupra lui Aelius.</p>
<p>Sclava observa paloarea surprizei îngrijorate pe fața lui Aelius și grăbi a-l liniști cu următoarele cuvinte:</p>
<p>— De viața Lucilei nu fi îngrijit. Sunt convinsă pe deplin, că de prezent e departe de Sarmisegetusa. Încă pe la miezul nopții a venit după ea Agapit și a dus-o cu sine; de bună seamă să o scoată din acest iad îngrozitor.</p>
<p>— Cine e acel Agapit? întrebă Aelius cu mirare crescândă.</p>
<p>— Un coreligionar de al nostru. Om sărac între împrejurări normale, dar între necazurile zilelor viforoase ce le-am ajuns, mai bogat decât Lucullus.</p>
<p>— Nu te pricep.</p>
<p>— Lucru natural, deoarece nu știi că acest Agapit poate părăsi capitala când voiește.</p>
<p>În sufletul tremurător de îngrijorare al lui Aelius se aprinse o lumină binefăcătoare, care îi redă liniștea răpită de comunicarea primă a sclavei.</p>
<p>— Acest Agapit de bună seamă cunoaște calea secretă folosită de creștini pe timpurile persecutărilor religioase.</p>
<p>— Așa e, întări sclava. Și fiind că Agapit e om bun, și-a adus aminte de nenumăratele ajutoare cu care îl copleșise stăpâna mea. Când a văzut că sabia inimicului are să iasă biruitoare din crâncena încăerare a acestei nopți grozave, i s-a făcut milă de sărmana mea stăpână și a venit după ea să o scoată din mijlocul înfioratului măcel ce-l prevedea.</p>
<p>Și pornind iute spre fundul curții:</p>
<p>— Fii cu paciență — zise — până voi ascunde și aceste obiecte, apoi o să mergem la Agapit care îți va spune unde e Lucila acum.</p>
<p>Peste câteva minute sclava porni cu Aelius către locuința lui Agapit.</p>
<p>Pe stradă mișuna o mulțime de oameni agitați și înfricați. Toiul de luptă încetase; optimiștii credeau că inamicii au fost respinși. În sânurile disperate începu a se întoarce încrederea de sine.</p>
<p>- Lucila a zis că ești în munți — se adresa sclava lui Aelius. Te așteptase multă vreme și nu putea pricepe cauza întârzierii tale... Dar eu numai acum observ că n-ai venit în capitală pe calea cea secretă, căci în acest caz ar fi trebuit să te întâlnești cu Agapit. Tu însă, precum se vede, nici nu-1 cunoști. Cum ai reușit deci a intra în Sarmisegetusa?</p>
<p>— Mi se pare, ca și când peste mine ar fi trecut un vis viforos. Îmi va trebui timp lung ca să-mi pot aduna amintirile risipite și să pricep șirul logic al minunilor reîntrerupte săvârșite de providența ocrotitoare în favorul meu.</p>
<p>Ajunși la locuința lui Agapit, pe acesta îl aflară în curte privind cu ochi lăcrimoși la grinzile afumate ale căsuței sale, al cărei acoperiș arsese cu desăvârșire.</p>
<p>Fără de a aștepta întrebarea sclavei, arăta cu mâna, spre ușă, învitându-i să intre.</p>
<p>În pragul ușii, Aelius se opri cu picioarele în rădăcinate.</p>
<p>Pe fața casei zăcea lungit pe spate un bărbat cu obrajii supți de suferințe și palizi ca peretele. Pe trăsăturile încremenite ale feței sale zbârcite fiecara unei lampe de oleti așezată la cap aruncă o lumină gălbicioasă, potențând prin tremurarea ei nesigura paloare a chipului sleit. Ochii lui erau adânc cufundați în orbitele împrejmuite de cercuri albastre și porțile sufletului: pleoapele sale, vinete și umflate vorbeau în limba lor mută de chinuri oribile, de agonie îndelungata. Mâinile lui zdrobite de răni sângeroase zăceau încrucișate pe pieptul lui dezvelit și pătruns de mai multe împunsături mortale.</p>
<p>Lângă acest trup rece și chinuit îngenunchia o femeie frumoasă și se rugă cu mâinile împreunate.</p>
<p>Aelius își purtă zăpăcit privirea când la mort când la ființa drăgălașă ce se ruga asupra lui.</p>
<p>În ce culori vii își imaginase Aelius întâlnirea sa cu Lucila, și între ce împrejurări triste se realiza aceea exclamare de bucurie îi îngheță pe buze și se mulțumi cu o mută îmbrățișare călduroasă, în care cele două inimi iubitoare se împreunară.</p>
<p>— Ai sosit cam târziu ca fericirea noastră să fie desăvârșită — curma tăcerea apăsătoare Lucila dezmetecindu-se din îmbrățișarea iubitoare.</p>
<p>În privirea lui Aelius cu care întimpina aceste cuvinte de reproș nemăritat, era un amestec de nespusă durere și jalnică tristețe.</p>
<p>— Iartă-mă, Aelius, că îți grăesc în acest mod, continua Lucila. În nespusa-mi durere ce-mi strânge inima, nu-mi prea pot alege cuvintele. N-am avut intenția de a-ți face imputări, că n-ai urmat chemării mele momentan, căci sunt convinsă că ți-a fost imposibil.</p>
<p>În semn de mulțumită Aelius strânse cu intimitate mâna miresei sale.</p>
<p>— Acum n-am niciun sprijin în această lume, se tângui Lucila, lăsând curs liber lacrimilor ce o podidiră.</p>
<p>— Din durerea ta văd că te-a ajuns vreo nenorocire mare, iubita mea — grăi acum Aelius. Oricât de zdrobitoare să fie însă durerea ta, n-ar trebui să zici că n-ai nici un sprijin în această lume, știind că mă aflu lângă tine.</p>
<p>Lucila se alipi de Aelius și-și puse capul pe pieptul lui.</p>
<p>— Ce ți s-a întâmplat, scumpa mea ? — o măguli Aelius. — Te-am aflat rugându-te lângă un bărbat necunoscut. Ce ți-a fost ție acest om, a căruia moarte atât de adânc te-a impresionat. Văd că nu e ostaș și nu-mi pot explica unde a căpătat aceste răni grozave.</p>
<p>Lucila își șterse lacrimile și conducând pe mirele său la o laviță, se puse lângă el și începu a povesti cu vers tremurător.</p>
<p>— Bărbatul acesta ce zace aici înaintea noastră cu trupul mutilat, încremenit de răceala morții, a fost unul dintre cei mai fideli sclavi de ai tatei. Numele lui a fost Filetus. Singur moartea acestei inimi atât de fidele, care a fost mentorul copilăriei mele, căci el m-a înzestrat cu toate cunoștințele ce le posed, ar fi fost de ajuns să mi se scalde sufletul în lacrimi și jale. Dar nenorocirea ce s-a năpăstuit asupra mea e mult mai mare.</p>
<p>Fata întristată scoase un oftat adânc din piept și după aceea continua:</p>
<p>— Ți-am grăit de mai multe ori și, de-mi aduc aminte, ți-am amintit și-n ultima mea scrisoare că tata de un timp încoace era neodihnit, voind să-și pună mâna pe o comoară mare, care după cum pretindea un document vechi, ar fi fost îngropată undeva în jurul Sarmisegetusei. Zi și noapte numai acest cuget îl preocupă, cu atât mai vârtos că și Filetus, pe care îl încredințase să cerceteze afacerea, îl întărea în credința sa ca documentul, nu era fără temei.</p>
<p>În urma poruncii tatei, Filetus se muta la Sarmisegetusa, să-și continue cercetările în fața locului.</p>
<p>Buzele lui Aelius involuntar se contrasera de un zâmbet ușor.</p>
<p>— Nu zâmbi de credulitatea lui Filetus. Acest om înțelept și serios nu putea fi indus în rătăcire. Despre aceasta mă convinsăi și eu, când după dezastrul de la Apulum strămutându-ne locuința în Sarmisegetusa, auzii de pe buzele lui serioase că aserțiunile documentului, pe care la început și eu eram aplicată a nu pune nici un pond, sunt bazate pe adevăr.</p>
<p>Zelul tatei de a se vedea cât mai în grabă în posesia avuției ce zăcea nefolosită în pământ, căpăta nutremânt nou în acea împrejurare, că Goții deciși de a subjuga toată Dacia, imprejurară Sarmisegetusa. Părerea tuturor se unea în credința că Romanii nu vor putea rezista timp îndelungat inamicului mult mai puternic.</p>
<p>— Tata, în iubirea sa de patrie, se decise să pună averea colosală — locul unde era îngropată fu statorit de înțeleptul Filetus cu precizie — pe altarul patriei amenințate. În coînțelegere cu guvernatorul voi să corupă pe comandantul Goților, al cărui nume era Athaulf, să-și retragă pe un timp oarecare oștirile din jurul capitalei, crezând că până atunci va sosi ajutorul împăratului.</p>
<p>Filetus și tata erau necăjiți de moarte, știind că posedă mijloacele cu care ar putea mântui Dacia de un dezastru ireparabil, și totuși erau nevoiți să stea cu mânile legate, neputând ieși din capitală. Din această încurcătura îi scoasei eu descoperindu-le existența unei căi secrete, pe care puteau părăsi Sarmiseghetusa când voiau.</p>
<p>Din acest moment n-a mai fost nicio putere care să fi putut reține pe tata de la împlinirea acestui pas temerar. Totuși reușii a-l îndupleca să-și amâne întreprinderea periculoasă. Goții ne molestau în toate nopțile cu atacuri vehemente.</p>
<p>Văzând tata că-i stau în cale cu temerile mele, în urmă se decise să-și ducă la îndeplinire planul său fără de a ști eu când pleacă. Azi e a patra zi de când l-am văzut pentru ultima oară.</p>
<p>Pe obrajii Lucilei se porniră șiroaie de lacrimi arzătoare. Abia își putea continua povestirea printre sughițuri de plâns.</p>
<p>— Trei zile am purtat în sîn frică și neliniște. Văzând că tata nu se mai întoarce, l-am rugat pe Agapit să iasă sub scutul nopții din capitală și să cerceteze după urma lui. Trecându-mi orele între frică și speranță nesigură, am suferit chinuri de care nu doresc nici inamicilor mei. Așteptam pe Agapit și ne temeam totodată de reîntoarcerea lui.</p>
<p>Într-acestea sosi și noaptea ultimă cu grozăveniile sale sângeroase. Când toiul de luptă era mai înfiorător, și Goții reușiră a intra pe cateva locur în oraș, veni la mine Agapit și mă ruga să-l urmez.</p>
<p>Din fața-i posomorâtă pricepui că-mi aduce vești rele.</p>
<p>Grăbește — îmi zise serios și adânc emoționat. — Filetus s-a reîntors și voiește să-ți vorbească. Tot trupul lui e încărcat de răni, nu știu apuca-l-om în viață sau ba.</p>
<p>Sosiți aici, pe Filetus l-am aflat lungit în fața casei. Crezui că e mort, cum zăcea nemișcat cu fața palidă; numai când, în răstimpuri lungi, respiră printre suspine dureroase, se vedea că încă nu i-a ieșit sufletul.</p>
<p>Când mă văzu, se părea că a căpătat putere nouă, căci se ridică pe un cot și-mi zise șoptind de slăbiciune:</p>
<p>— N-am putut să mă trag pană la tine, de aceea am trimis pe Agapit să te cheme. N-am vrut să mor înainte de a te înștiința despre nereușita întreprinderei noastre.</p>
<p>„Tot sângele mi se grămădi în jurul inimii, respirația mi se opri. Presimțeam că Filetus a venit să-mi aducă vestea morții tatălui meu și totuși nădăjduiam că nu voi auzi această știre grozavă.</p>
<p>—Am aflat comoara lui Mucapor — continuă Filetus lăsându-se pe spate. Lucrurile mergeau bine. Eram în reîntoarcere spre capitală, oamenii noștrii gemeau sub greutatea aurului ce-l aduceau. La marginea pădurii ne-au ieșit în cale Goții și au voit să ne ia prizonieri. Noi ne-am opus. Tatăl tău s-a purtat brav. L-am văzut cum a sfărâmat cu o lovitură puternică capul lui Athaulf. Eu am căzut la pământ lovit și străpuns de Goți. Nu știu câtă vreme am zăcut ca mort. De ajuns atât că am reușit a mă târî cu chiu și vai până aici să-ți spun să nu mai aștepți pe tatăl tău.</p>
<p>Filetus începu a horcăi. Povestirea îi epuiza puterile.</p>
<p>Înaintea mea se întunecă lumea. Ochii mi se umplură de lacrimi, durerea-mi sugrumătoare izbucnii în plâns amar.</p>
<p>—Îngroapa-l, nu-l lăsă fiarelor și păsărilor, la marginea pădurii— auzii pe Filetus șoptind.</p>
<p>Când îmi venii în fire din amețeală durerii ce-mi pătrunse întreaga-mi ființă, împrejurul meu era tăcere de mormânt. Numai când și când pătrundea până la mine toiul de luptă, clocotind înfundat ca murmurul îndepărtat al apelor ieșite din albie.</p>
<p> Filetus nu mai răsufla. Îmi pusăi degetele pe mâna lui, aceea era rece ca gheața. Stăteam lângă un mort și plângeam.</p>
<p>În aceasta poziție m-ai aflat când ai intrat.</p>
<p>Lucila se sculă de pe laviță, își șterse ochii de lacrimi. Fața sa palidă se înroși și cu glas însuflețit continuă:</p>
<p>— În nenorocirea ce s-a năpăstuit asupra mea mă mângâi cu acea știre, că tata nu s-a expus pericolului de a-și pierde viața din motive egoiste, ci din iubire de patrie. Sunt mândră de moartea tatei; el e martirul patriei!</p>
<p>— Binecuvântată să-i fie mămoria, adaugă Aelius.</p>
<p>În acest moment intră în odaie Agapit. Păzirea febrilă cu care împinsă înăuntru ușa, și confuzia ei schimbă aproape până la necunoștință obrajii palizi, mărturiseau că e înfricat.</p>
<p>— Din mijlocul orașului se aude zgomot mare — zise îngrijorat. Se pare că toate trâmbițele și tobele ostașilor noștri cântă. Nu pot pricepe ce să însemne această fanfară asurzitoare. Inimicul și-a retras trupele.</p>
<p>Ascultând cu atenție putură distinge lămurit și aici glasurile ascuțite de trâmbițe din murmurul surd de strigăte.</p>
<p>— Goții au năvălit din nod asupra noastră — zise Aelius Retragerea lor a fost numai o cursă,care ne-au aruncat-o să ne poată strivi cu desăvârșire.</p>
<p>Zgomotul pe străzi tot creștea și se apropia.</p>
<p>— Iubită Lucila! se hotărî în sfârșit Aelius. Dacia niciodată n-a avut mai arzătoare trebuință de brațele fiilor săi, ca în acest moment decisiv. Onoarea și demnitatea de cetățean român mă cheamă în șirul ostașilor. Dacă va voi Dumnezeu, mă voi reîntoarce să-ți povestesc și eu prin câte suferințe am trecut de la ultima noastră întâlnire.</p>
<p>— Mergi, Aelius, eu nu te rețin! — zise Lucila cu însuflețire. Eu mă voi ruga pentru tine!</p>
<p>După o călduroasă îmbrățișare de adio, Aelius năvăli în fugă afară.</p>
</div>
<div type="chapter" n="11">
<p>XI</p>
<p>Apa trece, pietrele rămân.</p>
<p>Din unul dintre turnurile de pază ce se înălțau deasupra porții principale a Sarmisegetusei răsună un semnal de trâmbiță, care puse-n uimire pe toți câți îl auziră.</p>
<p>Tribunul comandant cu fața radioasă de bucurie, striga în glas agitat către ostașii de lângă poartă:</p>
<p>— Deschide-ți porțile și sloboziți podul.</p>
<p>— Cine cere intrare? întrebară mai multe glasuri deodată.</p>
<p>— Solia împăratului.</p>
<p>Vestea îmbucurătoare zbura cu iuțimea fulgerului de pe buze pe buze. Din toate părțile începură a curge spre poarta principală cete de oameni să întâmpine solia împăratului, care sosise chiar în momentul când pericolul era mai arzător.</p>
<p>Peste câteva minute, strada ce ducea către poarta principala, era îndesată de oameni. Frica și grija dispărură din inimile tuturor, bucuria era generală. Acum începură a pricepe cauza retragerii neașteptate a Goților. Împăratul nu a uitat de strâmtorarea supușilor săi fideli și le trimite ajutor.</p>
<p>Podul se slobozi scârțâind, porțile fură deschise. Între fanfara veselă de trâmbițe și strigăte de bucurie, solii împăratului intrară în oraș.</p>
<p>Sarmisegetusa începu din nou a fierbe de zgomot, numai cât acest zgomot acum era produs de bucurie, nu de frică și disperare ca mai înainte. De ar fi știut Aelius cauza acestui zgomot, poate n-ar fi năvălit cu atâta grabă la stradă și nu s-ar fi despărțit atât de ușor de Lucila.</p>
<p>Solii fură conduși, între frenetice strigate de bucurie, la guvernator, care le ieșise înainte pe stradă.</p>
<p>În bucuria generală ce stăpânea spiritele tuturor, fețele triste și posomorâte ale solilor, care pășeau tăcuți și serioși în mijlocul tumultului lărmuitor, formau un contrast disonant. Apariția lor produse bucurie și ușurare, și ei totuși erau triști și abătuți.</p>
<p>Intrați în sala de primire, conducătorul solilor predase guvernatorului scrisoarea împăratului.</p>
<p>Obrajii guvernatorului, după tot șirul ce-l citea, deveneau din ce în ce tot mai triști, și pe când sfârși cititul, era palid ca un mort căruia îi ridici pânza de pe obraji. În ochii lui se iviră picături de lacrimi; mâinile începură a-i tremura, scrisoarea împăratului căzu la picioarele sale.</p>
<p>— Dacia nu mai există! isbucni în plâns amar.</p>
<p>Ca răspuns la această exclamare de durere sfâșietoare, mulțimea zgomotoasă dinaintea palatului guvernal chiar în acest moment izbucni într-un uragan de strigate de bucurie:</p>
<p>— Trăiască Dacia și împăratul Aurelian!</p>
<p>— Sărmanii! oftă guvernatorul. Mi-e milă să le public decizia împăratului. Ei sunt veseli, când ar trebui să plângă. Dar bucure-se încă câteva momente, căci și așa vor avea timp de ajuns să plângă după ce vor auzi că nu mai au patrie și că-s osândiți de soarta fatala să ia lumea-n cap.</p>
<p>De pe străzi începură a se ridica acorduri de cântece vesele.</p>
<p>Guvernatorul chema un ostaș și deschizând ușa ce conducea pe balcon, invită pe soli sa-l urmeze zicând:</p>
<p>— Veniți și-mi fiți martori că am împlinit mandatul împăratului!</p>
<p>— Trăiască guvernatorul! Trăiască Dacia și împăratul! resunară mii de voci când guvernatorul și solii apărură pe balcon.</p>
<p>Ostașul provoca mulțimea zgomotoasă la tăcere prin glas de trâmbiță.</p>
<p>— Cetățenilor și ostașilor! — începu a cuvânta guvernatorul. Bucuros mi-aș fi dat chiar și viața dacă aș fi putut fi scutit de aceste momente dureroase. Inima-mi sângerează și mi se strânge de durere. Soarta fatală pe mine m-a ales să vă străpung inimile cu săgețile otrăvite ale unei vești îngrozitoare chiar atunci, când acele după multe suferințe și întristări, începură a sălta de bucurie. Mie-mi revine trista datorie să vă citesc scrisoarea împăratului. Pregătiți-vă sufletele, fiți tari și ascultați-o cu luare aminte!</p>
<p>În tăcerea mută și plină de așteptare încordată, ce urma acestor cuvinte răstite în glasul tremurător al emoției adânci, ochii tuturor erau ațintiți pe guvernator, așteptând explicarea acestei introduceri triste din pergamentul ce tremura în mâinile lui.</p>
<p>Guvernatorul începu a citi:</p>
<p>„Împăratul Aurelian guvernatorului Daciei salutare!,</p>
<p>„Împrejurările funeste între care a ajuns imperiul roman, mă constrâng să fac un pas de care mi se strânge inima de durere. Potrivnicii imperiului în mai multe locuri deodată și-au ridicat capetele îngâmfate, amenințând întregimea lui. Septimius se girează ca împărat, în orient o femeie cutezătoare, Zenobia, de ani de zile își bate joc de poruncile împăraților romani. Atâta îndrăzneală și obrăznicie trebuie să-și capete în sfârșit pedeapsa ce o merită. Sunt decis a porni cu toată puterea imperiului în contra acestei femei îngâmfate!</p>
<p>„Câtă vreme voi fi în orient, granițele imperiului trebuie să fie asigurate în contra invaziilor barbarilor. Cea mai mare parte a legiunilor care apără linia Dunării de jos, vor trebui să meargă cu mine.</p>
<p>„Între atari împrejurări, de susținerea Daciei nu mai poate fi vorbă. Aceea și până acum e cotropită în partea cea mai mare a ei de Goți.</p>
<p>„Interesele vitale ale imperiului îmi impun această datorie, de a ceda Dacia Goților.</p>
<p>„Cu regele Goților am încheiat pace, ca să fiu asigurat că cel puțin până ce mă voi reîntoarce din orient, va păstră sentimente amicale către imperiu.</p>
<p>„Prizonierii, care au ajuns în mâinile Goților, vor fi eliberați în urma acestei păci, iar locuitorilor Daciei li se va da timp de două săptămâni să-și strângă toate averile. Tu și solii care îți aduc aceasta scrisoare, sunteți încredințați să conduceți poporul Daciei peste Dunăre în Mesia”.</p>
<p>Guvernatorul și solii se retrasera cu capetele aplecate.</p>
<p>Ascultătorii triști, abătuți, înfricați, priviră cu ochi zăpăciți unul la altul. Faptul săvârșit deja era ireparabil. Știrea îngrozitoare, că au pierdut ce aveau mai scump pe această lume, le paralizase pe câteva momente voința și neputând să se miște, stăteau cu picioarele înrădăcinate în pământ ca niște statui de marmură. Numai durerea adâncă ce se reoglindea de pe fețele lor triste, mai arăta că aceste figuri nemișcate sunt vii.</p>
<p>Văzând în fine că guvernatorul nu mai apare pe balcon, începură a se împrăștia între suspine sfâșietoare de inimi.</p>
<p>Țineți bine în minte, Româinilor, data acestei fatale scrisori. Anul 271 după nașterea lui Christos scris cu litere de foc, lacrimă și sânge pe paginile cernite ale istorici mult și greu încercatului nostru popor. Către finele acestui an a plecat împăratul Aurelian cu toată puterea imperiului să pedepsească o femeie cutezătoare. Posibilitatea de a împlini această pedeapsă, a strâns de împrejurări fatale, a trebuit să o plătească cu pierderea unei provincii, în care vulturii legiunilor biruitoare ale divinuului Traian și-au făcut cuiburi înainte de acestea cu un secol și mai bine de jumătate.</p>
<p>În acest an s-a deschis izvorul suferințelor pentru națiunea română, care din an în an crescând sub decurgerea veacurilor, a devenit o întinsă mare cu valuri înspumate de sânge și vifore înfiorătoare, care se dezlănțuiră cu putere elementară pe fiica Romei, înecând plânsul ei în zgomot de armă, sânge și lacrimi.</p>
<p>Mama iubitoare și-a luat mâna ocrotitoare de pe fiica sa cea mai tânără.</p>
<p>Peste câteva zile cete neîntrerupte de bărbați, femei și copii se îmbulzeau pe malul stâng al Dunării, așteptând să fie trecuți în Mesia.</p>
<p>Dar s-au aflat și suflete tari, care neputându-se decide să-și părăsească patria, s-au retras la munți, mângâiați de speranța că Aurelian, după zdrobirea Zenobiei, își va aduce legiunile în Dacia să alunge pe barbari. Masa poporului Daciei, agricultorii și prășitorii de vite, urmașii veteranilor, nu se despărțiră de pământul udat de sângele strămoșilor.</p>
<p>Când se reîntoarse Aelius la Lucila, pe aceasta o afla plângând amar. Conținutul scrisorii împărătești îi era deja și ei cunoscut.</p>
<p>Vestea rea are aripi.</p>
<p>Nu mai avem multe de spus.</p>
<p>Aelius și Lucila încă în aceea zi ieșiră să caute cadavrul lui Bituvantis.</p>
<p>Stând la căpătâiul mormântului proaspăt al tatălui său, Lucila privea întrebător la Aelius, ca și când ar aștepta sfat de la el ce hotărâre să ia.</p>
<p>Aelius pricepu întrebarea mută și zise:</p>
<p>— Înaintea noastră stau două căi deschise. Putem alege dintre ele. Sau să trecem în Mesia, sau să urcăm la munți. În cazul prim ne vom bucura de scutul armelor imperiului; în cazul ultim vom fi pe pământul patriei, dar vom avea de a îndurat multe suferințe, cu care nu ești obișnuită. Nu tăgăduesc că eu aș alege calea ultimă.</p>
<p>— Voința ta e și a mea. Și mie mi-e scumpă această patrie în care se odihnesc părinții mei. Nici eu nu mă pot despărți de ea.</p>
<p>— Atunci încă mâine vom pleca la munți. Această cale aș fi făcut-o și în acel caz, dacă nu m-ai fi îmbucurat cu alegerea ta, căci trebuie să merg după Octavia. Afară de acestea mai am o sfântă datorie care trebuie să o împlinesc. Te voi conduce la un mormânt proaspăt, unde zace o ființă tânăra care și-a jertfit viața pentru mine.</p>
<p>În Sarmisegetusa golită de locuitori se muta Friharza cu Goții lui. Domnia lor peste Dacia de acum înainte era recunoscută prin act împărătesc.</p>
<p>Friharza totuși era nemulțumit și îngrijorat. Un cuget îl neliniștiă mereu, care nu-l lăsă să se bucure de avantajele poziției sale la care se înălțase prin moartea lui Athaulf.</p>
<p>Se temea că Withimir își va reclama dreptul său de succesiune.</p>
<p>Ca să fie asigurat în contra eventualelor neplăceri ce s-ar naște, dacă s-ar lăți între popor vestea că Withimir e în viață, se decise să-l ucidă în ascuns.</p>
<p>Încă în prima zi a domniei sale trimise câțiva oameni la Apulum, cu însărcinarea să ducă la îndeplinire acest fapt sângeros.</p>
<p>Oamenii săi se întoarseră la Sarmisegetusa cu vestea surprinzătoare că Withimir, folosindu-se de absența lui Samanarich, a dispărut din prinsoare.</p>
<p>— De acest om nu mai port nicio frică! exclama vesel și mulțumit Friharza, după ce ascultase referada oamenilor săi. Despre misiunea cu care v-am însărcinat, să nu grăiți niciun cuvânt. Withimir e mort!</p>
<p>Sosiți la munți, pe Aelius și Lucila îi întâmpina o surprindere plăcută, care le înveseli încâtva inimile cernite de atâta jale și suferințe.</p>
<p>Withimir era la nevasta sa.</p>
<p>Bătrânul preot, după ce binecuvântase căsătoria lui Aelius cu Lucila, se întoarse către credincioșii săi care asistasera la aceasta sfântă ceremonie cu fețele întristate și le grăi mângâindu-i:</p>
<p>— Fiilor! nu fiți triști! Puneți-vă nădejdea în Cel ce ține în mâinile sale tari destinele popoarelor. Barbarii ne-au copleșit patria, ne-au răpit averile, dar noi încă tot aici suntem în Dacia. Va trece și acest potop peste patria noastră, precum multe au mai trecut. Vedeți, eu sunt bătrân și cu un picior în mormânt, totuși cred că iar vom fi stăpâni peste această țară. Apa trece, pietrele rămân.</p>
<p>Veacuri grele pline de viscole înfricoșate au trecut de atunci. Văile Daciei au fost cutreierate de hoardele Goților, Gepizilor, Hunilor, Avarilor, care se succedară între crâncene frământări sângeroase, ca în sfârșit toate să se cufunde fără nicio urmă în marea uitării.</p>
<p>Numai urmașii veteranilor lui Traian, națiunea română, mai stă încă și azi viguroasă în aceste ținuturi.</p>
<p>Apa trece, pietrele rămân.</p>
</div>
</body>
</text>
</TEI>
