<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Voievozii. Povestire originară a „Unirii”: ediție POPLITE</title>
                <author>De la Bistriță</author>  
                <respStmt>               
                    <resp>codare POPLITE</resp>
                    <name>Teodora Iuriusciuc</name></respStmt>   
                <respStmt>
                    <resp>corectură manuală</resp>
                    <name>Lucreția Pascariu</name>
                </respStmt>
                <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
            </titleStmt>
            <publicationStmt>
                <publisher>UAIC</publisher>
                <date></date>
                <availability>
                    <licence target="https://creativecommons.org/licenses/by/4.0/"/>
                </availability>
                <ref type="doi" target="10.5281/zenodo.7342136"></ref>
            </publicationStmt>
            <sourceDesc>
                <bibl>
                    <author>De la Bistriță</author>
                    <title>Voievozii. Povestire originară a „Unirii”</title>
                    <pubPlace>Blaj</pubPlace>
                    <publisher>FOILETONUL ZIARULUI „UNIREA”</publisher>
                    <date>1912</date>
                    <decoNote type="ilustratii" subtype="no"/>
                    <dim unit="char" type="mic"/>
                    <extent>
                        <measure unit="word">50031</measure>
                        <measure unit="page" type="under_250"/>
                        <measure unit="foileton" type="under_65"/>
                        <measure type="incomplete"></measure>
                    </extent>
                </bibl>
            </sourceDesc>
        </fileDesc>
        <profileDesc>
            <textClass>
                <keywords scheme='https://opentheso.huma-num.fr/opentheso/api/theso/Typologie'>
                    <term type='domaine' ref="https://hdl.handle.net/20.500.11942/crteb7oodgosm">literatura</term>
                    <term type='factualite' ref="https://hdl.handle.net/20.500.11942/crt22aacdhvi7">fictiune</term>
                    <term type='forme' ref="https://hdl.handle.net/20.500.11942/crtnufdew1lfb">proza</term>
                    <term type='genre' ref="https://hdl.handle.net/20.500.11942/crthuyig1pxri">roman</term>
                    <term type='agencement' ref="https://hdl.handle.net/20.500.11942/crtbdm5xnc6io">foileton</term>
                    <term type='origine' ref="https://hdl.handle.net/20.500.11942/crtxolq1evsr9">opera originala</term>
                    <term type='discours' ref="https://hdl.handle.net/20.500.11942/crt4wma17ncnj">narativ</term>
                    <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
                    <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
                </keywords>
                <keywords>
                    <term type="receptare" n="5"/>
                    <term type="republicare" n="2"/>
                    <term type="finished"></term>                
                </keywords>
            </textClass>
        </profileDesc>
        <encodingDesc>
            <projectDesc>
                <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
                <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
                <p>Cuvantul cheie de tip "finished" indica stadiul realizarii operei de catre autor.</p>
                <p>Masura de tip "incomplete" indica faptul ca am gasit romanul in forma incompleta.</p>
            </projectDesc>
        </encodingDesc>
    </teiHeader>
    <text>
<body>
<p>Partea Literară.</p>
<p>VOIEVOZII.</p>
<p>Povestire originară a „Unirii”. de Dela Bistrița.</p>
<p>PROLOG.</p>
<p>(Continuare).</p>
<div type="chapter" n="1">
<p>II.</p>
<p>Pe când pământul Moldovei era zguduit de atâta amar de frământări și amenințat de șuvoiul cotropitoarelor hoarde tătare, pe atunci Țara-Românească se bucura de cele mai dulci și senine vremuri de pace. Și pe acele răstimpuri de liniște neturburată, în Curtea-de-Argeș domnea unul din cele mai curate și senine chipuri domnești din istoria Întregului trecut românesc. Acel mare Domn era Neagoe Vodă, chemat „Basarabul” după părintele său: Basarab-cel-tânăr. Firea îl înzestra cu o mare iubire. Iar evlavioasa Doamnă Despina îi îmbogăți și mai mult simțul frumosului, desăvârșindu-l în farmecul evlaviei creștine. Astfel, amândoi mari râvnitori ai măririi lui Dumnezeu, izvorul frumosului, desăvârșindu-l în farmecul evlaviei creștine. Astfel, amândoi mari râvnitori ai măririi lui Dumnezeu, izvorul frumosului, durară acea mândră mănăstire de la Argeș. Și ca să-și vadă împlinit visul lor de aur: curânda ridicare a lăcașului dumnezeesc, mândru ca în povești, nu cruțară nici brilianturile nici mărgăritarele lor.</p>
<p>După o domnie curată și senină de nouă ani și jumătate, marele Voievod Neagoe închide ochii, pentru a-i deschide dincolo de mormânt, unde să-și ia veșnica resplată de la stăpânul căruia i-a slujit cu atâta dragoste și credință. Trupul lui Neagoe trudit, de frământările vieții, a fost coborât de Doamna în gropnița necropolei, să se odihnească în liniștea sfintei singurătăți.</p>
<p>Cu moartea lui Neagoe Basarab și pentru Țara Românească se încep vremurile de restriște și de cumpănă grea, căci tronul rămase fără urmaș — ca și în Moldova, Băsărăbeasa nu a avut mângâierea să-și vadă feciorii ajunși voievozi, urcându-se la tron pe urma părintelui lor. Moartea cosi copilașii ei: Ioan, Petru, Vlăduță și Anghelina în cea mai fragedă vârstă. Toată nădejdea era în băiețelul Teodosie, mândru ca un Făt-Frumos din lacrimă, înțelept ca împăratul, a cărui nume îl purta.</p>
<p>Dar Turcii haini răpiră de la sânul părintesc acest odor neprețuit, — (cronica nu zice din care pricină) — și-l duseră în Țărigrad, unde-l dezbrăcară de moștenirea domnească. Acolo, sărmanul copil, istovit și de dorul de mamă și de dorul pământului său, se stinse ca o gingașă floare de primăvară. Doamna Despina mai rămase cu două copile: Stana și Ruxanda, cu care pribegi pe plaiurile Ardealului, — pănă ce se statori în Sibiu. Din neamul Băsărăbeștilor, din partea bărbătească, rămase numai un frate de-a lui Neagoe, pe care boierii îl și aleseră de Domn, numindu-l: „Preda Vodă Basarabul". Noul Voievod nu a avut mângâierea să se bucure de vremuri senine, de vremuri de aur. Turcii, încuibăriți de demult în inima Țarii, întăriți mereu de ajutoarele proaspete, ce năpusteau din părțile Dunării ca un uragan îngrozitor,</p>
<p>așteptau prilej prielnic să răstoarne pe Vodă și să se facă stăpâni în țară străină. În vara anului 1521 Selim-Pașa împinse un șuvoi de zece mii de oșteni și alte cinci de ieniceri spre cuibul Voievozilor, — Curtea-de-Argeș — jurând peire neamului românesc.</p>
<p>După mult amar de anevoinți, Preda Vodă înjghiebă o oaste de vreo cinci mii — și cu acest pumn de voinici porni în contra titanicei oști a Porței. Dar Vodă, fără de noroc, căzu în luptă, chiar în întâia ciocnire, și după dânsul căzu ceata ostașilor, săcerată până la unul de iataganele turcești.</p>
<p>In zadar își încercă norocul, după câteva luni mai apoi, și călugărul Dragomir, care înflăcărat de dragostea pentru Țară, își schimbă anteneul călugăresc în veșmânt de oștean, și porni cu o gloată și mai mândră de viteji în contra urgiei păgâne. Zadarnic i-a fost dorul și visul, să-și vadă strălucind pe rasa călugărească cununa de Voievod, căci oastea Semilunei, zdrobindu-l cu viteji cu tot, îi zădărnici într-o clipă și dorul și visul.</p>
<p>După uciderea lui Dragomir Călugărul, nimeni nu mai îndrăzni să-și încerce norocul cu turcii. Și cu dânsul se stinseră și nădejdiile unui sărman popor, de a se mai vedea dezrobit cândva din jugul rușinoasei sclavii.</p>
<p>(Va urma.)</p>
<p>Partea Literară.</p>
<p>VOIEVOZII.</p>
<p>Povestire originară a „Unirii”.</p>
<p>de Dela Bistriță.</p>
<p>PROLOG.</p>
<p>(Continuare).</p>
<p>— Mi-ai jurat credința... N-ai ținut Bogdane; mi-ai jurat dragoste... Nu mi-ai dat-o, Bogdane... Eu te iert! ... Să te judece pentru aceasta Dumnezeu !..</p>
<p>Dar ce-i drept Bogdane, n-ai avut milă de mine, oh, n-ai avut!...</p>
<p>Îmi pare rău, dar ce-s eu de vină? Zi-mi numai, cu ce te-ai ales din întunerecul vieții tale? Și n-am voit eu să te întorc din calea ta rătăcită? Spune-mi, n-am voit?... În loc să mă fi ascultat ca pe o nevastă, ce te iubește și-ți dorește binele, tu mă pălmuiai, mă înșfăcai de păr, și așa mă învârteai în jurul calemului, pănă ce amețeam...</p>
<p>Îți aduci aminte ?... Și de câte ori nu m-au scos arnăuții din mâinile tale, Bogdane? — care de nu-mi săreau în ajutor, astăzi nu mai eram pe lume!... Și le-am suferit pe toate! Și mi-am păstrat cinstea, mi-am păstrat credința, ce ți-am jurat-o!...</p>
<p>Ori nu-i așa?... Și aceasta este ce mă mai mângâie acum după atâtea suferințe!.. Asta, Bogdane!....</p>
<p>Doamna se sculă amețită. Un val de sânge năvăli în tâmplele ei, zbuciumate de gânduri amărătoare. O durere de cap începu să-i răscoale creierii. Cu mânile albe caută să-i răcorească pojarul frunții aprinse. Doamna, cu mânile împreunate, a îngenunchiat înaintea Născătoarei, să se roage. Și șoaptele ei rugătoare păreau mai mult o oftare adâncă, un murmur tainic, ce se îngână duios cu pacea sfântă a nopții. Și de sus, simțea cum picură în sufletul ei, roua dulcilor mângâieri cerești.</p>
<p>Peste un fir de vreme somnul fură ochii Doamnei. Iar îngerul ei, ce umbla în preajmă, o luă de mână, să o ducă în lumea visărilor de aur.</p>
<p>Peste tot domnea vraja nopții, plină de visuri și de taine.</p>
<p>A doua zi era tot cald și frumos. Soarele își oglindea chipul bălai în stropii de rouă, strălucind ca mărgăritarele. Zefirul aducea din depărtări pe undele sale mângâierea primăverii. În parcul domnesc, prin cireșii și zarzării înfloriți, doineau cintezi și scatii. Livada, mândră ca un colț de rai, era plină de miros dulce de lăcrămioare și viorele.</p>
<p>Ici-colo prin florile oacheșe, mai auzeai câteodată zumzetul albinei, ce culegea mierea din caisul florilor.</p>
<p>Prin aleele parcului se primba Doamna, plină de zâmbet și voie bună. După o vreme se așează pe o laiță, prididită sub ramurile unui nuc bătrân.</p>
<p>Îi veneau gânduri din vremurile trecute. „Acum șapte ani, tot pe laița aceasta șezusem, — gândea în sine — alături de Bogdan. Era întâia noastră întâlnire. Cel dintâi foc se trezi atunci în inimile noastre ... Îmi aduc bine aminte — chiar de cuvintele lui. Cum</p>
<p>au trecut acele vremuri! Azi am rămas singură, singurică pe lume!”...</p>
<p>Pe prundișul mărunt, presărat pe cărărușele parcului, se auzea umbletul unor pași grăbiți. Peste o clipă, în fața Doamnei stătea un arnăut, care descoperindu-și capul, grăi:</p>
<p>— Trăiți Măria Voastră, a sosit un boier la Curte.</p>
<p>— Ce boer?</p>
<p>— Trăiți, Măria Voastră, n’am știință.</p>
<p>— A venit călare ori pe jos?</p>
<p>— Trăiți, Măria Voastră, a venit cu rădvanul.</p>
<p>— Zi-i, că-l poftesc în grădină.</p>
<p>— Bine, Măria Voastră</p>
<p>Arnăutul se îndepărtă. Doamna rămase pe gânduri. Oricât se gândea, nu-și putea da seama, ce boier s-ar abate la dânsa, în faptul dimineții.</p>
<p>Doamna rămase cufundată cu gândul, cu privirea în icoana noului sosit, ce venea încet-încet pe cărărușă. Boierul era îmbrăcat într-un contăș roș, cu un șir de găitane negre, prinse în nasturi lucitori.</p>
<p>Era de o statură înaltă și subțire, cu o față senină, cu un zâmbet prietenesc în ochii căprui, cu barbă scurtă, cu mustețe lungi, răsucite, cu plete crețe-castanii, ce curgeau în valuri de sub căciulița cu surguci din pene de cocor. Boierul aducea de mână un băiețel de vreo cinci primăveri.</p>
<p>Doamna nu a cunoscut la întâia privire nici pe boier, nici pe cucon. Își aducea numai aminte, că zărise cândva, de demult, acest chip de om.</p>
<p>— Bine te-am găsit Măria Ta, — zise boierul cu bunătate, dând binețeles cu Doamna.</p>
<p>— Bine ai venit sănătos, - dar cu cine am cinstea să vorbesc?</p>
<p>— Vezi, cum m-ai uitat!...</p>
<p>Doamna îl măsura cu ochii. Părea, că încearcă a dezgropa din întunericul trecutului această ființă uitată, dar oricât își răsfoia mintea, nu putea da de urmă.</p>
<p>— Poate, că te cunosc... dar să ierți, că nu-mi aduc aminte...</p>
<p>— Mi-a fost dor, și am venit să te mai văd, cum te mai lauzi, cumnată Ruxanda? Ești sănătoasă?</p>
<p>— Mulțumesc.</p>
<p>Doamna, înlemnind de mirare, privea cu ochi mari, întrebători, când în ochii boierului, când în ochii copilului.</p>
<p>Boierul zâmbea. În colțul buzelor și în tremurul genelor parcă mijea un zâmbet cu două înțelesuri.</p>
<p>Rămaseră tăcuți, privindu-se lung. Numai prichindelul privea sfielnic și neîncrezător în ochii Doamnei.</p>
<p>— Îți sunt cumnat după soț. Eu cu Bogdan am fost frați vitregi. Amândoi l-am avut pe tată pe Ștefan Vodă.</p>
<p>— Și cum îți zice?</p>
<p>— Rareș.</p>
<p>— Aha!.. Rareș!.. Da!.. Parcă îmi aduc aminte.. Te văzusem acum cinci ani, când te-ai însurat cu jupânița Maria. Ea este sănătoasă ?</p>
<p>— Sănătoasă, mulțumesc.</p>
<p>— Zău că nu te-am cunoscut... Cum se schimbă omul în cinci ani! Și de ce nu ai tras niciodată pe la Curtea noastră?</p>
<p>— Bucuros aș fi tras cumnată, dacă între mine și între Bogdan nu s-ar fi iscat niște neînțelegeri...</p>
<p>— Da, am auzit. De când te-ai râzboit cu Bogdan...</p>
<p>— Da, de atunci.</p>
<p>— Dar, șezi colea pe laiță, să mai vorbim ceva... A cui e bobocul acesta?</p>
<p>— Al meu. Ia pupă mâna Ionică, mătușicăi Ruxanda,</p>
<p>— Să-ți trăiască, că tare este frumos bobocelul, să nu fie de deochi... Bine iți mai seamănă!</p>
<p>Rareș se așază alături de Doamnă, pe laița umbrită de crengile verzi ale nucului bătrân.</p>
<p>Ionică pe loc sărută mana mătușicăi, pe când ea îl ridică în brațe și-l puse pe genunchi. După un fir de vreme, Ionică alintat cu dulce gingășie de mătușică-sa, își topi sfiala și își alipi căpușorul la sânul mătușii, care îi săruta cu foc obrajii rumeni și plini, și îi dezmierda șuvițele părului lung și auriu.</p>
<p>(Va urma)</p>
<p>Partea Literară.</p>
<p>VOIEVOZII.</p>
<p>Povestire originară a „Unirii”.</p>
<p>de Dela Bistriță.</p>
<p>(Continuare).</p>
<p>— Doamne, Maică sfântă, — d-apoi ce vânt te-a mai adus pe la noi?</p>
<p>— M-a adus dorul de Țară, să mai văd ce se petrece pe aici...</p>
<p>— Apoi să-ți fie de bine Ștefăniță că ai ajuns Vodă. Te-a trimis Dumnezeu tocmai la vreme bună, căci acum erau să trimită niște crainici după tine, să te întorci din Chilia.</p>
<p>— Dar acasă este Vornicul?</p>
<p>— E dus cu fetele la biserică, dar acuși trebuie să sosească.</p>
<p>— Până atunci m-aș repezi la maică-mea, vorbi Ștefăniță cu un glas înduioșător, de vreme ce o lăsase bolnavă, zăcând.</p>
<p>— Ea este, săraca, tot bolnavă, cum o știi.... Dar mi se pare, că tare mai ești trudit — și n-ar strica să tragi un pui de somn.</p>
<p>Într-adevăr ochii tânărului păinjeneau și înfățișarea-i părea obosită, mai ales că-l chinuia amar rana de la piept.</p>
<p>— Pic de somn, mamă Tudoro și de nu ți-a fi cu supărare, dă-mi un căpătâi de pat să mă culc.</p>
<p>— Ba să vii colea în ietac, ai să ai și așternut curat și perini moi, de puf, umplute de Irina și apă proaspătă de spălat.</p>
<p>Amândoi ieșiră, îndreptându-și pașii spre ietacul Vornicului. Odaia era scundă, plină de miresme de flori uscate, de romoniță și busuioc.</p>
<p>Vorniceasa-i așternu pe loc patul.</p>
<p>— Culcă-te mamă, eu mă duc să dau oamenilor tăi ceva de-ale gurii. Poate ai dori să guști și tu ceva?</p>
<p>— Doar numai un rachiuaș și-o felie proaspătă de pâine.</p>
<p>După o țiră de vreme vorniceasa iar apăru, aducându-i cele poftite. Într-aceea, înainte de-a ieși, îl mai întrebă:</p>
<p>— D-apoi să te scol drăguță, când o veni Vornicul de la biserică?</p>
<p>— Firește....</p>
<p>Vorniceasa ieși. Ștefăniță își desfăcu iute contașul și după ce își spălă rana și și-o primenise cu o cârpă curată de borangic, se puse pe dormit.</p>
<p>Pe vremea aceea Tudora porunci stolnicului Iordache să cinstească oștenii cu un rachiu și să le întindă masa.</p>
<p>Soarele ridicat de trei sulițe pe întinderea cerului senin, începu să ardă cu focul razelor din toiul verii.</p>
<p>Vorniceasa umbla ca un titirez punând la cale masa mare pentru amiază. Nu după multă vreme se auzi zuruitul unui rădvan puternic și tropotele cailor, ce vesteau sosirea Vornicului.</p>
<p>Moș Purice își pregătise de mai înainte oștenii, ca să strige Vornicului, când va sosi de la biserică: „Trăiască Vornicul Ghiță, ur-a-a! Trăiască și vornicuțele, ura-a-a!“...</p>
<p>Și într-adevăr Vornicul fu salutat la scări de uralele noilor oșteni, pe fețele cărora mijea zâmbetul unei depline bucurii. Cunoșteau oștenii doar bine pe Vornic, om nemaipomenit de bun și gospodăros.</p>
<p>Vornicul, om bine făcut, roș la față, cu ochi vioi și senini, făcu o adâncă închinăciune oștenilor și după ce se dadu jos din rădvan cu fetele, întrebă pe Moș Purice, pe care-l cunoștea de multă vreme:</p>
<p>— Când ați sosit?</p>
<p>— Azi dimineață, jupâne Vornice:</p>
<p>— Dincotro?</p>
<p>— Din Chilia.</p>
<p>— Singuri?</p>
<p>— Ba cu căpitanul Ștefăniță.</p>
<p>— Care Ștefăniță ?</p>
<p>— Apoi Ștefăniță îl chemă pe căpitanul nostru, atâta știu, — răspunse încurcat Moș Purice.</p>
<p>— A cui fecior?</p>
<p>— Dă, apoi a cui să fie, ia a tătuca-său și a mămucă-sa.</p>
<p>— Ei moșule, nu mă împrosti.</p>
<p>— Ba zău, că așa, — zise moșneagul, care băuse o sângeacă de rachiu mai mult decât altădată.</p>
<p>— Apoi s-o lăsăm încurcată, zi-mi încaltea unde-i?</p>
<p>— El îi colea, doarme în ietacul acesta. S-a culcat săracul, că nu mai putea de somn.</p>
<p>Pe când Vornicul sui scările împreună cu jupânițele tinere, Moș Purice mai porunci oștenilor încă o dată să strige din resputeri: „Trăiască Vornicul, ura-a-a!”</p>
<p>Un fior de nespusă bucurie trecu prin inimile copilandrelor, când auziră din gura lui Moș Purice, că Ștefăniță, voinicul cu ochi albaștri și plete de aur, se află la casa lor. Nu aveau în gând pe alt Ștefăniță, decât pe feciorul lui Bogdan Vodă, care făcu minuni de vitejie pe stepele Nistrului, care a fost ales de întregul popor domn al Moldovei. Fetișcanele îl cunoșteau de bunăseamă, de vreme ce copilăriră cu dânsul, — nu odată se sfădiră cu el din nimica toată și apoi iar se împăcară ca niște frați.</p>
<p>(Va urma.)</p>
<p>Partea Literară.</p>
<p>VOIEVOZII</p>
<p>Povestire originară a „Unirii”.</p>
<p>de Dela Bistriță. (Continuare).</p>
</div>
<div type="chapter" n="2">
<p> CAPITOLUL VI.</p>
<p>Înoptase de demult. O adâncă și sfântă tăcere domnea în vechea cetate a Sucevei. Luna plină, se scaldă în vinețiile unde de nori — când își arăta chipul bălai din vreo spărtură de nor — când își ascundea fața sub înorarea zării.</p>
<p>Ici-colo vreo stea stingheră scăpăra pe tăria văzduhului, spărgând cu puterea razelor de noapte vreo lespede de nor.</p>
<p>La castelul domnesc luminile Încă nu se stinseră. În astă-seară Doamna mare Ruxanda avea musafiri. Între jupânii și jupânesele de față se afla și Petru Rareș și logofătul Tomșa și Doamna Țării-Românești, Despina cu fetele ei: Ruxanda și Stana, care au venit să mai vadă pe Doamna Ruxanda și să o mângâie pe urma dureroasei pierderi a soțului ei, Bogdan.</p>
<p>Văduva Doamnă Ruxanda chemă în astă-seară la Curtea domnească pe cele mai de frunte fețe boierești, se grăiască despre păsurile Țării, ajunse pe mâinile unui nou domnitor. Îndeobște, mai toată boierimea Sucevei era foc de nemulțumire de alegerea lui Ștefăniță, de vreme ce ea era sus și tare încredințată, ca noul Voievod va fi Rareș.</p> 
<p>Cea mai mare parte din fruntașii Țării - nici nu auziră de numele lui, dar facă să-l cunoască, de face vreo lescaie și dacă îl taie capul în ale domniei.</p>
<p>Dar totuși știau bine cu toții, că alegerea lui Ștefăniță de domn al Moldovei se datorează numai Vornicului Tăutu, care e rudă cu maica lui Ștefăniță. De aceea, de o bucată de vreme încoace, începu să se urzească niște legături vrăjmașe de dezbinare între boierimea ieșeană și suceveană. Curtenii Sucevei știau bine, că îndată ce Ștefăniță va veni în Suceava, va răsturna toată Curtea domnească și își va înlocui vechii dregători cu alții noi aduși din Iași.</p>
<p>Doamna Ruxanda, rămasă văduvă pe urma morții lui Bogdan, era mereu îngrijorată, să nu fie dată afară din Curtea domnească, de vreme ce ocrotise pe Rareș.</p>
<p>Văduva Doamnă de loc nu cunoștea pe Ștefăniță — auzise totuși de numele lui. În mintea ei își închipuia, că nu va fi o poamă mai bună decât a fost Bogdan.</p>
<p>De aceea a cerut sfat de la boeri:</p>
<p>— Ce să fac, boeri d-voastră, dacă noul Vodă nu-mi va cinsti bătrânețile și din te miri ce, îmi va căuta cusur cu lumânarea, ca se mă poată descotorsi din Curtea domnească?</p>
<p>— Stai, Măria Ta — reluă Tomșa logofătul, — că nu te poate alunga așa cu una cu două din Curtea Sucevei. Dar noi boeri de ce suntem, ca un papă-lapte să-și facă râs de Măria Ta? Numai să îndrăznească nemernicul, a-ți pomeni să te urnești din loc, că apoi atâta îi trebuie...</p>
<p>— Dar daca are să se însoare ? — întrebă iar Doamna Ruxanda.</p>
<p>— Dar nu are decât să se însoare, încă nu urmează, ca pe Măria Ta să Te dea afară, că dragă Doamne, Curtea Sucevei nu-i atât de strâmtă, să nu încapi și Măria Ta, chiar de-ai locui numai în trei odăi.</p>
<p>— Și când are de gând logofătul, să vină în cetatea noastră? — întreba iar Doamna Ruxanda.</p>
<p>— Ar veni el cât mai curând, dar îi zăbovește boliștea maică-sa. Umblă zvonul, că abia după ce bătrâna va închide ochii, se va hotărî în Suceava. — până atunci nu se urnește din târgul Iașilor.</p>
<p>Boerii adunați în calemul domnesc stăteau de vorbă — o seamă din ei cu Doamna Despina, — alta făcea hazuri cu tinerele copile: Stana și Ruxanda.</p>
<p>Din când în când mai deșertau din vechiul vin de Cotnar, strălucind la lumină ca aurul.</p>
<p>— Și apoi mai stați mult la noi Doamnă, — întrebă Rareș pe Despina, văduva Doamnă a Țării-Românești după Neagoe Basarabul.</p>
<p>— Nu știu singură încotro să mai apuc cu fetele acestea, căci dacă aș fi singurică, m-aș închide într-un schit, să-mi mântui bătrânețile în sfințenie. Deocamdată, mai rămân nițică vreme în Suceava, — apoi cred, că avem să pornim în Țara-Ungurească.</p>
<p>— În vremea de față cine-i domn în Țara-Românească?</p>
<p>— Cine-i domn? E Radu de la Afumați, ceva mai trecut în vârstă ca Ștefăniță.</p>
<p>— E mulțumit poporul cu dânsul?</p>
<p>— Apoi de ce să nu fie mulțumit cu el? Ba îi tare mulțumit, de aceasta nu ne putem jelui, ce-i drept cuvânt.</p>
<p>— Și pe cine are de domniță?</p>
<p>— Nu este însurat, e flăcău încă.</p>
<p>— E flăcău? Și nu are de gând să se însoare ?</p>
<p>— Apoi una știu, că nu l-am întrebat despre însurătoare, dar de ce mă întrebi de aceasta?</p>
<p>— Te întreb, jupâneasă Despică, fiindcă crezusem, că vreuna din fiicele Măriei Tale va fi poate logodită cu ei — și aș fi voit să știu anume care din ele?</p>
<p>— Ba nici una nu este logodită. Adevărat e, că Radu ține ceva la Ruxanda, dar încă mâna nu i-a cerut-o. Tare aș mai fi bucuroasă, jupâne Rareș, să le mărit mai iute și să scap odată de ele.</p>
<p>— Știi ce? Atunci dă una lui Radu, alta lui Ștefăniță — și ai scăpat de ele...</p>
<p>— Ha, ha, ha,. știi, că bun de gură mai ești! — râdea cu bucurie Doamna Despina.</p>
<p>Asfel, până într-un târziu de noapte boierii stăteau de vorbă în calemul domnesc. Pe la miezul nopții unii din ei începeau să părăsească Curtea, îngrijorați nu atât de păsurile Țării, cât mai mult de sine însuși — ca noul Domn să nu-i măture de la Curte și din slujbele Țării..........</p>
<p>Abia trecuse săptămână, și din Iași sosiră la Curtea Domnească din Suceava trei crainici logofăți, trimiși de Măria Sa, Vodă Ștefaniță cu solia de a ruga pe Doamna Ruxanda, să binevoiască a îngădui să coboare în gropnița domnească de la Putna pe roaba lui Dumnezeu, Stana maica Domnului Moldovei, repausată în zilele trecute.</p>
<p>Iară la Curte furnica sumedenia de boeri, dintre care unii puneau la cale pe Doamna, ca în ruptul capului să nu dea</p>
<p>cheile gropniței pe temeiul, că repausata nu face parte din familia domnească; alții dimpotrivă îndemnau pe Doamna să îngăduie lui Ștefăniță înmormântarea Maicii sale în gropnița domnească de la Putna pe temeiul, că repausata Stana e vrednică de această cinste, fiind ibovnica lui Bogan Vodă, din care se născu Ștefăniță, noul domn al Moldovei.</p>
<p>Ba istețul logofăt Tomșa găsi și alte temeiuri, pentru Doamna Ruxanda nespus de prielnice, de a măguli prin noua îngăduință inima lui Ștefăniță, ca atât ea cât și boierimea Sucevei să aibă trecere înaintea noului Voievod.</p>
<p>Ba ce-i mai frumos, însuși logofătul Tomșa cu o parte din boerii mari ai Sucevei porni în tovărășia celor trei crainici logofeți la Putna, să deschidă gropnița domnească, în care aveau să coboare pe repausata jupâneasă Stana.</p>
<p>Tomșa socoti, că alaiul înmomântării va sosi abia după vreo săptămâna — când, în contra nădejdilor lui — alaiul era deja sosit în Putna de câteva zile.</p>
<p>Această înjghiebare a lucrurilor dădu lui Tomșa și boerilor din Suceava de înțeles, că Ștefăniță cu orice preț avea să-și înmormânteze maica sa în gropnița domnească, chiar împotriva voinței Doamnei Ruxanda. 1</p>
<p>Vornicul Tăutu, ce-i drept, credea cu Ștefăniță că Doamna în nici un chip nu se va hotărî să dea cheile gropniței de la Putna, — dar nu mică le-a fost mirarea, când Doamna îndeplini cu toată bunăvoință ruga Măriei Sale. Și aceasta dădu mult de gândit și Vornicului și boerilor ieșeni, dar și lui Ștefăniță Vodă.</p>
<p>Logofătul Moldovei Tomșa, știa cum să întoarcă treaba spre folosul dorințelor lui și spre binele Doamnei — și știa, cum să scoată Curtea Sucevei din cumpăna grea. Căci numai întratât nu ținea noul Vodă la Doamna Ruxanda și la Curtenii Sucevei, întrucât ea, sfătuită cu dânșii, nu puseră cuvânt pentru dânsul, ci pentru Petru Rareș, în ziua în care se ținu Scaun mare la Iași,</p>
<p>(Va urma.)</p>
<p>Partea Literară.</p>
<p>Voievozii.</p>
<p>Povestire originară a „Unirii”.</p>
<p>de Dela Bistriță.</p>
<p>(Continuare).</p>
<p>Drept aceea logofătui Tomșa în cuvântarea lui, pe care o rosti în ziua înmormântării, aduse vorba și despre cele întâmplate:</p>
<p>„Boerilor D-voastră!</p>
<p>„Tocmai pe când ne porneam din Suceava cu gând de a ne abate în cetatea Iașilor spre a aduce închinăciunile noastre de sănătate Măriei Sale și a-i ura în numele Doamnei, în numele boierimii noastre și poporului din Țara de sus, mulți ani norocoși și fericiți la cârmă, tocmai atunci, spre a noastră mare durere ne-am pomenit cu craii logofeți, ce ne aduceau vestea de moarte a maicii Măriei Sale.</p>
<p>„Pe cât ne bucuram, că Țara noastră e iar cârmuită de domn și nu de boeri, tot pe atâta ne mâhneam de pierderea iubitei maici a Măriei Tale. Dar ca să nu ne crezi fără dragoste față de Măria Ta, noi boerii din Suceava, în numele Doamnei Ruxanda, pornita-ni-am să luăm parte la înmormântarea jupânesei Stana, de sf. pomenire, pentru a cărei veșnică odihnă Domnului să ne rugăm!</p>
<p>„Dar totdeodată cu acest prilej, fie-mi iertat a spune un lucru în fața tuturor boierilor de față, că pe nedrepte suntem ținuți de rău de unii din bioerii ieșeni, că noi am ocrotit pe Petru Rareș, și nu pe Măria Sa, Ștefăniță.</p>
<p>„Noi am crezut, că el va fi cel mai destoinic, dar dacă bunul Dumnezeu ne-a orânduit pe altul de Voievod, suntem și cu dânsul mulțumiți și ne supunem cu toții și de aceea cât mai de curând îi dorim bun sosit la noi în Suceava!”</p>
<p>Vodă primi cu dragă inimă cuvintele logofătului și îi mulțumi cu puține, dar calde cuvinte.</p>
<p>După înmormântare Ștefăniță se întoarse iar la Iași, de vreme ce aștepta oștile de pe stepele Nistrului, care trebuiau să sosească pe azi — pe mâine.</p>
<p>Logofătul cu ceilalți boieri se reîntoarse în Suceava, cu mare bucurie în suflet, că au mai înseninat negura gândurilor, ce frământau creierii domnești.</p>
<p>Tomșa aduse Doamnei Ruxanda și vestea, ca Măria Sa, după ce își isprăvește unele treburi, se abate spre Suceava la Curtea Domnească însuși Ștefăniță Vodă făgăduise logofătului, că pe ziua de sf. Mărie-mare, nădăjduește să vină în Suceava.</p>
<p>Doamna Ruxanda nici nu se bucura, dar nici nu se întrista de sosirea lui Ștefăniță, fiindcă nu știa încă firea și năravul noului domn.</p>
<p>Totuși Doamna, ca o mamă plină de îngrijorință voi să-și arate dragostea și bunătatea inimii chiar față de acest străin, care peste scurt va trăi sub același acoperiș cu dânsa. Avea de gând, să facă curtea oglindă, să-i împodobească calemul cu flori, cu scumpete de covoare și cele mai prețioase scule.</p>
<p>În ajunul Adormirii Maicii Domnului tunurile vesteau Sucevei sosirea noului Domn. Clopotele îngânate de surlete și buciumurile oastei umpleau întinderile Țării de farmecul armoniilor sărbătorești.</p>
<p>Poporul întreg era în picioare, dornic să vadă pe tânărul Voievod ai Moldovei. Caleștile boierești ieșeau în calea Măriei Sale, chiar Mitropolitul ieși la poarta cetății să binecuvânteze sosirea noului crai.</p>
<p>Călarimea Sucevei condusă de hatmanul Voinea, care de o poștă de loc întâmpină alaiul domnesc, mergea în frunte. După ei perândau arnăuții, iar în mijlocul celor mai velite fețe ale Țării călărea Vodă Ștefăniță.</p>
<p>Nimeni nu-și putea închipui bucuria poporului, care nu mai sfârșea cu uratele lor și cu freneticul strigăt: „trăească Măria Sa, Vodă Ștefăniță".</p>
<p>Alaiul domnesc trase mai intâi la biserica sf. Voevozi, unde Doamna Ruxanda, pentru întâia data, dădu binețele cu Ștefăniță.</p>
<p>După scurtă zăbavă în lăcașul Domnului petrecută în cucernică rugă de binecuvântare, în fanfara străbunei muzici, în salvele miilor de focuri, în asurzitoarele urale ale norodului și în dangătele răsunătoarelor limbi de clopot, alaiul domnesc o luă incet- încet spre mândra Curte domnească.</p>
</div>
<div type="chapter" n="3">
<p>CAPITOLUL VII.</p>
<p>Vodă Ștefăniță rămase încântat de măreața primire a Doamnei Ruxanda, de prânzele scumpe ce le dădea pe socoteala ei, dar mai mult de gingașa ei purtare față de dânsul. Chiar boierimea se învârtea împrejurul lui cu un fel de sfântă venerațiune, gata să-i îndeplinească orice poruncă. Vodă în curând se deprinde cu viața de la Curte și cu boerii Sucevei, oameni buni și prietenoși. De aceea Vodă lasă deocamdată toate slujbele cârmei pe seama slujbașilor vechi.</p>
<p>Doamna Despina, care cu fiicele sale zăbovea la Curtea domnească, trebui să intre în cunoștință cu Vodă, — mai ales că cu toții ospătau împreună. Și lucru firesc, că Ștefăniță simțea o nespusă plăcere, când putea schimba câteva vorbe, batăr la masă, cu copilele Doamnei Despina. În scurt, se topi sfiala tinerilor, și începeau să vorbească și mai în voie și să facă uneori vreo șagă, de se rupeau cu toții de râs.</p>
<p>। Așa bunăoară, într-o bună dimineață înaltele fețe domnești se primblau prin minunatul parc al Curții. Farmecul florilor și armonia păsărilor umpleau natura de parfum și înviorare.</p>
<p>În desișul crengilor înverzite, în umbra unui nuc bătrân, din când în când se auzea cântecul unui cuc hazliu, ce cântă musafirilor, din față spre semn de noroc.</p>
<p>Vodă Ștefăniță întrebă pe Ruxanda, care se preumbla împreună cu dânsul, pe aleile parcului:</p>
<p>— Știi, de ce cântă cucul?</p>
<p>- Cântă, să-și ia de urât, răspunse jupânița, plină de zâmbete dulci.</p>
<p>— Dar ia auzi, ne cântă din față...</p>
<p>— Apoi e semn de noroc!..</p>
<p>— Oare ? — Să dea Dumnezeu să avem noroc! ... să ne cânte într-un ceas bun!...</p>
<p>— Și ce-ai dori, Măria Ta?</p>
<p>— Eu, ce-aș dori? — Nimic altceva decât o domniță frumoasă și câțiva Feți frumoși din lacrimă...</p>
<p>Jupânița începu a zâmbi, pironindu-și fața surâzândă spre pământ. Într-aceea cucul </p>
<p>își întrerupse prorocitorul cântec, dar la îndemnul lui Vodă, după o scurtă vreme, începu iar să-i cânte parcă dinadins.</p>
<p>— Să-mi zici cucule, câți Feți frumoși are să aibă jupâttița Ruxanda, m-ai înțeles?</p>
<p>Tocmai atunci și prorocul începu să cânte „cucu, cucu“... iar Vodă numără până la cinsprezece.</p>
<p>— Auzi jupânițo? — Zice cucul, că ai să ai cinsprezece feciori — înțelegi?</p>
<p>(Va urma.)</p>
<p>Partea Literară.</p>
<p>VOIEVOZII.</p>
<p>Povestire originară a „Unirii”, de Dela Bistriță. (Continuare).</p>
<p>— Eu nu înțeleg nimic, răspunse Ruxanda cu sfială. Vodă râdea din tot sufletul de hazlia prorocie a cucului, pe când jupânița se făcea niznae și trecea cu vederea șaga Măriei Sale, care o atingea.</p>
<p>Doamna Despina știa bine, că Ștefăniță puse ochii pe fiica-sa mezină, Ruxanda. Aceasta o cunoștea din vorbele-i dulci și gingașe, din lungile-i și neîntreruptele preumblări, din ochii aprinși de-o tainică dragoste.</p>
<p>Și inima Doamnei Despina creștea de bucurie la gândul luminos, că copila-i va fi pețită de Voievod și îi va vedea strălucind pe dalba-i frunte feciorească cununa de domniță a Moldovei.</p>
<p>Chiar și Doamna Ruxanda încredința sus și tare pe bătrâna Despina, că Ștefăniță va cere încurând mâna mezinei, care număra de abia cinsprezece primăveri. Această convingere a Doamnelor izvorea din faptul, că pravila și datina Țârei îndatorea pe Domn să-și aleagă soția tot din odraslă domnească. De vreme ce copilele Despinei erau jupânițe de neam domnesc, curate vlăstare a lui Neagoe Basarabul, fost Domn al Țărei Românești, — căsătoria lui Ștefăniță cu Ruxanda era foarte ușoară și cu putință.</p>
<p>Chiar și boierimea, care dorea la Curte, aștepta cât mai de curând ziua logodnei noilor însurăței.</p>
<p>Cu toții se bucurau de viitorul de aur al tinerilor, — numai în inima Stanei, sora Ruxandei și fiica mai vârstnică a Despinei, se născu o neagră pizmă față de fericirea și norocul mezinei.</p>
<p>Ea vedea în soră-sa o rivală, ce-i năruește visurile de aur și îi spulberă dorul de-a ajunge domnița Moldovei. Doamnele mari grăiau adese între dânsele, că mai mult ține Stana la Măria Sa decât Ruxanda. Despre acest lucru știa și Ștefăniță — dar e! tocmai de aceea caută să robească, să cucerească cu orice preț inima copilandrei mezine. Ruxanda, gingașă din firea ei, pricepu pricina pizmei și urei ce-o tăinuia soră-sa față de dânsa, de aceea se feria de ființa Măriei Sale, — deveni față de Ștefăniță rece ca gheața, — numai ca Stana să aibă parte și noroc de a-și ajunge împlinite dorurile și visurile-i de domniță.</p>
<p>Ștefăniță nu știa ce luptă strajnică se petrecea în inimile celor două surori ce se îndrăgostiră de dânsul; nu putea înțelege de ce se apropia Stana așa de mult de ființa lui, pe când Ruxanda se îndepărta tot mai mult de dânsul.... Dar Ștefăniță știa numai atâta, că el nu iubește pe Stana, deși ea l-ar iubi oricât de mult, — el iubește numai pe Ruxanda, deși ea poate nu l-ar iubi. În acest curios contrast de sentimente era o ghicitoare greu de deslegat pentru Ștefăniță.</p>
<p>Intr-o seară senină pe răcoare, se plimba Doamna Ruxanda cu mezina prin aleile parcului.</p>
<p>. — Ei, cum îți pare Ștefăniță, — o întrebă doamna Ruxanda.</p>
<p>— Cum să-mi pară? — e o fire curioasă, cu una nu-l pot pricepe.</p>
<p>— Și de ce, Ruxăndițo?</p>
<p>— Da, vezi de ce, bate toate fetele la cap... Parcă eu nu văd, că acum face curte și soră-mea, după ce mi-a făcut și mie? Parcă n-am auzit că-i legat și de fetele Vornicului Tăutu?... hm!... dar. ..</p>
<p>— Dar, — întrerupse Doamna — dar oricum o fi, ți-o pot spune verde in ochi, Ruxanda dragă, că Măria Ta ține foc la tine...</p>
<p>— Poate să țină.... mie îmi e tot atâta, — răspunse jupâniță cu un fel de rece nepăsare. — dacă ar ținea într-adevăr la mine, după cum spui, atunci n-ar face cu ochiul tuturora...</p>
<p>— Și de aceasta nu ți-e drag? Eu nu te-am crezut să fii așa de geloasă de fapt, că Măria Sa stă uneori de vorba și cu alte jupânițe...</p>
<p>— Una-i vorba, alta-i dragostea. .. Pe când stăteau așa de vorbă, la încrucișul aleilor se întâlniră cu Ștefăniță și Stana, care de asemenea se plimbau singuri pe aleile parcului.</p>
<p>Niște fiori reci trecură prin trupul jupâniței Ruxande, când văzu pe Ștefăniță, ținând de braț pe Stana.</p>
<p>— I-ai văzut? — întrebă jupâniță pe Doamna Ruxanda.</p>
<p>— Da, i-am văzut.... ,</p>
<p>— N’am dreptate?</p>
<p>— Cam așa ..</p>
<p>— Atunci?</p>
<p>— Atunci Ruxando, dă-i pace! Ele mai vorbiră despre multe alte, și simțindu-se obosite, se așezară pe niște laițe. Vântul legăna alene vârfurile pomilor. Din senin cernea roua proaspătă de noapte. Stelele tremurau în adâncul zărilor sinelii. Din când în când țârâiau greierușii, pe care îi îngâna vreun piptpalac stingher.</p>
<p>Pe alee se auzea un râset înfundat — și niște vorbe nelămurite. Părea, că Ștefăniță cu Stana se apropiau din ce în ce spre ele. Se auzeau niște pași.</p>
<p>Taci, să nu te-audă Ruxanda. — Aceste vorbe rostite de Stana se auzeau de minune în liniștea nopții.</p>
<p>— Ei și dacă m-ar auzi, ce-i cu aceasta — grăi Ștefăniță Stanei.</p>
<p>— Vorbește mai încet Ștefăniță, pentru Dumnezeu sfântul....</p>
<p>— Ți-am zis-o și ți-o zic pentru cea din urmă dată, că Ruxanda mi-i dragă și atâta-i totul...</p>
<p>-— Dar ce folos, dacă ea nu te iubește...</p>
<p>— Aceasta-i treaba ei jupânițo, dar eu țin foc la dânsa... mâine am să-i cer mâna...</p>
<p>— Ah, Ștefăniță... ce spui?</p>
<p>—- În zădar Stano, iartă-mă, dar altfel nu pot...fii bună și nu ne pizmui fericirea....</p>
<p>— Oh, Dumnezeule! — Oftă Stana în glas mare, remănând pe drum. În glasul ei tremurător vibra deznădejdea neagră.</p>
<p>Doamna Ruxanda împreună cu mezina se sculară tocmai cu puțină vreme mai înainte de a trece Măria Sa cu Stana. Ele auziră și înțeleseră prea bine rostul convorbirii lor, care le dădu mult de gândit.</p>
<p>A doua zi Ștefăniță dis de dimineață își făcea tot planuri, cum ar fi mai bine, să zică Ruxandei tot ce-i zace pe inimă...</p>
<p>(Va urma.)</p>
<p>Partea Literară.</p>
<p>VOIEVOZII.</p>
<p>Povestire originară a „Unirii”.</p>
<p>de Dela Bistriță, (Continuare).</p>
<p>— Vor fi venind, se vede, grăi metropolitul, privind cu mulțumire sufletească în ochii lui Radu și netezindu-și de bucurie barba albă.</p>
<p>Un arnăut dădu de veste, că au sosit la Curte niște tinere jupânițe, care vor să dea ochii cu Măria Sa.</p>
<p>— Zi-le băiete, să intre în casă.</p>
<p>În curând, cu pașii mărunți, intrau sfielnice în calemul domnesc Ilinca, fiica lui Ioan Despot și Stana, sora Ruxandeî.</p>
<p>Amândouă se închinară adânc lui Vodă, grăindu-i cu glas subțire și tremurător.</p>
<p>— Hristos a înviat, Măria Ta.</p>
<p>— Adevărat că a înviat, domnițelor. Dar bine cum de nu a venit și Ruxanda cu voi? — le întrebă Radu cu mirare.</p>
<p>Nici una nu răspunse. Stana privea nedumirită, cu ochi șireți și prefăcuți în ochii Ilincăi.</p>
<p>— Ei, ce-i cu Ruxanda, de nu mai vine? — întrebă iar Vodă.</p>
<p>— Poate, Măria Ta, îi s-a fi făcut rău, vorbi metropolitul.</p>
<p>Radu privea cercetător în ochii Stanei, care-și ferea întâlnirea ochilor. Ar mai fi voit să o întrebe ceva, dar nu se înduplecase, ci stătea cu privirea pironită în pământ și cu degetul arătător dus la tâmpla dreaptă a frunții. Gândurile lui erau duse la Ruxanda.</p>
<p>De odată Radu se sculă, plin de nemulțumire și izbind jilțul pe care ședea, vorbi cu un fel de mânie:</p>
<p>— Ciudat lucru... nu-i curată treabă a mijloc.... Și după-ce spuse aceste rupturi de vorbe, Radu ieși din calem. Musafirii înlemniră.</p>
<p>Curtea măreață al lui Ioan Despot, tatăl Ilincăi, ajuns mai pe urmă Țarul Sârbilor, nu era departe de curtea domnească, doar numai grădina postelnicului Balș o despărțea. Vodă trecând prin ietac, își aruncă pe umeri contășul și ieși prin portița din fundul grădinii, nezărit de nimeni. Vodă grăbea pașii pe cărărușa livezii înverzite. Zarzării și caișii de curând înfloriți, păreau ninși de fulgi albi-trandafirii, umplând cuprinsul firesc cu un miros dulce și plăcut. Vrăbiile se ciuguleau în umbrele crenguțelor înflorite.</p>
<p>— Uude-i jupâniță Ruxanda? — întrebă Vodă pe roabele Curții lui Despot, care în largul ogrăzii învârteau cu frigare un miel și puneau ceaunul la foc. Roabele sfielnice nu îndrăzneau a icni din gură în fața Domnului Țărei, care părea de astă dată nespus do aspru și crunt. Unele mai tinere zâmbeau, în taină, pe sub umbra sprâncenelor negre.</p>
<p>Ia n-auziți, ori nu, unde-i Ruxanda ? — întrebă din nou Vodă cu glas poruncitor.</p>
<p>— Tare-i mâhnită biată jupâniță, se rupe de jale colo în fundul gradinei — grăi bătrâna roabă Zoița.</p>
<p>Radu porni îngândurat în largul livezii</p>
<p>pe cărarea plină de umbră, ce ducea printre salcâmi îmbătători de miresme. În urmă și zări odorul în fundul gradinei. Mezina ședea singură pe laița de sub salcâmul înflorit, cu fața ascunsă în mânile răzimate de-o masă de nuiele.</p>
<p>Vântul, asemeni unui zburdalnic copilandru, batea alene și fără astâmpăr se juca, când șuvițele-i negre de păr, când cu încrețiturile rochiei lungi de mătasă de-un albastru deschid.</p>
<p>Poltuța-i albă, de lână, presărată cu floricele brumarii, era încinsă la mijloc cu un colan argintiu, tivit în patru ițe cu niște firișoare subțiri de aur. Cerceii mari și lungăreți de safir, stupiți de razele soarelui, răsfrângeau o lumină albăstruie, senină ca seninul văzduhului.</p>
<p>Bogăția-i lucioasă de păr negru, împletită în două cozi și legate cu un fion purpuriu de mătasă, se așternea de-a lungul umerilor.</p>
<p>Grumazii albi ca floarea salcâmilor, erau înfășorați de-o salbă de corale și hormuz. Pe mâna ei albă și delicată strălucea o brățară de aur.</p>
<p>În fine se auzea numai linul freamăt de frunze și câte un cântec de sturz. La tropotul pașilor ca trezită dintr-o adâncă visare, Ruxanda iși ridică ochii, trecându-și după urechi firele-i de par, ce-i întunecau privirea. Radu se opri în fața-i, privind lung în ochii ei plânși. Vodă cunoscu din cea dintâi privire, din lumina ochilor ei posomoriți, jalea ce-o ascunde în suflet. În acea neclintită și sfântă tăcere, în care ochii lor se priveau dornic și lung, domnița izbucni într-un oftat dureros, urmat de un șuvoi de lacrimi. Radu se înduioșa și apropiindu-se de nevinovata-i ființă, îi grăi:</p>
<p>— Nu plânge, domnițo.</p>
<p>Mezina, alinată de mângâierea caldelor cuvinte, ce le auzise din gura Domnului, își întinse mâna spre binețe, Vodă îi apucă mâna și după ce i-o scutură, îi așternu un sărutat plin de cucernicie.</p>
<p>Ruxanda îți ștergea apoi șuvoiul de lacrimi cu o batistă curată, ce-i anina ia brâu. După o clipă de tăcere, mezina grăi:</p>
<p>— Șezi colea lângă mine, Măria Ta!</p>
<p>Radu se așeza alături de jupânița, răzimându-și mânile de măsuța de nuiele.</p>
<p>— Cum te mai aflii Măria Ta?</p>
<p>— Bine, mulțumită Domnului. Tare demult nu te-am mai văzut și îmi era mare dor de tine.. .</p>
<p>— Intr-adevăr? te gândeai la mine vreodată?</p>
<p>— Da, domnițo! Și mi-a tresărit sufletul de bucurie, când am auzit de la cuviosul mitropolit, că ați venit la noi. Pe loc am poruncit să veniți tustrele la Curte — și când colo — nu ai venit...</p>
<p>— Apoi ce-i de făcut, Măria Ta, aș fi venit bucuros, dar....</p>
<p>Mezina se sfii să-și destăinuiască pricina, de ce nu sosise la Curte împreună cu cele două jupânițe.</p>
<p>— Dar de ce?</p>
<p>— Aceasta-i treaba Stanei... Amărâtă viață mai duc acolo în Sibiu din pricina Stanei. Nu-ți închipui...</p>
<p>— Cum așa? Din ce pricină?</p>
<p>— E-e-ch, aș trebui să-ți vorbesc tare mult, altădată poate ți-oi spune tot ce-mi stă pe inimă.</p>
<p>— Dar dacă veți pleca mâine ori poimânie, atunci s-a isprăvit?!... hm, ciudat lucru e între voi!</p>
<p>Ruxanda iar oftă din greu și privind lung în ochii negri și mari ai lui Radu, dădu din cap cu duioșie, zicând mai mult într-o suspinare: ,</p>
<p>— Da, da, Radule!,..</p>
<p>— Hm, știi că tare-mi pare rău de aceasta. Nu crezui că Stana va fi așa de abrașă... dar dacă-i așa, cum spui, atunci trebue să se mântuie cât mai de curând.</p>
<p>În ochii mezinei răsări un zâmbet plin de nădejde și pricepând de departe gândurile Măriei Sale, îi apucă mânile amândouă și privindu-l în ochi cu dulceață copilărească, îi spuse:</p>
<p>— Mântuie-mă Radule, mântuie-mă!</p>
<p>Și iar un șuvoiu de lacremi izvori din ochii întristatei copile.</p>
<p>— Lasă, nu mai plânge atâta, uită-te în ochii mei și spune-mi adevărat, vrei să-mi fi domniță?</p>
<p>Copila, pe a cărei obraz picurau boabele da lacrimi, iar se însenină și în acel amețitor amestec de întristare și bucurie, nu știu ce se răspundă lui Radu. În acea clipă de dulce mângâiere pentru zbuciumatul ei suflet își tupilă capul la sânul lui Radu, ca și copilul la sânul mamei sale.</p>
<p>Radu începu să-și netezească părul, să o alinte și să o sărute ca pe un copil nevinovat. Ruxanda la pieptul lui Radu părea beată de fericire și nu știa cum să mai mulțumească unui așa de mare binefăcător.</p>
<p>Radu, deși pricepu consimțământul ei, cerându-i mâna, totuși simți un fel de plăcere să o năcăjească iar cu cuvintele șoptite la ureche:</p>
<p>— Ei, vrei să-mi fi domniță?</p>
<p>— De ce mă năcăjești Radule, dacă n-aș voi, apoi atunci nu m-aș lăsa, să mă alinți cu atâta drag.</p>
<p>Soarele stătea sus într-amiezi, când Vodă se despărți de Ruxanda.</p>
</div>
<div type="chapter" n="4">
<p>CAPITOLUL X.</p>
<p>Dinspre apele Argeșului suflă un vântișor rece și jilav, în întruparea serii turinele se întorceau de la imaș, — tâlăngile sunau lin, melancolic.</p>
<p>Departe, pe pripoarele măgurilor, învălurite într-un giulgiu fumuriu de ceață, se îngână o duiosă înmlădiere de bucium. Pe costițele dealurilor sterpe scânteiau în minele de la stâne. De peste coroanele întunecosului brădeț se înălță, pe întinderea orizontului sineliu, Crai-nou. Coarnele de aur și le implantă în valurile norilor aburii, de gheață, tivindu-i de jur-împrejur cu un ghenar auriu, împletit din solzi de lumină.</p>
<p>Din adâncul zărilor pustii răsăreau pe furiș, tot una câte una, steluțele, scuturându-și de sus mărunta pulbere de raze.</p>
<p>În balconul curții lui Ioan Despot stătea Stana singură cu ochii pierduți în singurătatea zărilor întunecate. În creierii pizmașei surori se plămădeau gânduri răzvrătitoare...</p>
<p>„Închipuie-ți, mă rog, s-a mai auzit una ca, asta, ca soră-mea să cutreiere așa într-un târziu de noapte curțile boierești? Halal de dânsa... . . .. .</p>
<p>Vreau să știu, ce va zice mama la toate acestea, când i le-oi povesti...</p>
<p>Sa dus, e bun dusă, — încotro? habar n-am!— Dimineață Vodă ne-a lăsat singuri în calem — a ieșit, a dat ochii cu Ruxanda.. </p>
<p>Înțeleg, înțeleg tot ce-i la mijloc. Pot presupune, unde-i acum soră-mea... Firește că numai la curtea domnească. Bine. Am să vă tai în scurt apa de la moară.</p>
<p>Mâine din zori pornim spre Sibiu — trebue să pornim, căci altfel v-ați face de cap...</p>
<p>Da mâine plecăm. Foarte bine. De mâine rămâi cu bine Curte de Argeș."</p>
<p>Astfel de gânduri cutreierau prin mintea mâniatei juplnițe pe urma neplăcutei pățanii dela Curtea domnească. Stana era foc de aprinsă și pe Radu și pe Ruxanda și pe Ilinca.</p>
<p>Prin ierburile grădinei, clătite de rouă proaspetă, ca niște mărgăritare de argint, licureau licuricii, umplând de-o pală și tremurătoare lumină covorul pajiștei verzi, pe unde se plimbau celelalte două jupânițe: Ruxanda și Ilinca. Amândouă, cuprinse de fiorul aceleiași sfășetoare păreri de rău, nu se mai îndurau să dea ochii cu Stana, care hotărise plecarea pe a doua azi de Paște. Gândul de dispărțire, de a zice de mâine rămas bun Curții de Argeș, îi umplea sufletele de năduh. Zadarnice au fost toate rugămințile lor.— Cu nici o vorbă n-au reușit să înduplece împietrita inimă a Stanei, de-a mai rămâne un pic de vreme în Curtea de Argeș.</p>
<p>În ochii tinerelor jupânițe licurea un painjiniș de lacrimi — atât au plâns și s-au rupt de jale.</p>
<p>Ca două umbre mute și pline de o adâncă mâhnire, se plimbau pe cărărușile grădinii, mângăindu-se doar numai cu farmecul razelor de lună ori cu vraja firi adormite.</p>
<p>De la o vreme Ilinca întrerupse tăcerea:</p>
<p>— Dacă-i așa, atunci haide la Curte, să ne luăm rămas bun de la Radu.</p>
<p>— Ilinco, dar ce-a spune Stana, când află că am petrecut noaptea la Curte?</p> 
<p>— Ce să spună? încaltea, dacă te ține ca bănat, să te țină de-a binelea.</p>
<p>La urma urmei, rămas bun de la Vodă trebue să ne luăm din astă-seară, căci mâine greu să dăm ochii cu dânsul.</p>
<p>— Apoi bine, hai să mergem. Eu cred, că tare rău are să-i pară...</p>
<p>— Fără îndoială, mai ales dacă ține la tine. Zi-mi, dar ție îți place Radu? Ți-i drag?</p>
<p>— Îmi place, că-i cuminte și așezat, nu ca Ștefăniță poznaș și șmecher.. este fără conjor. Și-o spun verde, că mi-a căzut drag.</p>
<p>— Vezi, cică saa fi ținut Scaun în Țară, ai auzit tu de asta, Ruxando, ca Măria Sa să-și caute o domniță?</p>
<p>Iar prin nord s-a stârnit zvonul, că de aceea v-a trimis aici Doamna Despina, ca Măria Sa să ceară mâna uneia din două...?</p>
<p>- Ei, asta ca asta... dar azi dimineață i-a dat de înțeles despre acest lucru... și păcatul meu, eu am consimțit, să-i fiu domniță.</p>
<p>- Rămâne ca să înștiințezi ori tu ori și pe Despina Doamna despre aceasta. Tot de părerea asta sunt, că mai bine ai face dându-ți mâna lui Radu decât lui Ștefăniță.</p>
<p>- Negreșit. Dar Domnul Moldovei crezi că n-are să-ni stea împotrivă? Îmi aduc aminte de cuvintele lui Ștefăniță: „Îți zic Ruxando, că eu foc și sabie am să năpustesc asupra celui ce ne-ar strică viitorul."</p>
<p>Într-aceea porniră prin fundul grădinii, cu gândul de a se abate la Măria Sa. La curte era întuneric.</p>
<p>- Are haz că Măria Sa să nu fie acasă— zise Ruxanda.</p>
<p>— Lasă, că om întreba, răspunse scurt Ilinca.</p>
<p>În bătătura Curții Domnești flăcăii și fetele, robii și roabele, care munceau pământurile domnești se strânseră roată împrejurul lui Moș Costache, să le zică o poveste frumoasă de prin vremurile lui Por-Împăratul. Chiar și Bălai, zăvodul Curții, zăcea tolănit alături de ei, cu labele întinse pe iarba înrourată, ca să asculte și el povestea lui Moș Costache:</p>
<p>„Cică a fost, măi băieți, când a fost, o fată de împărat; că de n-ar fi fost, nici nu s-ar mai povesti...</p>
<p>Cică a fost pe vremea lui Por-Împăratul, care o avea o fată ca și-o zână de frumoasă și-i ziceau Ileana Cosânzeana...”</p>
<p>Tinerii ascultau cu mare luare aminte cuvintele moșneagului hazliu și din când îi făceau cu ochiul la vreo fată oacheșă.</p>
<p>Moșneagul purta gândurile tinerilor peste noua mări și nouă țări, când deodată, la foșnetul unei rochii, îș opri povestirea. Dinspre grădină se lămureau, pe luna plină două umbre, ce se apropiau cu pași mărunți spre dânșii. Jupânițele întrebau din fugă întreaga clacă:</p>
<p>E acasă Măria Sa, oamenii buni?</p>
<p>— Da, cum să nu, sărutăm mânușițele, jupânițelor, — li răspunse bătrâna Marină.</p>
<p>— Apoi dă, — reluă și Moș Costache, apoi daca Vodă nu se va fi dus undeva, atunci negreșit că va fi acasă...</p>
<p>Robii zâmbeau de înțelepciunea moșneagului. Domnițele apucară spre curte. Pe scări se întâlniră cu postelnicul Balș care ieșea tocmai din calemul domnesc.</p>
<p>La scări aștepta comisul Iliașcu cu rădvanul gata să plece la vistiernicul Șoituzu.</p>
<p>— Chir postelnice, n-am putea da ochii cu Măria Sa? — îl întrebă Ilinca.</p>
<p>— Să iertați d-voastră, că tocmai acum a și plecat.</p>
<p>— Dar încotro ?</p>
<p>— Ia la Vistiernicul nostru, la conul Neculai Șoituzu, care în astă seară închină masă mare. Are să fie mare petrecanie, de vreme ce li se logodește fata Dochiță cu Niță logofătul, holteiul Banului Iordache.</p>
<p>(Va urma.)</p>
<p>Partea Literară.</p>
<p>VOIEVOZII.</p>
<p>Povestire originară a „Unirii”.</p>
<p>de Dela Bistriță.</p>
<p>(Continuare)</p>
</div>
<div type="chapter" n="5">
<p>CAPITOLUL XI.</p>
<p>Într-un târziu de noapte, după multă și veselă petrecere la Curtea Vistiernicului Șoituzu, boierii mulcomiți poate și amețiți de vinurile de Drăgășani și Odobești, se retrăgeau tot unul câte unul.</p>
<p>Chiar Măria Sa dădu poruncă Comisului Iliașcu să pună caii la rădvanul domnesc. Vodă avea de gând să însoțească pe Ruxanda și Ilinca până la Curte, în rădvanul domnesc. În clipa, în care Măria Sa și jupânițele își luară „noapte bună" de la logodnici și de la Visternic, tresări în întreaga mulțime, ce mai rămase, un fior de dulce înviorare. Alăutele și cobzele, cimpoaiele și surlele, cavalele și triștile îngânau lin și măngâios un cântec vesel.</p>
<p>Afară se auzi un zuruit surd de rădvan și tropotele cailor, ce se apropiau spre scările Curții, se lămureau tot mai mult...</p>
<p>Doichița ajută pe Ruxauda să se îmbrobodească, iar Radu își trase pe umeri contășul cu ajutorința Ilincăi. Cu toții ieșiră afară pe prispă. Pe cer, sus în adâncul zărilor limpezi, Craiu-nou înșeila norii subțirei cu fire de aur.</p>
<p>În liniștea nopții, pe undele vântului, veneau din îndepărtări, prelungite sunete de corn ale străjerilor de pândă. În neclintirea miezului de noapte se deslușea și freamătul lin al brazilor din codrii. Prin largul Curții forfoteau copii de casă, chiuind din când în când de bucurie, de răsunau văile și munții.</p>
<p>— Noapte bună Dochițo, rămâi sănătoasă.</p>
<p>— Noapte bună Ruxando, mergi sănătoasă. Sărutări de mână din parte-mi la mama Despina.</p>
<p>La despărțire, ca două prietene scumpe, se sărutară cu cea mai dulce înfocare, luându-și rămas bun pentru mult amar de vreme.</p>
<p>Vodă, după ce își lua noapte bună de la toți, coborî scările ajutând jupânițele să se urce în rădvanul domnesc.</p>
<p>Doichița zărind pe Ruxanda la dreapta Măriei Sale, zâmbi și îi rosti cu glas șăgalnic:</p>
<p>— Apoi știi că nu-ți șade rău alături de Măria Sa?</p>
<p>În aceste cuvinte, pline de două înțelesuri, se ascundea taina întregului viitor al tinerilor îndrăgiți.</p>
<p>Ruxanda zâmbea cu o răpitoare dulceață și mustrând alene cu degetul arătător. pe Dochița, spuse:</p>
<p>— Dar nici Măriei Sale nu-i șade rău alături de mine.</p>
<p>Opt călăreți treceau înaintea rădvanului iar alți opt rămaseră înapoi. Comisul dădu bici armăsarilor, care porniră încet la trap. Parcă în aceeași clipă detunau focurile de salve, descărcate de călărașii de dinapoia lui Vodă. Împușcăturile urmate de chiuăte ascuțite și lungi, zguduiau întinderile cu puternica lor bubuire. La poarta curții se adunaseră dancii, care așteptau cu neastâmpăr trecerea rădvanului domnesc. Ba și flăcăii</p>
<p>și fetișcanele se înghesueau spre poartă, să strige Măriei Sale așa cum îi învățase hazliul stolnic Pantelimon.</p>
<p>— Acum băieți, striga bulibașa Țiganilor — care pe loc strigau, cât îi ținea gura:</p>
<p>— Se trăiască Măria Sa, ura-a-a-a,...</p>
<p>Și domnița Măriei Sale, ura-a-a-a răcneau după danci holteii de la curtea Visternicului, pe când comisul le arunca un pumn de sorocoveți</p>
<p>Caii sprinteni și fugarnici tăiau văzduhul în zbor și pe neștiute duseră rădvanul în preajma curții domnești.</p>
<p>— Radule, — grăi Ruxanda înainte de intrarea rădvanului în curte, — fii bun și du-ne acasă. E târziu, în zori plecăm, n-avem dor de petrecere.</p>
<p>— D-apoi cum, se vă culcați flămânde? Aceasta ar mai fi una, reluă Vodă.</p>
<p>— Dar nu de alta, dar ce va clempăni Stana? Are să ne țină de rău. Nu faci bine Radule, că nu ne asculți! Vorbi domnița cu un fel de supărare.</p>
<p>— Mai bine am face, de nu ne-am mai uita la gura ei, adăugă jupânița llinca.</p>
<p>Rădvanul se oprise la scările curții domnești, călăreții din două părți se răsfirară în șiruri drepte, spre semn de salut ostășesc.</p>
<p>Străjerul curții sună de trei ori din corn, punând argățimea pe picioare. Radu sări sprinten din rădvan și ajută mai întâi jupânița Ilinca, apoi Ruxanda să se coboare din rădvan. Pe ibovnica lui trebui să o cuprindă în brațe și să o strângă cu foc la piept, de vreme ce îl dojeni puțin înrumenită domnița:</p>
<p>— Nu poți fi cuminte!?</p>
<p>În odăile curții se făcu lumină. La intrare Vodă întrebă pe arnăutul de la ușă:</p>
<p>Fost-a cineva la curte în vremea lipsei mele?</p>
<p>— Să trăiți, Măria Voastră, a fost o jupâniță, care întrebase, unde ar fi duse jupânițele Ruxanda și Ilinca.</p>
<p>— Și tu ce i-ai grăit?</p>
<p>— I-am grăit, — trăiți Măria Voastră, că despre asta n-am știință.</p>
<p>Tustrei intrară în curte.</p>
<p>— Vezi, Ilinco, a fost, — Stana, — vorbi Ruxanda fricoasă.</p>
<p>— Văd și eu... gura ei e adevărat blestem și urgie pe capul nostru, — sfârși Ilinca.</p>
<p>— Pune masa, Axinte, — răcni Vodă cu un fel de mânie către băiatul de casă, gata la orice poruncă.</p>
<p>— Să trăiți, Măria Voastră, masa-i gata, bătrâna Zamfira pe loc aduce cina.</p>
<p>— Dar stolinicul Panate, unde naiba-i?</p>
<p>— Apoi s-a culcat... doarme.</p>
<p>— Să doarmă somnul de vici!</p>
<p>Axinte îi trase contășul de pe umerii cu cuca și netezindu-și coarnele negre de păr Radu intră în calemnul domnesc. Ilinca se așeză trudită pe un jilț, pe când Ruxanda rămase privind icoana părintelui său, de fericită pomenire, Neagoe Basarabul.</p>
<p>— Nu te țin minte, tătucă — grăi în sine, — n-avui fericirea să te mângâi cu dulcea vorbă „tată“ și tu să mă alinți și să mă dezmierzi pe genunchii tăi... Tu mi-ai lăsat mititele, noi nu te mai ținem minte! Aceste curți clădite de mâna ta au ajuns să le stăpânească străini!...</p>
<p>O lacrimă se strecură în taină pe obrajii copilei — o lacrimă de înduioșare pe urma </p>
<p>risipei și prefacerii vremurilor frumoase din trecutul Băsarăbeștilor.</p>
<p>Bătrâna Zamfira intră cu tacâmurile, iar după dânsa venea și Axinte purtând un urcior cu vin vechi din Dealu-Mare. Zamfira harnică întinse masa boierească și rosti celor de față:</p>
<p>— Poftim la masă, Măriilor voastre. După ce tustrei cu fața spre ungherul odăii, spre soare-răsare, unde anina icoana Preasfintei Născătoare de Dumnezeu, își făcură semnul mântuitoarei cruci, se puseră la masă.</p>
<p>— Poftă bună, cuconițelor, li dorea Radu.</p>
<p>— Poftă bună și Măriei Tale.</p>
<p>În tăcere tustrei sorbeau din ciorba de pui de găină, Ruxanda, care nu bătea deloc cu lucruri ce nu-i cad pe gustul ei delicat sorbi întregul talger, spre marea bucurie a lui Radu.</p>
<p>— îți priește ciorba, Cuconițo?</p>
<p>— Tare mult, Cuconașule, halal de cine-a facut-o.</p>
<p>Ilinca zâmbi cu dulceață, grăind:</p>
<p>— Apoi Zamfira are gust...</p>
<p>— La atâta se pricepe și dânsa — îngână Vodă. — dar să îmbucăm și din cea friptură de găină ori de costiță de miei, — cum vă place, fără sfială, ca acasă,</p>
<p>— Măi Axinte, tu să-mi faci pe stolnicul în astă seară, m-ai înțeles?</p>
<p>— Înțeles, Măria Ta — și pe loc băiatul desfundă urciorul, pritocind prin pahare bunătatea de vin.</p>
<p>— Ia luați, cuconițele mele și câte un păhărel de vin — e vin de anțerț din Dealu-Mare.</p>
<p>Apoi Radu ridicând paharul de vin auriu, ivesi in sănătatea domnițelor:</p>
<p>— Să auzim de bine! La mulți ani cu noroc și sănătate!</p>
<p>— Să dea Dumnezeu — răspunseră amândouă jupânițele, ciocnindu-și paharele și deșărtând numai o puțintime de vin.</p>
<p>Ușa se deschide și Zamfira căra alte tacâmuri cu niște sărmăluțe, pe când Axinte schimba talgerile. Lui Radu îi creștea inima, când vedea pe Ruxanda, cu ce poftă mănâncă, lăsând la o parte mofturile de fată mare. După o clipă de tăcere ochii îndrăgostiților se întâlniră și fără să știe pricina începură a zâmbi.</p>
<p>— De ce râzi, Ruxando? o întrebă Radu. Ea dădu numai din cap și rămase zâmbind și mai dulce.</p>
<p>— Numai să n-o deochi, Măria Ta, îi vorbi în șagă jupânița Ilinca.</p>
<p>— Dă, e vina mea de-i așa de draga și mândră?</p>
<p>— Ș-ai pus ochii într-adevăr pe Ruxanda? Zi drept Măria Ta!</p>
<p>În odaie intră bătrâna Zamfira cu un teanc de plăcinte calde. Axinte iar pritocea vinul prin paharele goale. De data asta bătrâna nu-și putea vinde marfa, plăcintele rămaseră neatinse pe masă, ci numai vinul mai găsi muștereu de treabă în Vodă.</p>
<p>— Dar răspunde-mi la întrebare, Măria Ta, ți-i dragă Ruxanda?</p>
<p>— Ei taci cu vorba asta, — reluă domnița, ca și când n-ar fi vrut să îngăduie lui Radu de a-și dastăinui tainele inimii. Vodă fără înconjur zise verde și fățiș Ilincăi:</p>
<p>— Da, mi-i dragă Ruxanda, o iubesc și o vreau de domniță.</p>
<p>(Va urma.)</p>
<p>Partea Literară.</p>
<p>VOIEVOZII</p>
<p>Povestire originară a „Unirii“.</p>
<p>de Dela Bistriță. (Continuare).</p>
<p>— Ce spui și tu, Ruxando, la asta?</p>
<p>— Nu spun nimic altceva, decât tot ceea ce-a spus-o Radu,</p>
<p>— În fața Ilincăi, pe care o iau de martoră, îți cer mâna de soție și de domniță a Țărei Românești.</p>
<p>Ruxanda rămase pe gânduri o clipă, în urmă răspunse:</p>
<p>— Dacă mama nu ni va sta împotrivă, atunci îți dau mâna.</p>
<p>În ochii Ilincăi Radu și Ruxanda își dădură mâna și se sculară de la masă. Jupânițele aveau gândul de ducă, simțindu-se trudite și somnoroase.</p>
<p>Ruxanda, sprintenă și mlădioasa ca o arătare, se repezi în cealaltă odaie să-și caute broboada. Radu sări după dânsa și fără întrebare o cuprinse în brațe. Domnița se zmunci, dar nu era în stare să se deslănțuie din brațele-i de fier.</p>
<p>— Ai milă, Radule, lasă-mă să mă duc — pe vremea asta toată lumea doarme.. și mâine din zori plecăm spre Sibiu...</p>
<p>— Și când avem să ne mai vedem?</p>
<p>Și când om mai ospăta împreună?</p>
<p>N-ai să mă uiți tu, Ruxando?</p>
<p>— Ah, nu, Radule, n-am să te uit, dar dă-mi drumul...</p>
<p>Amândoi, în întâia lor îmbrățișare se priveau cu înduioșare, negăsind cuvinte de a-și destăinui unul altuia focul dragostei dintâi.</p>
<p>Radu își pierduse cumpătul și ca într-o amețitoare aiurie apropie grumazii ei albi de buzele-i înflăcărate. O caldă înfiorare îi săgeta simțurile și-n acea tainică și dulce uitare de sine îi depuse pe păru-i moale și mătăsos, pe buzele-i rumene, pe ochii negri și mari cele mai gingașe și dulci sărutări. Ruxanda nu se împotrivi, nu-și feri chipul, ci dimpotrivă, amețită și ea de focul dragostei dintăi, inunda pața lui Radu cu o ploaie torențială de sărutări.</p>
<p>Ilinca îi surprinse și neluând în rău cele văzute, le grăi:</p>
<p>— Vă ajunge! — destul! — mai lăsați și pe altă dată!</p>
<p>Tinerii îndrăgostiți își desprinseră brațele. Ruxanda îmbujorată ca floarea de mac, îș luă broboada de pe canapea.</p>
<p>— Las-o, Măria Ta, să meargă acasă... că apoi n-a să poată ațipi pe urma atâtei îndrăgostiri...</p>
<p>După ce domnițele se îmbrobodiră ieșiră tustrei din calem, abătându-se spre curtea lui Ion Despot prin grădina domnească.</p>
<p>La curtea lui Despot era întuneric. Radu le întovărăși până la scări. Pe când Ilinca urca scările, Radu cuprinse pe din spate odorul, sărutându-l încă odată, apoi îș luară rămas bun cu vorbă:</p>
<p>— Noapte bună, Măria Ta.</p>
<p>— Noapte bună, domnițelor, visuri bune și plăcute</p>
<p>Radu se reînturnă spre curte abătut și cu sufletul plin de o adâncă mâhnire, că se desparte de odorul inimii sale.</p>
<p>Pe cerul limpede și senin lucea luna plină, privind îngândurată peste întinderile visătoare.—</p>
<p> CAPITOLUL XII.</p>
<p>Vornicul Țării de sus, George Tăutu, avea mari moșii în ținutul Iașilor și Tălciului, podgorii mândre în Cotnari și limbi de păduri în ținutul Sucevei. Pe pământurile lui rodnice și mănoase, pe care creșteau lanuri de grâu și porumbiști de aur, ovăz, săcară și orz, se resfirau de-alungul Jijiei și în preajma Prutului la mai bine de cincizeci de sate și cătune. În Rădăucăneni avea hambare pline cu grâu, clăi de fâneață proaspetă și stoguri de paie.</p>
<p>Pe coasta Jijiei avea șapte mori, care ziua și noaptea măcinau grâurile și porumburile, prefăcându-le în făină galbină ca chilimbarul, pe care căruțașii o cărau în grămezi de saci spre cetatea Sașilor ori a Hușilor. Iar din Cotnari, tot anul, se cărau în susul și în josul Țării sute de poloboace pline cu vin alb ori roș, moldovenesc.</p>
<p>Vinurile-i ajunseră a fi cunoscute chiar în Țara-leșească — și mulți din boerii poloni le mijloceau de-a dreptul din podgoriile lui. Vornicul era gospodar de pildă pentru boerii din împrejurime prin priceperea și iscusința la gospodărit, dar mai mult prin bunătatea și dulceața inimii. Pe lângă daniile cari le făcuse schiturilor și mănăstirilor de pe ținuturile sale, pe lângă nenumăratele pomeni date de sufletele repausaților, atâtor familii scăpătate, Vornicul iubea din tot sufletul poporul de jos, poporul iobag. Oricare sat și cătun îți avea imașul lui de pășune și fiecare sătean își avea șușănița lui de ogor, bordeiul și grădinuța sa. ।</p>
<p>Vornicul numai pe pătimașii beției nu-i putea suferi în ochi.</p>
<p>De aceea de multe ori auzeai din gura lui: „Numai să nu-mi beți, că apoi ne stricăm, că din beție se iscă ceartă, bătălie și moarte de om“.</p>
<p>De almintrelșa tot poporul ținea foc la Vornic și pentru dânsul s’ar fi dat și în foc și în vânt. Cu Vodă Ștefăniță de asemenea trăia bine ca cu frate-său și ținea să fie om de cuvânt și de trainică dragoste cătră Curtea domnească, ca și tată-său, de fericită pomenire, marele logofăt Tăutu.</p>
<p>Curtea, în care Vornicul petrecea vremea de vară, unde se ascundea de marea căldură și de înăbușeala târgului, se afla în Hârlău, în ținutul Botoșanilor. Numai din când în când se mai abătea cu vorniceasa ori cu vornicuțele prin Iași, de dragul sărbătorilor ori a unor petreceri neobișnuite, Feciorul Iorgu, voinic și chipeș, ajuns căpitan de plai, încă nu se întoarse cu oastea tăbărită pe stepele Nistrului.</p>
<p>Deunăzi tocmai, de sărbătoarea sfintei Mării, își aduse fetele din cetatea Sașilor să vadă pe Vodă Ștefăniță; iar după ce l-au văzut și au rupt câteva frânturi de vorbe cu Măria Sa, Vornicul le-a trimis înapoi în Hârlău, întovărășite de vorniceasa Tudora. El mai zăbovi pentru nu fir de vreme în Iași, dând seamă de treburile Țării lui Vodă Ștefăniță.</p>
<p>(Va urma.</p>
<p>Partea Literară.</p>
<p>VOIEVOZII</p>
<p>Povestire originară a „Unirii“.</p>
<p>de Dela</p>
<p>Bistriță</p>
<p>(Continuare).</p>
<p>Azi toată dimineața vornicul grăi cu dragomanul Iordache Pandelia, sosit de la curtea de Argeș. Veștile auzite de la dragoman erau de mare însemnătate pentru Vodă. Vornicul ținea în taină cele auzite și căuta cel mai prielnic prilej de a-i destăinui noile vești din Țara Românească. Tăutu găsi de bună cuviință, a pofti pe Vodă, să facă o călătorie la curtea lui din Hărlau.</p>
<p>Și Vodă s-a învoit.</p>
<p>A doua zi, dis-de-dimineață, Măria Sa, logofătul Dragomir și vornicul porniră la drum într-un poștalion cu șase zmei fugarnici și sprinteni. Trecură prin târgușorul Voineștilor, prin satele: Horlești, Păușești, Moara-Prefectului și Părul-Lupului.</p>
<p>De aici, după un mic popas, luară drumul spre Cotnari.</p>
<p>Soarele ridicat de trei sulițe pe orizont, începu sa ardă cumplit.</p>
<p>Drumul alb, ce se întindea înainte ca un fir de ață albă, ducea prin mănoase holde de păpușoaie și grâuri. Pe lanurile grâniștilor se zăreau harnicii muncitori, care secerau spicurile pline și bogate, și legându-le în snopuri, le întindeau la uscat, pe ariile câmpului.</p>
<p>— Vezi, Măria Ta, cât poți străbate cu ochii în lung și în lat, astea toate-s holdele mele. Anul acesta, a dat Dumnezeu, de a fost mănos și s-au făcut de toate din belșug — zise Vornicul, arătând cu degetul întinsele și bogatele lanuri.</p>
<p>— Tare mă bucur, că a dat Dumnezeu de s-au făcut din belșug, răspunse Ștefăniță, care încercă să cuprindă cu ochii câmpurile ce se pierdeau în depărtarea zărilor.</p>
<p>Vântul tâlăzuia cu mândrie valurile de spicuri aurii.</p>
<p>— Și pe moșiile astea, din preajma Cotnarilor, muncesc aproape numai Ungurii, aduși de bunicul Măriei Tale, de ferictă pomenire, Ștefan cel Mare. Și le-am dat și noi o bucată de pământ, de danie, și fiind harnici, au ajuns azi oameni cu stare de mână grăi Vonicul.</p>
<p>După un popas de vreo trei ceasuri la crama domnească din Cotnari, unde își infiripară puterile cu de-ale gurii și cu vin vechi, pe la toacă o luară la drum.</p>
<p>Roșeața amurgului se întinse pe poala zărilor albastre. Cele din urmă raze din amurg înauriau turlele bisericilor. Încet încet, pe furiș, și peste cuprinsul Hărlăului, se lăsă întunerecul nopții.</p>
<p>Curtea întreagă a Vornicului aștepta cu nerăbdare pe noii oaspeți.</p>
<p>Odaia, în care Măria Sa avea să locuiască, era curată ca oglinda, plină de miros de flori îmbătătoare, pe podele erau așternute laicere modovenești, iar pe pereți albi stăteau aninate armuri turcești: iatagane răsucite și baltaguri rotunde cu prăsele de fildeș, cornuri și pistoale.</p>
<p>La curtea Vornicului noii sosiți dădură ochii și cu jupânul Petru Rareș, care de</p>
<p>asemenea îș avea curtea în Hârlău, cu pivnicerul podgorilor domnești, cu Vasilică Boboc și cu jupâneasa lui, Mărioara.</p>
<p>Ștefăniță nu era de fel bucuros că dă ochii cu Rareș, unul din cei mai puternici rivali la tronul domnesc, dar trebui să-și calce pe voie și să dea binețe și cu dânsul.</p>
<p>Vorniceasa Tudora ospăta de minune pe boieri de față. Ea cu vornicuțele oacheșe slujeau la masa mare.</p>
<p>După cină boierii chefoși se strânseră la taifas în odaia Vornicului, care începu vorba de departe:</p>
<p>— Și bine, Măria Ta, ai de gând să rămâi holtei câte zile vei trăi?</p>
<p>În obrajii tinerelor vornicuțe, Irina și Catinca, care erau și ele de față, năvăli sângele privind dornic în ochii Măriei Sale și așteptându-i răspunsul.</p>
<p>— Ba nu, răspunse Vodă scurt și dând tăgăduitor din cap.</p>
<p>— Apoi pe cine gândești, Măria Ta, să iei de soție?</p>
<p>Vorniceasa Tuddra, auzind despre ce e vorba, îndemnă pe fete să iasă din odaie. Vornicuțele ieșiră.</p>
<p>— La asta îmi bat și eu capul, — răspunse iar Vodă. Dacă ar fi pe voia și placul meu, eu atunci aș ști pe cine să-mi iau de domniță, dar voind a cinsti voia Țării și a poporului, mă simt cu mânile legate. j</p>
<p>— Ai dreptate Măria Ta, răspunse jupânul Boboc.</p>
<p>— Înțeleg, reluă vornicul, adică Măria Ta gândești a peți mâna unei fete de voievod, după cum dorește Țara și poporul?</p>
<p>— Da, vornice, fiindcă altfel aș călca datina Țării, care mă îndatorește, să caut o fata de voievod, de obârșia românească, iar de n-oi găsi-o, atunci pot bate la ușa unei curți străine ori chiar la curtea jupânițelor noastre.</p>
<p>— Și crezi că ai să găsești fată de voivod, de obârșie românească?</p>
<p>— Cum să nu? Mă cunosc bine cu văduva Doamnă, Despina Basarab, care are de măritat două fete, pe Stana și pe Ruxanda.</p>
<p>Pe una din ele aș putea-o lua fără nici o împiedicare. Și chiar pe mezină am pus ochii și mă ațin la mâna ei:</p>
<p>— Mâna Ruxandei? — hm, știam eu că la dânsa te ațineai, Măria Ta, — grai vornicul cu un fel de mirare și dând din cap mai la fiecare cuvânt, — dar nu-i așa de ușoară treabă a căpăta mâna domniței Ruxanda.</p>
<p>— Pentru ce?</p>
<p>— Pentru ce? uite, am sa-ți spun verde, Măria Ta, cum stau lucrurih cu domnița Ruxanda Basarab.</p>
<p>Ieri a sosit de la curtea de Argeș un dragoman, Iordache Pandelia, pentru a te înștiința, că domnița Ruxanda ș-a dat mâna lui Radu Vodă, domnul Țării Românești.</p>
<p>— Nu se poate!</p>
<p>— Ba se poate prea bine. Dragmanul a fost trimis de domnița Stana Basarab, pentru a nu te mai aținea la mâna Ruxandei. Iar de nu vrei să-mi crezi, citește zapisul.</p>
<p>Vornicul scoase din buzunarul contășului zapisul, înăintându-l Măriei Sale, care îl deschise, citind:</p>
<p>„Îți trimit acest al meu zaps,</p>
<p>Măria Ta, pentru a-ți face bine cunoscut,că a mea soră nu s-a ținut de cuvânt și și-a dat mâna jupânului Radu de la Afumați, Voievodul Țării Românești. Ț-o zic asta</p>
<p>numai din dragostea, pe care în suflet o nutresc pentru a Ta Mărie, rugându-te, ca să nu umblați mai mult după mâna Ruxandei, dacă n-au fost cum se cuvine. Mă închin Măriei Tale de sănătate.</p>
<p>Domnița Stana Basarab.“</p>
<p>Ștefăniță, înfuriat azvârli zapisul și izbi jilțul din preajma-i cu latul mâinii. în aceeași clipă lovind cu pumnul în masă, de se vărsa vinul din paharele pline, zise mâniat:</p>
<p>— Astea minciuni scornite de Stana și zapisului ăsta nu dau crezământ.</p>
<p>— Oare-i cu neputință, ca Ruxanda să-și dea mâna lui Radu? — întrebă vornicul.</p>
<p>— Ruxanda-i fată de treabă... mi-a făgăduit mâna, prin urmare trebuie să se țină de cuvânt. Mie nu-mi pasă de niciun Radu de la Afumați. Ruxanda trebue să-mi fie domniță.</p>
<p>— Voi vedea, Măria Ta, dacă trebue, răspunse vornicul.</p>
<p>— Ai să vezi, jupâne Tăutu, că și Radu are să-mi știe de frică.</p>
<p>— Și crezi Măria Ta, că de dragul domniței Tale are să se dea în foc și în vânt oastea noastră?</p>
<p>Nu-i ea destul de trudită pe urma goanei Tătarilor? Are să te râdă lumea, Ștefăniță de ai să te lupți pentru mâna unei fete.</p>
<p>— Să mă râdă. Apoi mai avem noi și alte vechi socoteli cu Muntenii. Odată trebue să învețe minte... </p>
<p>Boerii rămaseră muți și duși pe gânduri. În odaia vornicului domnea tăcerea. După o clipă mai lungă, grăi și Rareș:</p>
<p>— Dacă lucrurile vor ajunge până la luptă, cred că mai bucuros ar fi poporul, ca Măria Ta, să pețești o fată de boier, decât să verși sânge nevinovat, de dragul domniței Basarab.</p>
<p>— Ce? Mai bine ai face să taci, jupâne Rareș. La cuvântul tău nu mă uit, fiindcă mi-ai fost și-mi ești dușman de moarte.</p>
<p>Voiai ca să calc datina Țării, ca apoi tu să-mi poți căuta cusur cu lumânarea și să mă răstorni de la cârmă? Așa de prost nu-i Ștefăniță, cum îl crezi... </p>
<p>— Ce râu ți-am făcut, Măria Ta până acum, de mă ții de dușman de moarte? — vorbi Rareș cu mânie, — oare fiindcă poporul a vrut să ma aleagă și pe mine de domn, ori asta înseamnă a-ți fi dușman de moarte?</p>
<p>— Liniștiți-vă, — grăi vornicul cu vorbă împăcată.</p>
<p>— Taci, că ești viclean ca o vulpe. N-ai vrut tu să răstorni de la cârmă pe tătucă-meu, de fericită pemenire, Bogdan Vodă, înțelegându-te cu Leșii? Nu te-ai înțeles tu mai dăunâzi- cu doamna văduvă, ca cu orice preț să mă înlături de la tron. Grăiește...</p>
<p>— Grăiesc numai atâta, — reluă Rareș, că nu ți-am fost până acum dușman, dar dacă mă socoți de atare, atunci am să-ți fiu și cât vei trăi, vei pomeni pe jupânul Petru Rareș.</p>
<p>Zicând aceasta Rareș, neluându-și binețele de la boerii de față, ieși mânios din odaia vornicului.</p>
<p>— Nici de Rareș nu mă tem, — grăi Vodă în urma lui Rareș, care ieșise.</p> 
<p>Jupânii înmărmuriți de asemenea neplăcută întâmplare, amuțiră, nezicând nici o vorbă.</p>
<p>Vodă era foc de mâniat și pe Ruxanda, și pe Rareș, ba și pe vornic. Într-un târziu de noapte fiecare din jupâni s-a retras în odaia lui, la culcare.</p>
<p>A doua zi dis-de-dimineață Vodă Ștefăniță părăsi împreună cu logofătul Dragomir curtea vornicului Tăutu din Hârlău.</p>
</div>
<div type="chapter" n="6">
<p>CAPITOLUL XIII.</p>
<p>A doua zi de Paște era o zi caldă, frumoasă. — o zi cu soare, plină de viață și de înviorare. Pe covorul văzduhului albastru nu se ivea nici o dungă de nor. Dătătorul luminii stăpânea întinsul zărilor, limpezi ca apa izvorului de munte. Codrii tăceau. Nici un freamăt de frunze, nici o suflare de vânt. Firea ticnită, în răcoarea dimineții, se închină, parcă în taină, cătră cel Înviat din morți. Spre ceruri se urcau rugătoare știutele glasuri de clopot, îndemnând la rugăciune Curtea de Argeș. Parcă și rândunelele, la umbra de ramuri, ciripeau în limba lor, cucernice rugi. Apele Argeșului, în șoapte de valuri, lin sunătoare, parcă se închinau. Tot astfel întregul norod peruea, cu suflete pline de vie credință, spre sfântul lăcaș, să proslăvească Atotștiutorul.</p>
<p>Pe drumurile Curții vedeai furnicând moșnegi gârboviți de povara anilor scurși pășind încet, cu toiagurile în mâini. Zăreai și flăcăiandrii fercheși, spilcuiți în straie sărbătorești, cu ochi senini surâzători, pășind spre biserică, se se închine. Pe drum, făceau cu ochiul la cocoane oacheșe, ori din treacăt spuneau frânturi de vorbe glumețe, facându-le se rîda în hohot. . Fetișcanele sprintene și mlădioase treceau tăcute, cu ochii zâmbind alături de neveste vrâstnice. Copii gălăgioși se îndrumau, în grămezi mari, spre mănăstire, în cale ciocnind ouă roșii. Adesea treceau și rădvane cu jupâni și jupânese, luând-o alene spre deal.</p>
<p>De departe, din pala văii, pe aripi de vânt, veneau îngânări de trimbițe, sunând ascuțit. Ostimea venea la sfânta slujbă. În clipe de liniște, se deslușeau bine, asurzitoarele, tropote de cai. De la cotitura drumului înfurcit zăreai mândra ceată de călărași, suind dealul agale. Curtenii călăre însoțeau pe Măria Sa Radu Vodă, care-și purta lumina ochilor, ageră ca de vultur, peste valurile bravei oștimi. În urma alaiului domnesc, vârtejurile luminoase de colb opreau vederea călărimii ostășești. În sunări de trâmbițe și de surle oastea suia dealul, încet la trap.</p>
<p>— Ei, ce zici, nene Balș, — întrebă logofătul Niță, — plecat-au fetele doamnei Despine?</p>
<p>— Da logofete. așa am auzit de la jupânul Ioan Despotul, că au luat-o la sănătoasa, chiar din zori.</p>
<p>— Din zori?</p>
<p>— Hm, aceasta-i iar una, apoi n-are să le meargă bine, dacă n-au ascultat măcar slujba de dimineață. Amarnica faptă e jupânița Stana! — îngână logofătul, dând, nemulțumitor din cap.</p>
<p>Vodă auzise cam despre ce vorbesc jupâni și îi întrebă din goana calului:</p>
<p>— Plecat-au jupânițele?</p>
<p>— Da, Măria Ta. — îi răspunse chiar jupânul Ioan Despot, — au plecat de dimineață.</p>
<p>Vodă nu mai spuse nimic, ci făcu o față adânc îngândurată.</p>
<p>Clopotele sunau lin, melancolie. Alaiul ajunse la porțile bisericii. Mulțimea în strigăte de urale se dădea ia o parte, făcând loc da trecere boerilor și Măriei Sale. Într-o clipă, cum ai clipi din ochi, niște descărcături de salve răsunau puternic.</p>
<p>Pe când Vodă cu boerii descălecau la scările largi ale sfântului Lăcaș, norodul nu mai contenea de a-și sfârși uralele de înveselire. Slujba se săvârșea cu cucernică evlavie, iar după sfârșirea ei, poporul credincios începea să se strecoare, așteptând pe tăpșanul schitului, pe Radu Vodă.</p>
<p>Comisarul aducea de frâu calul cu stea în frunte al Măriei Sale. Fețele velite însoțeau pe Vodă la scări, care încălecă într-o clipă. Pe rând încălecau boerii și alaiul întreg pornea la pas, în focuri de salve, amestecate cu zvonuri de clopote, cu țipetele uralelor și îngânările surlelor.</p>
<p>Vodă clătina ușor din cap mulțimii care i se închină. În ochii Domnului mijea un zâmbet sfiit. Jupânițele oacheșe, ce se înghesuiau la porțile bisericii, zvârleau trandafiri înaintea alaiului domnesc, să calce pe covoare de flori.</p>
<p>(Va urma.)</p>
<p>Partea Literară.</p>
<p>VOIEVOZII.</p>
<p>Povestire originară a „Unirii“.</p>
<p>de Dela Bistriță.</p>
<p>(Continuare).</p>
<p>Alaiul petrecu pe Vodă până la Curtea domnească, de unde-și luară rămas bun dela Măria Sa. Numai jupânul Ioan Despot trase în ograda Curții domnești, având o înfățișare posomorâtă ca negura toamnei. Avea pe semne, de vorbit câteva vorbe cu Măria Sa, în patru ochi.</p>
<p>— Ce mai veste, cucoane 	Iancule, — întrebă Radu cu voie bună pe Despot.</p>
<p>— Ce mai veste? Eu aveam de gând să te poftesc Măria Ta, la noi la masă mare.</p>
<p>— Dar știi, că nu mă prea trage inima, zău așa, cucoane Iancule, ba nici poftă de mâncat nu am!...</p>
<p>— Ba să vii Măria Ta, fiindcă am de vorbit ceva cu d-ta, mai ales că nu peste multă vreme părăsesc Curtea de Argeș. Știi, nene Radule, că a dat pacostea și peste mine și am fost ales Despot al Sârbilor și de aceea am strâns azi pe boeri, să le închin masă mare pentru cea din urmă dată.</p>
<p>— Apoi dacă-i așa, haidem să mergem, — sfârși Radu hotărât.</p>
<p>Vodă se sui în rădvanul Despotului,</p>
<p>La curtea lui Radu dădu binețele mai întâi cu jupâneasa Florica, soția lui Chir Ion, apoi cu boierii de față, luându-i de-a rândul.</p>
<p>Masa mare se începu ca de obicei după ce Sfinția Sa, Părintele Mitropolit Maxim, glăsui rugăciunea. Felurile mâncărurilor alese perindau una după alta. În răstimpul prânzului usedelnicerul Șendrea ivosi cuvinte de cinste în sănătatea lui Chir Ion Despotul, aducându-i prinoase fierbinți, că a primit sarcina, vrednică de toată lauda, să fie Țarul Sârbilor.</p>
<p>După el cuvântă puternic și răpitor de frumos spătarul Pintilie, vărul Măriei Sale, zicând între altele, că e mare cinste penru neamul românesc, ca Țarul Sârbilor să fie un Voievod de obârșie românească. Vorbi la urmă și armașul Pătrașcu și visternicul Șoituzu cuvinte înțelepte, pline de îndemn spre bună cârmuire. La urmă de tot, se sculă și Radu și ținând paharul în mână, grăi împunător;</p>
<p>„Ziua de azi, boeriior, e pentru noi toți o zi de bucurie obștească, o zi de mărire și fală. Să ne bucurăm de aceia cu toții întru Domnul, că cel de sus ales-a de cârmaciu al norodului sârbesc pe acest bărbat destoinic, iubitor de popor și râvnic pentru întinderia împărăției cerești. Eu din parte-mi, îți dau cuvântul, luminate crai, că fiind vecini, vom trăi și mai departe în pace, precum trăirăm și până de față! Cred, că în vreme de cumpănă grea și de restriște ne vom da unul altuia mână de ajutor frățesc! Nu uita totuș, acolo printre străini, că ești fiul neamului românesc, de aceea să te silești a ține poporul ție încredințat în strânse legături cu noi românii. Azi însă, când ne închini masă mare înainte de a ne părăsi, eu în fruntea întregului popor, în fruntea Țării mele și a cinstitei noastre boerimi îți doresc multe și frumoase zile, pline de bine</p>
<p>cuvântare cerească, norocoasă și fericită cârmă!</p>
<p>De aceea ridic acum acest pahar în sănătatea noului Țar al Sârbilor, urându-i din sufletul întreg mulți ani fericiți. Deci să trăiești, Chir Ioane, la mulți ani!</p>
<p>— La mulți ani, la mulți ani! — strigau boerii, plini de bucurie, după Vodă, ciocnind paliciurile de vin cu noul Țar al Sârbilor. Alăutele înfrățite de cobze începeau să asurzească pe meseni cu legiuirile lor dezmierdătoare. Fețele boerilor păreau îmbujorate de tăria vinului șiret. Cu toți vorbeau acum în voie, cu limba dezlegată. Unii din ei se împrăștiară, câțiva cuconi jucau bătuta ori corăbeasca într-o odaie a Despotului, alții se îndemnau mereu ulcica. În ogradă țigănașii și cu dancii întindeau o horă, cât era ograda de mare, alții țipau, și se huituiau pe năvalul ierbii verzi.</p>
<p>Numai jupânul Ioan Despot se retrase cu Măria Sa în altă odaie, unde stăteau de vorbă în patru ochi.</p>
<p>— Vrea să zică, s-au dus fetele doamnei Despine? — întrebă Radu pe Despot, șezând unul în fața altuia pe niște jețuri scumpe, lucrate în lemn de abanos.</p>
<p>— Da, Măria Ta, s-au dus azi de dimineață. Ruxanda m-a împovărat să mă mai închin de sănătate Măriei Tale, pe când Stana m-a însărcinat să-ți spun câteva vorbe pline de dureros adevăr pentru Măria Ta.</p>
<p>— Ce adevăr dureros? — întrebă Radu cu mirare, dând firește din umeri.</p>
<p>— Vezi Măria Ta, eu aduc numai cuvintele ei, pe care mi le-a lăsat să ți le spun după plecarea ei:</p>
<p>— „Și d-ta ești de vină, jupâne Ioane, că ai lăsat pe Ilinca să cutriere noaptea cu Ruxanda curțile boerești... Dar să-i zici lui Vodă, să nu pună ochii pe soră-mea, că zădarnică-i pețirea Măriei Sale. Să știe Vodă bine, că Ruxanda e logodită cu Ștefăniță și de aceea Măriei Sale nu i-ar ședea deloc frumos, să strice logodna soră-mea. Aceasta mi-a fost pricina, că am oprit Ruxandei, de a-și da ochii cu Vodă, fiindcă sora mea, fiind cu mintea necoaptă, încă copilă, ar putea fi ușor amăgită de prieteșugul viclean al Măriei Sale și... și ușor, fără multă răzgândire, și-ar da mâna și lui Radu“.</p>
<p>— Fără glumă, așa ți-a zis Stana? — întrebă Radu, rămas ca trăsnit la noua și neașteptata veste.</p>
<p>— Apoi știu că nu glumesc. Acestea sunt cuvintele ei, și vezi Măria Ta, ea a și trimis ștafeta la domnul Moldovei, pe dragomanul Iordache Pandelea, să-l înștiințeze despre toate aceste.</p>
<p>Radu, la destăinuirea cuvintelor din urmă tresări amărât ca din niște visuri pline de-o tristă presimțire. Ochii i se întunecară, iar pe sufletu-i cuprins de înduioșare, se lăsă o jale neagră și pustie.</p>
<p>Fericirea vieții sale, pe care o visa ziua și noaptea, și-o văzu zădărnicită într-o clipă. Părea că vrea să mai întrebe ceva pe Despot, dar numai chinul care-i răscolea pacea sufletului, îi oprea cuvintele să iasă din gură.</p>
<p>După o clipă de vreme, în care Despotul își domoli viforul tusei, își luă din nou cuvântul, povestind iarăși cu gura Stanei:</p>
<p>— „Și apoi să știe bine Măria Sa, că Ștefăniță, când va auzi despre urzirile lui Radu, nu sumai că se va aprinde foc de mânie pe Craiul Țărei românești, ba fi-va</p>
<p>chiar gata să se războiască — numai de dragul Ruxandei.</p>
<p>— De aceasta nu mi-e teamă, — grăi scurt Vodă, făcând un semn cu mâna prin aer, dând de înțeles, că mult nu-i pasă de războiul cu Moldova</p>
<p>— Atunci cum te hotărești, Măria Ta? Ești gata de-a te război pentru mâna domniței Ruxanda Basarab?</p>
<p>— La aceasta am se mă mai gândesc — și am să cer sfatul boierilor noștri. Numai păcat, că n-am știut până acum, că Ruxanda-i logodită cu Ștefăniță, căci nu i-aș fi pețit mâna. De ce să stric fericirea bietei jupânițe?</p>
<p>— Într-adevăr i-ai pețit mâna, Măria Ta?</p>
<p>— D-apoi cum nu — și pe loc mi-a dat-o. Deloc nu mi-a pomenit despre logodna ei cu Ștefăniță. Și în degetul ei n-am zărit inelul de logodnă. Eu unul susțin, că daca jupânița într-adevar ar fi fost pețită de Domnul Moldovei și și-ar fi dat mâna, atunci ea mi-ar fi spus un cuvânt despre toate aceste. Atât de proastă nu-i ea, mării Doamne, să-și dea mâna duor domnitori. Vezi, oricum o fi, acum sunt în încurcală, jupâne Despoate.</p>
<p>— Tot așa cred și eu, că Ruxanda a trebuit să-ți pomenească despre logodna ei și atunci nu și-ar fi putut da mâna altui logodnic.</p>
<p>— Apoi se înțelege că așa-i! Dar mie unuia nu-mi vine a crede Stanei, că ea-i o fată prefăcută, o vulpoaică cu două fețe. Aceasta-i numai o scornitură de a ei!</p>
<p>— Se poate și asta, —- mântui Despotul, sculându-se de pe jeț.</p>
<p>— Păcat că a plecat și fata d-tale cu ele, Ilinca, căci poate ea ar ști despre treba asta!..</p>
<p>— Vom întreba-o, când se va întoarce, — grăi Despotul ieșind din odaie. În urma lui ieși și Vodă afară. În balconul curții cu stâlpi de piatră, înfășurați cu fieri de măzărică și buna-dimineață. Radu privea la țigăncușele oacheșe care se tăvăleau pe tăpșanul ierbii cu danci glumeți.</p>
<p>O seamă din boieri părăsise curtea lui Chir Ion, o alta bea cafea turcească în odaia mare ori mai dezmierdau ulcica de vin vechi.</p>
<p>Soarele asfințise de mult. Cele din urmă raze, pline de vraja amurgului, aureau coroanele coclaurilor, pierduți în zarea neguroasă a înserării. Nămeți albi de nouri păreau pătați de sânge, pe dalba orizontului, ori aprinși de văpaia apusului de soare. De departe, pe undele vântului veneau îngânările talangelor oilor de la stâne, sunând lin, melancolic. Pe când zările zilei se îngânau cu umbrele nopții, de peste vârfuri de brad se urca luna plină în feeria întinderilor albastre. Ca o regină, atotstăpânitoare, tainic mijind, din adâncimea văzduhului sineliu, cernea rouă de raze peste firea cufundată în vise de aur. Mărgăritarele luminoase, presărate pe pânza zărilor, tremurau înfiorate de doruri tainice.</p>
<p>Din când în când vărsau din senin lacrimi de aur. Prin liniștea serii deslușeai armonia valurilor plutitoare, pe care Argeșul le mâna mereu departe, mai departe, în fermecătoare fanfară de unde.</p>
</div>
<div type="chapter" n="7">
<p>CAPITOLUL XIV.</p>
<p>Doamna Despina își aștepta fetele cu nespusă nerăbdare, să sosească pe azi, pe mâine. Dorul și dragostea de mamă o îndemnau uneori să presupună nenorocite întâmplări</p>
<p>în lungile lor străbateri de drumuri. Singura încredere în Pronia suprafirească îi umplea mereu inima de dulce și mângăitoare nădejde, — care, ca o rază blânda și limpede de soare, îi zvântura norii tristeții din sufletu-i zbuciumat de atâtea negre frământări.</p>
<p>În clipe de singurătate, de dornică așteptare, se mai lua cu zilele dulci și calde de primăvară, cu zâmbetul întineritei naturi, cu doinirile dragi ale păsărilor ori cu alinarea oacheșelor flori din grădină. Dar nimic nu-i putea umplea golul din suflet, pe care-l simțea pe urma fetelor duse, pe care le iubea ca ochii din cap.</p>
<p>În Sibiu, în acel furnicar de străini, în acel învălmășag de graiuri străine și de obiceiuri necunoscute, doamna simți un dezgust neînchipuit de a închega cunoștinți cu astă lume nouă.</p>
<p>Restul zilei și-l petrecea în deplină retragere de lume, îndeletnicindu-se, pe lângă treburile casnice, cu citirea „Vieților Sfinților“, cu închinarea „Acatistului“ Prea sf. Născătoare de Dumnezeu, cu bateria mătăniilor pe la Icoane și cu cucernica și evlavioasa răzgândire a veșnicilor adevăruri. Dezgustul de lume adesea o îndemna, ca după ce-și va fi măritat copilele, să zică rămas bun deșărtăciunilor vieții și să se închidă în chilia unei sihăstrii, să-și mântuie restul zilelor în cea mai tăcută liniște și pace întru Domnul.</p>
<p>(Va urma.)</p>
<p>Partea Literară.</p>
<p>VOIEVOZII.</p>
<p>Povestire originară a „Unirii“.</p>
<p>de Dela Bistriță. (Continuare).</p>
<p>Ca să nu vărsați sânge, de dragul acestei domnițe, — vorbi cerescul crai, — ea nu-și va da mâna nici unuia din voi, mâna ei a mea are să fie.</p>
<p>În aceeași clipă, Hristos se întoarse spre Ruxanda și cu un glas domol și lin o întrebă:</p>
<p>— Zi, Ruxando, cui din noi trei crai îți dai mâna?</p>
<p>— Ție Doamne, — răspunse umilit.</p>
<p>Atunci să fii a mea, reluă Mântuitorul.</p>
<p>— A Ta Doamne, a Ta, — sfârși Ruxanda cu lacrimi în ochi.</p>
<p>— Ba nu, Hristoase, — adaose Ștefăniță Vodă, — norocul războiului va hotărî, care din noi are drept la mâna ei.</p>
<p>Deodată norii se risipiră, blânda icoană a Mântuitorului dispăru, și înaintea ochilor ei se desfășoră un câmp lung, deschis, pe tăpășanul căruia se zăreau armatele duor voievozi. Armele se încrucișară. Domnița privea de pe un vârf de deal înviforarea lupții.</p>
<p>Vedea învălmășeala mulțimii oțerite de grozăvia războiului crâncen, vedea șiroaie de sânge, capete zdrobite, mii de leșuri sângerânde și arme frânte pe câmpul de luptă.</p>
<p>Auziră vești cumplite, gemete și oftări dureroase, adânc sfășietoare a celor răniți.</p>
<p>Sunarea din corn, tristă și melancolică sfârși crâncenul război. Același sunet din corn trezi din somn călăreții găzduiți la curtea doamnei Despina. Același sunet din corn trezi și pe Ruxanda, amar de trudită pe urma visului chinuitor.</p>
<p>Geana dimineții se lămurea treptat, zvânturând pripelnic întunericul nopții. Zarea orizontului părea aprinsă de focul purpuriu al răsăritului de soare. Săgeți aurii, încălcate de lumină și căldură se urcau până în zenitul bolții cerești — umplând de înviorarea zilei întinderile văzduhului nemărginit. Singurii uriași munți ai Maramureșului, pridiați în valuri fumurii da ceață, își mai ridicau sumețele piscuri să întunece chipul frumosului crai al luminii. Ca un Făt-Frumos, Soarele, vesel, și vioi, își arăta luminosul chip de peste crestele munților neguroși, prevestind firescului cuprins nespus de blânda și dulce înviorare a zilei.</p>
<p>Domnița Ruxanda, în răcoarea dimineții, admira farmecul florilor din aleile grădinei. Ședea singură pe o laviță, peste care se aplecau ramurile unui tei umbros. În preajmă, cântăreții naturii îmbuibau cuprinsul cu vraja armoniilor răpitoare. Fecioara stătea pe gânduri, căutând să dezlege tainicul înțeles al visului avut astă noapte. Frumusețea lirei deștepta în gingașul ei suflet cele mai sublime gânduri, ce-o ridicau mai sus de astă viață zilnică. Așa din senin, o apuca un dor înfocat, să se prefacă într-o pasăre, să zboare spre cele mai înalțe culmi, pierdute in zările cerului albastru, de unde sosise frumosul mire din vis, Hristos Mântuitorul. Cu buzele întredeschise, cu mânile împreunate a rugăciune</p>
<p>fecioara ofta după dânsul și-l chema să vină mai curând, să-i fie mireasă, după cum îi jurase noaptea trecută.</p>
<p>Fecioara rămase privind spre cer. Poate că lumina ochilor ei avea vedenii suprafirești, ori poate numai credința-i vie o purta mai sus de atmosfera strâmtului pământ.</p>
<p>Ea-și simțea inima istovită de văpaia unei dragoste mai sfinte, mai înălțătoare, poate chiar de dragostea în Hristos, devreme ce mereu șoptea, țintindu-și privirile spre cer:</p>
<p>— Isuse, Ție îți dau inima mea... eu vreau să-ți fiu mireasă, iar Tu să-mi fi mire!..</p>
<p>Ăsta era întâiul semn prevestitor de boală al domniței Ruxanda.</p>
<p>Într-aceea, spre dânsa se apropie d-na Despina, care dorea să audă povestea clipelor trăite la curțile voievozilor. La vederea ei Ruxanda începu a zâmbi dulce, vorbind în glas luare:</p>
<p>— Mamă, mamă, eu am să fiu ibovnica lui Hristos! Să fi văzut ce frumos era chipul lui?... Ce curată și sfântă era văpaia dragostei lui dumnezeiești? Mamă, m-am îndrăgit de Hristos!...</p>
<p>— Dar ce ai, copilă dragă, de ți se păinjenesc ochii așa? Ești galbenă la fața ca lămâia. Mi se pare că n-ai dormit bine ori ți-i rău? Atunci haide culcă-te.</p>
<p>Domnița se duce spre curte cu maică-sa, care-și puse în pat copila bolnavă de trudă și dor...</p>
</div>
<div type="chapter" n="8">
<p>CAPITOLUL XV.</p>
<p>Petru Rareș părăsind Hârlăul, a doua zi din zori, se repezi ca un poștalion cu șase telegari, sprinteni și iuți ca vântul. În cetatea Moldovei, Suceava.</p>
<p>Rareș sosi cu gândul de-a învrăjbi boierimea și poporul cu Ștefăniță Vodă, care se puse pe mese mari și petrecanii la Iași, în curtea Vornicului Tăuni, în loc de a căuta de păsurile și nevoile Țărei.</p>
<p>Rareș, fiu din flori al lui Ștefan cel Mare ca și Vodă Ștefăniță, al lui Bogdan, avea drepte pretenții la scaunul domnesc. Aceasta-i era pricina, care-l îndemna să înlăture cu orice preț pe noul, nepriceputul și neistețul Domn al Moldovei de la cârmă. Știa bine Rareș, că el fu ales mai mult prin vicleșugul unor boeri cumpărați de Vornicul Tautu decât prin dreptatea și dragostea neamului</p>
<p>Sosind în Suceava, chemă pe boierii fruntași, Vornicii Curței domnești, pe căpitanii oștilor și pe cuvioasele fețe bisericești la sfat, în curtea domnească. Rareș însărcina pe jupânul Moțoc să înduplece boierimea la sfat, căci aveau de sfătuit și înjghiebat lucruri mari, ce privesc întreaga Țară a Moldovei.</p>
<p>Și boerimea s-a strâns.</p>
<p>Rareș vorbi mulțimii strânse în cartea domnească, în care erau de față la vreo cincizeci de fețe velite și bisericești:</p>
<p>Boerilor D-voastră, v-am chemat la sfat, nu pentru ca se vă ațâț împotriva Voievodului nostru, ci numai se vă destăinuesc gândul Măriei Sale, care i-a intrat în cap și pe care am trebui să-i scoatem. Uitați-vă D-voastră, de abia au sosit oștile noastre de peste Prut și voiește sa se încaiere la luptă cu Țara-Românească.</p>
<p>— Cum așa? din nimica toată? — întrebă căpitanul oștilor sosite, Racoviță.</p>
<p>— Ba nu, — reluă Rareș — Vodă a pus ochii pe domnița Ruxanda, fiica lui </p>
<p>Neagoe Basarabul și a doamnei Despina, pe care a pus ochii și domnul Țării Românești. Fata nu știe cui să-și dea mâna, — iar Ștefăniță o vrea cu orice preț. Vrea chiar să se războiască pentru mâna ei.</p>
<p>— Război ?</p>
<p>— Război pentru o fată.</p>
<p>— Au trecut vremile lui Por Împăratul...</p>
<p>- N-are decât să se războiască, dar cu oaste străină...</p>
<p>Astfel de glasuri se auzeau printre mulțimea nemulțumită la zvonul războiului.</p>
<p>- Așa-i, boerilor d-voastră, că nu vreți război cu Țara Românească de dragul domniței Ruxanda? — întreba Rareș pe boieri.</p>
<p>— Firește că nu, firește, atâta minte mai avem și noi, slavă Domnului, să nu ne potrivim la fumurile tinereței lui Ștefăniță și să ne luăm după gărgăunii lui— grăi armașul Stroici.</p>
<p>- Atunci dacă-i așa, ne-am înțăles, prin urmare să nu-i dați mână de-ajutor, când îl va cere. În loc ca Ștefăniță să poarte grijă de soarta Țării, Măria Sa petrece zile de-a rândul la viile vornicului Tăutu din Hârlâu ori cu cornicuțele la curtea-i din Iași.</p>
<p>Asemenea Vodă nu ne trebuie -răcni în gura mare Moțoc- mai bine jupânul Rareș să ne fie Vodă.</p>
<p>— Da, Rareș ar fi voievodui cel mai bun — are minte coaptă și judecată dreaptă, — grăi jupânul Costin.</p>
<p>— De n-ar fi fost paralele lui Tăutu, azi Rareș ne era Vodă, adăugase jupânul Donici.</p>
<p>— Dar lăsați vorba asta- continuă Rareș — noi nu vrem alt Vodă, numai ca domnul pe care-l avem să ia în seamă și cuvântul nostru, cuvântul mulțimii și al poporului. Și dacă fruntașii neamului nu doresc vărsare de sânge pentru nimica toată, atunci Vodă trebuie să ne asculte, altfel își urăște Țara și neamul și vrea să ne ducă la sapă de lemn...</p>
<p>Cu aceste cuvinte sfârși Rareș cuvântarea ce-o ținu către boierii adunați la consfătuire.</p>
<p>Îndată ce Vodă Ștefăniță primi ștafeta din Suceava de cele petrecute în curtea domnească, părăsi Iașii împreună cu vornicul Tăutu și cu logofătul Dragomir.</p>
<p>Vodă cum ajunse în vechea cetate a Moldovei, dădu poruncă prin suret domnesc, ca toți boierii, care vorbiră la curte și luară parte la sfatul lui Rareș, să fie înlăturați de la curtea domnească și răsturnați din dregătoriile lor, punând în locul lor pe alți boieri noi.</p>
<p>Pe urma acestui suret domnesc care fuse numai decât adus la îndeplinire, se stârni prin boierimea Sucevei nemulțumire, ură și urziri viclene în contra Ștefăniță.</p>
<p>Boierii răsturnați din posturi trecură pe partea lui Rareș și începeau să lucreze la peirea nedreptului voievod.</p>
<p>Noii sfetnici și curteni ai Domnului mai toți boieri ieșeni, prieteni ori rudenii, de-ale Vornicului Tăutu, puneau la cale pe tânărul Vodă, se mai amâne cu războiul, de vreme ce boierii depuși din vredniciile Țării vor răscula poporul și oaștea.</p>
<p>Vodă asculta deocamdată.</p>
<p>Într-aceea Rareș părăsi Suceava. Avea de gând să cutreiere Țara, ațâțând și pe cealaltă boierime reslățită prin cetățile de </p>
<p>frunte ale Moldovei. Pretutindeni Rareș câștiga tot mai mulți jupâni pe partea sa, care la vreme prielnică aveau să-l facă Voieved peste scaunul Moldovei, iar noul Vodă să-i înzestreze cu nouă vrednicii.</p>
<p>Un susur de nemulțumire colinda pământul moldovanesc la destăinuirea zvonului de război, adus de Rareș, din cetatea Sucevei.</p>
<p>Ștefăniță știa despre starea de față a lucrurilor, — cu toate aceste nu voia să se lase de gândul războirii cu Radu Vodă. Ziua și noaptea visa mâna frumoasei domnițe Ruxanda. De dragul ei era gata să verse potop de sânge omenesc. Duca Ștefăniță se simțea în vremea din urmă strivit de trista presimțire a unui război nenorocos și a pierderii mânei Ruxandei. Vodă de-o vreme încoace deveni o fire tăcută, închisă și posomorâtă. Mulți din noii curtenii încercau să-l dezghețe din acea amorțeală sufletească, să-l învie cu șăgi, cu vorbe dulci și prietenești, dar nu-l putură înviora cu nimica. Vodă privea cu ochi reci și nepăsători chiar la cele mai gingașe și drăgălașe jupânițe ale boierimii velite, care de altfel se dădeau în vânt după tânărul Voievod.</p>
<p>Singura văduva Doamnă Ruxanda, acea fire bună și plină de milă, știa cum să-i mai îndulcească zilele amărâte. Ea ca o mamă plină de dragoste îl mângâia în clipe de răstriște cu vorbele:</p>
<p>— Să nu te mâhnești drăguță, de zvonul ce umblă prin Țară, că domnița Ruxanda și-ar fi dat mâna lui Radu Vodă. Acestea sunt minciuni scornite de dușmani. Fii liniștit. Ruxanda te iubește. Doamna Despina și-a dat cuvântul, că după nimeni altul nu-ți dă pe Ruxanda, decât numai după Măria Ta.</p>
<p>- Să dea Domnul să fie așa cum spui, — grăia Ștefăniță într-o lungă oftare.</p>
<p>Uneori și Vornicul Tăutu îl încuraja cu cuvintele:</p>
<p>— Chiar adevărat sâ fie zvonul ce umblă, n-ai de ce să te temi oștene, avem oaste și cu oastea noastră vom face minuni peste minuni. Oastea-i pe picioare, o putem porni oricând împotriva Țării-Românești, așa pe neașteptate. Numai Rareș ne-ar putea strica.</p>
<p>— Bine așa-i, — grăia Vodă — numai dacă ar fi adevărat zvonul, că Ruxanda și-a dat mâna lui Radu. Mie unuia tot îmi vine a mă îndoi uneori despre asemenea faptă a unei domnițe cinstite și de neam mare.</p>
<p>— Dar Măria Ta, dacă Rareș ar răscula poporul și boerii n-ar lăsa pe iobagi să se strângâ la arme, atunci e lucrul și mai greu. Oastea sosită nu ne ajunge.</p>
<p>— Tocmai așa socot și eu.</p>
<p>— Atunci Măriei Tale nu-ți rămâne alta decât să dai pace războiului și să te îngădui în mâna altei domnițe. De-ai voi, Măria Ta, eu ți-aș da ori pe Irina ori pe Catinca mea.</p>
<p>Ștefăniță zâmbi la cuvintele Vornicului și nu-i răspunse nimic.</p>
<p>— Fiindcă trebue se știi Măria Ta, că jupânul Rareș a ațâțat mai toată boierimea noastră. Mulți dintre ei țin cu dânsul și voiesc să-l pună pe scaunul Moldovei. El stă bineînțeles, și cu craiul Poloniei. Umblă zvonul, că are de gând să unească o parte din oastea Moldovei, răsculată cu oastea leșească împotriva Măriei Tale. Și vezi, Măria Ta, el voiește să vină să Te înfrângă, </p>
<p>tocmai când Te vei război cu Țara-Românească.</p>
<p>Și eu cred, ca ai s-o duci greu Măria Ta, aflându-te în două focuri vrăjmașe.</p>
<p>— Lasă să vină. Nu mă tem nici de Rareș nici de Radu. Eu trebuie să mă aleg cu mâna Ruxandei.</p>
<p>— Vom vedea Măria Ta, numai nu te încrede prea mult în Măria Ta. Eu sunt mai copt la minte, mă pricep mai bine la nevoile Țării și cunosc mai bine împrejurările de față decât Măria Ta. Ai să te căiești Măria Ta, de nu voiești să mă asculți.</p>
<p>— Eu pe Ruxanda trebue s-o am. Ruxanda e a mea.</p>
<p>Vornicul văzând încăpățânarea lui Ștefăniță, nu mai puse cuvânt de a-i scoate acest gând din cap. Îl lasă se facă cum voiește și cum dorește. Nici logofătul Dragomir nu putu îndupleca pe Vodă să alunge gândul viitorului război cu Țara-Românească.</p>
<p>Vodă Ștefăniță chemă la Curtea domnească pe toți căpitanii noi ai oștimii, să cheme la arme gloatele Moldovei.</p>
<p>Boierul, care nu-și va da iobagii și robii, va fi tras la judecată.</p>
<p>Zvonul războiului se lăți ca fulgerul peste munții și văile Moldovei. Oștile aveau să se adune în Bârlad, în Țara de jos, peste care era nou Vornic.</p>
<p>Boierii trecuți pe partea lui Petru Rareș, începură să ațâțe mulțimea. În Țară era mare răscoală. O parte din popor era pe partea lui Ștefăniță, o alta pe partea lui Rareș. Poporul era gata să se încaiere la luptă între dânsul, dacă n-ar fi stăruit amândoi Vornicii să-i liniștească.</p>
<p>Mulți din boierii mari fură trași la judecată de Măria Sa și pedepsiți cu bani ori cu temniță. Șapte boeri dârji fură osândiți chiar la moarte.</p>
<p>Pământurile lor trecură în stăpânirea visteriei. De asemenea mulți din oștenii răsculați își plătiră neascultarea cu viața.</p>
<p>În Țara-Moldovei domnea cea mai mare nerânduială, nesiguranță de viață, tulburare și neliniște.</p>
<p>Țara își perdu încrederea în noul Voievod și dragostea către cârma de față. Moldova ajunse în cumpănă grea. (Va urma.)</p>
<p>Partea Literară.</p>
<p>VOEIVOZII.</p>
<p>Povestire originară a „Unirii“.</p>
<p>de Dela Bistriță.</p>
<p>(Continuare).</p>
</div>
<div type="chapter" n="9">
<p>CAPITOLUL XVI.</p>
<p>Noaptea se furișă, pe nesimțite, întinzând giulgiul întunerecului peste tot cuprinsul Sibiului.</p>
<p>Din văzduh răsăreau în taină, luceferi scânteitori și stele lin sclipitoare, în tremur de raze.</p>
<p>Din valuri de nouri albi, de cristal, se înalță luna plină, Atotstăpânitoarea feeriilor de noapte.</p>
<p>În liniștea mută, vântul aducea, în zborul undelor, țârâiturile subțiri ale greierușilor, ce cântau pe miriștile îndepărtate.</p>
<p>De pe vâlcele soseau, pe sudarea vântului, frânturi de doine, îngânate pe caval, ori dangătele falangelor de la stână.</p>
<p>Firea, troienită de somn, în dulcea pace a înserării, pornea pe lumea viselor de aur....</p>
<p>La curtea Doamnei Despina, în ajunul plecării, logofătul Niță și hatmanul Pătrașcu închinară masă mare, în sănătatea Basărebeștilor.</p>
<p>Alaiul românesc zăbovise numai o săptămână la curtea Doamnei Basarab.</p>
<p>Stana povestise cu amănunte toate pățaniile sale de la curtea domnească. Doamna jignită pe Radu Vodă, avea temeiul să primească cu răceală alaiul lui Radu; să se ferească de ochii și vorba boierilor sosiți; de chefurile, ce le făceau în fiecare seară.</p>
<p>În preziua plecării, jupânii poftiră la ziafet și pe Doamna și pe tustrele jupânițe.</p>
<p>Numai de dragul nepoțelei Ilinca, ce-o ruga cu lacrimi în ochi, Doamna se înduplecă, să ia parte la masa mare a boierilor.</p>
<p>Doamna cu cele trei jupânițe se gătiră ca de nuntă, în cele mai scumpe și frumoase straie.</p>
<p>Ca luceferii scânteiau mărgăritarele mari pe scufiile cu roze de aur, așternute pe părul cărunt al Doamnei, ori pe coamele negre a Ruxandei, ori pe cele castanii ale Ilincăi și Stanei.</p>
<p>Cerceii de safir, mari și lungăreți ca lumina unei lumânări, aruncau raze albastre, iar inelele din degete, brățările de pe mâini, colanele de la brâie, papucii din picioare — podoabe cusute cu fire de aur și bătute în pietre scumpe, vărsau valuri de lumină aurie.</p>
<p>Peste veșmintele vișinii ale Doamnei ori albastre ale jupânițelor, stropite cu stele de aur și încrestate cu benzi de argint, stăteau prinse în chetrori și copci de aur, dulamele de atlas.</p>
<p>Un lanț de argint aurit șerpuia de jur-împrejur gâtul Doamnei, ce-i ținea iconița Maicii Domnului, lucrată în costisitor mozaic de topazuri și rubine — iar jur-împrejur de presurtă cu boabe mărunte de smaragd, iacint și safir.</p>
<p>Pe dușameana calemului, unde se dedea masa mare erau așternute mândrețe de goblinuri genoveze, iar pe pereți atârnau cadre și icoane, două, oglinzi mari în patru colțuri, încadrate în rame de catifea roșie.</p>
<p>Pragul ușii era îmbrăcat de jur-împrejur de un covor de șiac albastru, stropit cu iacinte și granate de aur. Piedestalul oglinzilor îl formau mesele de cristal cu picoare de bronz.</p>
<p>Pe ele se odihnea o cruce din Ierusalim, lucrată în lemn de chiparos, cu chipul Răstignitului, zugrăvit pe prăsele de fildeș — și bicsaltelele înflorite cu flori de smalț, pline de juvee.</p>
<p>În ungherul răsăritului de soare, sub icoana Născătoarei, pâlpâi focul unei candele de argint.</p>
<p>Aerul calemnului era îmbălsămat de miresma busuiocului, ce se usca în pripiciul grinzilor.</p>
<p>Pe masa, acoperită de macate aibe cu franjuri, strălucea albeața tacâmurilor de porțelan, pline de figuri simbolice, cuțitele cu mânere turcești, lingurile, furculițele, solnițele, timingenele, panerașele cu frupte, sfeșnicile rămuroase, cn luminări aprinse toate de argint.</p>
<p>De jur-împrejurul mesei stăteau jâlțurile lucrate în lemn de nuc, cu speteze late, primenite în giulgiu de catifea roșie, cu pernuțe verzi de damasc și cu zurgălăi de canafuri.</p>
<p>În calem logofătul Niță și hatmanul Pătrașcu așteptau pe Doamna și pe jupânițe. În vremea de așteptare jupânii se îndemnau cu sângecele de țuică, să le încălzească sângele din vine și să le dezlege limba din cerul gurii.</p>
<p>În toiul vorbelor, intră pe ușă jupânița Ilinca și Ruxanda, mlădioase ca trestiile de baltă, și rumene ca două garofițe.</p>
<p>În straiurile lor, de mare ținut, păreau ca două zâne din povești, ce vin să deoache pe Feții-Frumoși.</p>
<p>— Apoi tocmai bine — zise logofătul Niță, — Ruxanda pentru mine și Ilinca pentru tine...</p>
<p>Jupanii își deteră binețele cu amândouă jupânițele și le sărutară mânușițele albe și moi. Apoi Niță începu a glumi:</p>
<p>— Ia să vezi, Ruxando, dacă în astă seară oi avea noroc să îmbăt pe soacră-mea, apoi atunci are să-mi joace, după cum am să-i cânt.</p>
<p>Fetele zâmbiră și pufnind de râs, își arătară dinții mititei, ca niște grăunți de mărgăritare.</p>
<p>— Numai, vezi păcatul — zise Ilinca râzând, — că soacra-i tare de înger!</p>
<p>— Aoleu... apoi și pe îngerii ei am să-i îmbăt! — zise Niță.</p>
<p>După aceste glume întră pe ușă jupânița Stana, înaltă și subțire ca un stâlp, ochii-i verzi, mititei, înfundați în cap, i se învârteau ca ochii vicleni de vulpe. Fața-i uscată, întinsă nasu-i ascuțit, gura-i lungăreață cu buzele uscate, între-deschise, n0aveau nici un „vino-ncoace“.</p>
<p>Pe urma ei intră și Doamna Despina pășind încet fie de demnitatea ei domnească, fie de vârsta-i înaintată ori de corpulența trupului zdravăn.</p>
<p>Fața Doamnei, rotundă ca luna plină, rumenă ca floarea de mac, netedă și lucioasă ca catifeua, îi dădea un aer de tinerețe. Numai perii cărunți și zbârciturile săpate de-a lungul frunții puteau s-o dea de gol, că-i trecută peste cincizeci de primăveri.</p>
<p>Doamna Despina era o sfântă. Ziulica întreagă, în clipe de răgaz, bătea mătănii înaintea icoanei Precestei ori se ruga dintr-un acatist sârbesc, vechi, ferfenițit.</p>
<p>Pe copilele sale le ținea din scurt, crescându-le mai mult cu asprime și pedeapsă, decât cu dragoste gingașă de mamă.</p>
<p>De felul ei, Doamna era scurtă la vorbă și hotărâtă în toate.</p>
<p>Cum întră în calem, logofătul și hatmanul își plecară adânc frunțile, apucându-i mâna să o sărute cu toată cinstea cuvenită, rostind cuvintele:</p>
<p>— Sărutăm mâna!</p>
<p>— Apoi logofătul trase în laturi jilțul de lângă dânsul și zise:</p>
<p>— Poftim Doamnă, în capătul mesei.</p>
<p>La dreapta Doamnei se așeză logofătul, la stânga hatmanul, iar lângă dânșii jupânițele.</p>
<p>Boierii la început ospătau în tăcere. Poate că nu știau cum să înceapă vorba cu Doamna, care nu părea in toane bune.</p>
<p>În toiul mesei mari, Niță ridică paharul, zâmbind cu voie bună, în graiul pretenesc:</p>
<p>„Doamnă!</p>
<p>„N-am fi îndrăznit să poposim la Curtea Măriei Tale și să-ți dăm poate prin aceasta pricină de supărare, dacă nu ți-am fi adus acasă odoarei Măriei Tale, pe jupânițele întoarse sănătoase și cu Doamne-ajută!</p>
<p>„Noi la rândul nostru îți mulțumim, din tot sufletul pentru inima bună ce ni-ai arătat-o, găzduindu-ne sub streașina Curții Măriei Tale!</p>
<p>Doamna nu se aștepta la asemenea cuvinte calde din partea logofătului Niță. Aceste vorbe o înțepară oarecum, de vreme ce o mustră cugetul, că găzduise numai cu locuința pe jupâni.</p>
<p>Niță după o clipă iar vorbi:</p>
<p>„Noi te lăsăm de mâine Doamnă, cu bine. Dumnezeu sfântul să Te răsplătească însuțit și înmiit pentru găzduire și după dorință să-ți îmbucure bătrânețele!</p>
<p>„De aceea, înainte de a pleca, cade-ni-se, să luăm rămas bun de la Măria Ta și să ridicăm acest pahar, în semn de adâncă recunoștință, în sănătatea Măriei Tale!</p>
<p>„La mulți ani”</p>
<p>— La mulți ani! — grăi și Pătrașcu, ciocnindu-și paharele cu toții.</p>
<p>Doamna bău paharul de vin în tăcere, nespunând deocamdată nici un cuvânt.</p>
<p>În curând se sculă și hatmanul, rostind cu paharul în mână:</p>
<p>— Eu ridic acest păhar de vin în sănătatea jupânițelor Măriei Sale și le doresc noroc, ani mulți, fericiți și tot ce le dorește inima!...</p>
<p>— Să dea Dumnezeu! — răspunse cu glas subțire Ruxanda și după dânsa Ilinca.</p>
<p>Stana stătea ca o stâncă mută, ridicând alene, în silă, paharul, să-l ciocnească cu boerii:</p>
<p>— Și apoi ce-ți dorește inima? întrebă hatmanul pe jupâniță Ruxanda, șezând iar pe jilțuri.</p>
<p>— Ehe.... aceasta nu ți-o pot spune —grăi jupâniță, zâmbind bucuros.</p>
<p>— Dar mata Ilinco, ce dorești? — o întrebă tot hatmanul.</p>
<p>— Ce doresc eu? Eu doresc ca și Ileana Cosânzeana un Făt-Frumos din lacrimă... mai mult nimic!...</p>
<p>Boierii pufniră de râs cu tustrele jupânițe. Chiar ochii Doamnei se înseninară, mijind de naivitatea Ilincăi.</p>
<p>— Apoi, să ți-l dea Dumnezeu, să ai parte de dânsul, — adaugase Pătrașcu.</p>
<p>— Sărut mâna, să trăiești jupâne! Îi </p>
<p>mulțumi Ilinca bucuroasă. Pe la sfârșitul ziafetului, Niță se sculă, grăind cătră Despina:</p>
<p>— Dar încă o dorință mai avem Doamna, pe care credem, c-ai să ne-o asculți bucuros.</p>
<p>„Noi ne folosim de prilejul acesta prielnic, și în numele Măriei Sale, Radu-Vodă cerem din îngăduința Măriei Tale, mâna jupâniței Ruxanda, să fie soția domnului și domnița Țării noastre Românești.</p>
<p>„În sănătatea noilor însurăței ridic paharul cel de pe urmă, dorindu-le să trăiască la mulți ani!“</p>
<p>După toastul logofătului se sculă de pe jilț Doamna, care cu toată vrednicia sa grăi liniștit către boieri, râmași în picioare:</p>
<p>— Mai întâia n-aveți pentru ce să-mi mulțumiți atât, boierilor D-voastră, pentru gazdă. Ce-i drept, nu v-am întins mese mari și nici nu m-am amestecat în chefurile d-voastre, nu pentru că aș fi supărată pe d-voastră, ci numai pentru a vă da de înțeles, că sunt adânc jignită de Radu Vodă.</p>
<p>Urmă o clipă de liniște, în care Doamna își culegea gândurile. Boierii o ascultau cu toată ațintirea. Jupânițele stăteau în picioare cu ochii duși spre pământ. Apoi Doamna, cu glas domol, iar începu cuvântul, făcând gesturi prin aer, ori bătând ușor cu latul mâinii tremurătoare în muchea mesei:</p>
<p>— Dacă Radu Vodă nu știe altcum să cinstească neamul Basarabilor decât cu ocări și cu vorbe jignitoare — și tocmai în ziua de Paște — în calemul domnesc — în fața boierilor, — atunci nu vreau să mă încurc cu asemenea Vodă.</p>
<p>Boierii pricepură, că e vorba despre pățania Stanei, la Curtea domnească:</p>
<p>După o clipă Doamna începu cu glas mai tărișor:</p>
<p>— De aceea nici prin gând nu-mi trece să dau lui Radu pe Ruxanda. Dacă am s-o mărit, atunci numai cu Vodă Ștefăniță, care știe să-mi cinstească neamul și numele, altfel decât Radu.</p>
<p>Logofătul întrerupse vorba Doamnei cu cuvintele:</p>
<p>— Să-mi învoiești o vorbă numai, Doamnă. Socot că Radu a avut tot dreptul, să se supere pe jupânița Stana în ziua de Paște. Ce drept a avut dânsa să oprească Ruxandei a se abate la Curtea domnească?</p>
<p>„Iar că Vodă i-a dat puțin peste nas, aceasta încă nu înseamnă, că Vodă necinstește neamul Măriei Taie. Pățania aceasta are să învețe minte pe jupânița, cum să se poarte de altădată la Curtea domnească,</p>
<p>— Cât vot trăi, n-are să-mi mai calce piciorul în Curtea domnească — zise Stana cu mânie.</p>
<p>Niță reluă cuvântul: -</p>
<p>— Apoi, pe temeiul celor auzite din gura Ruxandei, că Radu i-a căzut drag și că numai lui voiește să-și dea mâna, atunci eu cred Doamnă, că nu ți-e dat să nefericești fata.</p>
<p>„Ca o mamă bună n-ai s-o silești, să-și dea mâna unui voievod, ce nu îi e drag.</p>
<p>— Da, da — zise Ruxanda dând ușor din cap.</p>
<p>— La gura unei fete nu mă uit. Fata e datoare să-și asculte părinții. Ei au sarcina să se îngrijească de soartea și viitorul copiilor — grăi Doamna supărată.</p>
<p>— Așa-i, dar vezi bine, Doamnă, nu faci bine, de te împotrivești lui Radu. Prin asta silești pe Vodă șă se încaiere la luptă, de dragul Ruxandei.</p>
<p>— Ba mai bine s-o văd moartă, decât soața lai Radu, — zise Doamna ridicându-și glasul — căci dacă el ar fi fost de treabă, azi n-aș fi trebuit să-mi petrec traiul pe pământ străin. Radu mi-a dat de înțeles, să-mi iau de drum, că nu încap în curtea zidită de soțul meu, Neagoe.</p>
<p>Azi vrea să-i dau fata? — să-i dau pe Ruxanda? — să-mi necinstească neamul și numele ?</p>
<p>Mării-Doamne, încă nu mi-au sărit mințile din cap, să fac una ca asta! Nu! niciodată!</p>
<p>Și apoi mi-am dat cuvântul lui Ștefăniță, că-i voi da pe mezină, prin urmare se cade să mă țin de cuvânt.</p>
<p>— Vrea să zică, acesta-i cuvântul din urmă, Doamnă? — întrebă logofătul.</p>
<p>— Da acesta. Să-mi dați pace cu Radu! Mai mult nu am nimic de spus!</p>
<p>Doamna rosti cu furie cuvintele din urmă, trântind cu putere în masă, de zăngăneau paharele deșerte.</p>
<p>Apoi Doamna fără să-și ia rămas bun de la jupâni, fără a-și da măcar mâna, izbi jilțul la o parte și ieși din calem. Pe urma ei ca o fată fără de creștere, ieși și jupâniță Stana, nezicând batăr:</p>
<p>„Noapte bună“ ori „rămâneți cu bine“</p>
<p>Boierii nedumeriți de firea iute a Doamnei, care se înfurie așa din nimic, înmărmuriră.</p>
<p>Jupâniță Ruxanda privind cu jale în ochii tulburi ai logofătului, dădu să-l mângâie cu cuvintele:</p>
<p>— Ei lasă, nene logofete, așa-i mama! A fost pusă la cale pe soră-mea! Eu îți zic că tot pe a mea are să rămână! Ai se vezi!</p>
<p>— Bine, bine — îngână Ilinca, — dar până atunci are să-ți mănânce zilele soră-ta.</p>
<p>— Mare-i Dumnezeu! — oftă Ruxanda.</p>
<p>— Mare-i Dumnezeu! îngână după dânsa și logofătul. — Noi vom căuta, să te scăpăm cât mai curând de amarul prigonirilor și suferințielor, ce-ai să le înduri pe urma noastră!</p>
<p>Era miezul nopții.</p>
<p>Luna se ascunse după norii cenușii. Tot cerul se înnorase. Zările plângeau, vărsând o boare măruntă de ploaie.</p>
<p>Iar vântul, în șuier sălbatic, frământa codrii de brazi, culcându-i parcă la pământ.</p>
<p>Deasupra Curții cobea o buhă stingheră în bezna nopții.</p>
</div>
<div type="chapter" n="10">
<p>Capitolul XVII.</p>
<p>Sfârșit de toamnă.</p>
<p>Stropi mărunți de ploaie rece cad neîntrerupt din adâncul zărilor mohorâte.</p>
<p>Mărgăritare de brumă s-au așternut peste vii, pârăgănindu-le.</p>
<p>Un vânt tomnatic, ce suspina cu freamăt, desprindea de pe vârfurile codrilor cele de pe urmă frunze îngalbinite.</p>
<p>Sub întinderea bolții cerești treceau cocoare în cârduri, ori nori fumurii, înegurând lumina de la sore.</p>
<p>La Curtea Țării Românești se ținea mare sfat boieresc.</p>
<p>Radu Vodă chemă în calemnul domnesc pe toți vornicii curții și pe toți jupânii veliți ai Țării, să-și dea socotință despre zvonurile sosite din Suceava: zvonuri de război.</p>
<p>Boerimea toată știa, că doi Voievozi s-au îndrăgit de-o domniță. Știa, că dragostea Feților Frumoși pentru mâna Ilenei Cosânzene n-are cum să se mântuie, decât cu războiul.</p>
<p>Boierii mai bătrâni nu erau de seamă, să vâre Țara în foc și prăpădenie pe temeiul dragostei.</p>
<p>Boierii mai tineri socoteau, că Doamna Despina nu dă lui Radu Vodă pe Ruxanda, chiar de s-ar vărsa potop de sânge, de dragul ei.</p>
<p>Războiul prin urmare n-are nici un rost și trebuie zădărnicit.</p>
<p>Chirul Ion Despot era de altă părere. El ținea de cuviință, că cel mai bun lucru ar fi, dacă Măria sa va trimite o solie la Suceava.</p>
<p>Menirea soliei e, ca Măria Sa, Ștefăniță Vodă să înceteze de a peți mâna Ruxandei, de vreme ce ea însăși și-a făgăduit mâna Domnului Țărei Românești.</p>
<p>Dacă Ștefăniță se va spune rugăminților domnești, atunci Radu Vodă, în semn de recunoștință, se îndatorește a-i veni într-ajutor atât împotriva Cazailor și Tătarilor, care îl amenințau din părțile Nistrului, cât și împotriva lui Petru Rareș, unit cu sotniile Leșilor ce voiau să-l răstoarne de pe cârmă.</p>
<p>Boerii lăudară sfatul înțelept al Chirului Ion Despot și îndemnau pe Vodă, să-i aducă la îndeplinire, cât mai de vreme.</p>
<p>Radu din boerii de față alese de sol pe Niță logofătul, pe postelnicul Balș și pe spătarul Pintilie.</p>
<p>În sănătatea solilor aleși, boierii cu Vodă băură câte o sângeacă dă rachiu.</p>
<p>Solia avea să plece poimânie dimineață — și după vreo două săptămâni aveau să se întoarcă cu răspuns hotărât din Suceava.</p>
<p>(Va urma.)</p>
<p>Partea Literară.</p>
<p>VOIEVOZII</p>
<p>Povestire originară a „Unirii“.</p>
<p>da Dela Bistriță. (Continuare).</p>
<p>Solii ajunseră în cetatea domnească a Moldovei.</p>
<p>Vătăjeii de la porți vestiră vornicului Țării de sus, Gheorghe Tăutu, și celei de jos, Toma Beldiman, sosirea crainicilor românești. Vodă înștiințat de Vornici dădu poruncă, să fie lăsați la curte.</p>
<p>Întru întâmpinare le ieși logofătul Dragomir, întovărășit de mitropolitul Teoloctist care le oferi pâine și sare.</p>
<p>Lume peste lume se îngrămădea pe ulițele Sucevei, să vază alaiul oaspeților din Țara Românească.</p>
<p>În frunte călăreau opt armașei, mânuiți de marele Armaș. Trăsnia — iar după dânșii veneau încet, la pas, armăsarii sprinteni ai solilor, îmbrăcați în contășe roșii, tivite cu blanuri de samur, trase pe dinainte cu găitane negre.</p>
<p>Pe umeri, în voie, atârnau, prinse-n copci de aur, dulamele vișinii — iar pletele le erau acoperite cu cucă, împodobită cu pene de cocor.</p>
<p>De-a lungul înfășurării strâmte a picioarelor, vedeai sclipind săbiile, dând solilor o înfățișare războinică.</p>
<p>Un zvon se lăți prin toată cetatea Sucevei, zvonul, că solii românești vin cu gândul să încheie legături de pace și de prietenie cu Moldova.</p>
<p>Pe temeiul acesta norodul de pe ulițele târgului le striga în gura mare: „Trăiască jupânii și Tara Românească! — Ura-a-a! — Ura-a-a. —</p>
<p>Alaiul ajunse la curtea domnească. Postelnicul Dănilă conduse pe crainici în marele calem, unde-i aștepta Măria Sa, Vodă Ștefăniță, șezând pe tron, cu mâna stângă pe sabie, cu dreapta ținând buzduganul.</p>
<p>Raze de aur se desfăceau blând din cununa-i domnească de pe frunte.</p>
<p>Logofătul Niță, făcând o plecăciune adâncă până la genunchi, luă cuvântul, vorbind deslușit și cu glas domol:</p>
<p>—„Luminate Voievod!</p>
<p>„În numele Măriei Sale, Radu Vodă de la Afumați, Domn al Țării Românești, al poporului întreg și în numele nostru, ne închinăm Măriei Taie de sănătate!</p>
<p>„Dumnezeu sfântul să-ți dea putere, zile multe, pline de noroc, și izbândă în războaie!</p>
<p>Martor ni-i cel de sus, că nu venim cu niciun gând rău ori cu vreo urzire vicleană, ci cu suflet pacinic și prietenesc!</p>
<p>„Auzit-am, Măria Ta, că din ținutul Nistrului Tătarii și Cozacii și-au pas iar de gând, să năpustească ca lăcustele peste biata Moldovă, s-o jăfăiască și s-o aducă la sapă de lemn; așijderea auzit-am despre răscoala lui Petru Rareș, care a cerut ajutor de la Leși, pentru a te răsturna de la cârma!</p>
<p>„Mâhnitu-ne-a mult pe noi toți această veste, de aceea Măria Sa, Radu Vodă strâns-a pe boeri la sfat în curtea de Argeș, spunând: „c-ar fi bine și creștinește, ca unui frate de același sânge, să-i dăm mână de ajutor împotriva liftelor spurcate de păgâni, </p>
<p>ori a Te ocroti, împotriva lui Rareș, să rămâi pe scaunul Moldovei!“</p>
<p>„Oastea Țării noastre întregi e pe picioare, strânsă parcă numai pentru Măria Ta!</p>
<p>»Dar te rugăm să ne asculți, luminate Voievod! O rugăminte, numai o singură rugăminte are Țara noastră Românească, pe care crede că ai s-o asculți!</p>
<p>„Țara noastră cere mâna Ruxandei, fata Despinei Basarab să fie domniță lui Radu Vodă.</p>
<p>„Auzit-am, că și Măria Ta se aține la mâna ei și noi nu am avea nimic împotriva dorinței Măriei Tale, dacă însăși Ruxanda nu și-ar fi dat mâna lui Radu Vodă!“</p>
<p>„Despre acest lucru trebue să fi auzit și Măria Ta!</p>
<p>Ștefăniță asculta cu luare aminte glasul logofătului Niță. El de mult știa despre cele auzite din gura logofătului; — și de mult plămădea o ură neagră, în adâncul sufletului față de Radu și Țara Românească.</p>
<p>Pe prepusul ajutorului necerut Vodă nu voia să dea crezare cuvintelor rostite de logofăt, deci în îndârjirea lui, răspunse cu mânie:</p>
<p>— Astea-s numai niște vicleșuguri de-ale voastre. N-am crezut și nu voi crede niciodată cuvântului vostru, ci cred Doamnei Despinei și Ruxandei, care nu-și vor încălca cuvântul ce mi l-au dat.</p>
<p>„Eu de ajutorul vostru n-am nevoie și nici n-am să vi-l cer chiar de voi avea nevoie de dânsul!</p>
<p>„Numai cu minciuni și fățării să nu veniți la curtea mea!</p>
<p>„Să știți, că dacă Radu îndrâznește să-mi răpească mireasa, foc și prăpădenie va fi din Țara Românească. Jur, că fac și moarte de om pentru mâna Ruxandei!</p>
<p>„Acum plecați din fața mea și mergeți de-i spuneți domnului vostru, că-i mulțumesc pentru ajutor și că și eu sunt gata de război!</p>
<p>Solii rămaseră înmărmuriți la auzul acestor cuvinte. Urmă o clipă de tăcere adâncă — până ce postelnicul Balș începu a vorbi liniștit:</p>
<p>— Ne pare rău, că Măria Ta ai grăit așa despre noi! De Ți-am fi vrăjmași, atunci n-am fi avut ce căuta la Măria Ta, ci am fi pornit deodată cu oastea împotriva Moldovei. Sfânta dreptate, dragostea de neam și legea creștinp ne oprește, să ne încăierăm, din senin, la luptă, pentru mâna unei jupânițe.</p>
<p>„Crezut-am, că ne vom putea înțelege în pace și cu vorbă bună.</p>
<p>Iar dacă Măria Ta nu voiai să ne înțelegi și voiai numai decât război, atunci n-avem încotro apuca.</p>
<p>„Dar Măria ta vei da seamă înaintea lui Dumnezeu pentru sângele ce se va vărsa în zădar.</p>
<p>„Prin urmare de la soartea și norocul războiului se va hotărî, cine dintre Voievozi să aibă parte la mâna Ruxandei.</p>
<p>(Va urmă.)</p>
<p>Partea Literară.</p>
<p>VOIEVOZII.</p>
<p>Povestire originară a „Unirii“.</p>
<p>de Dela Bistriță,</p>
<p>. (Continuare).</p>
<p>- Așa să fie! — răspunse Ștefăniță, — soarța și norocul războiului să hotărască a cui să fie Ruxanda!</p>
<p>Solii închinându-se adânc și smerit, ieșiră mâhniți din curtea domnească din Suceava.</p>
<p>Cum ieșiră solii din calem, unii din boieri începură a murmura cu nemulțumire în contra lui Ștefăniță.</p>
<p>Mai ales bătrânul boier, tutorul lui Ștefăniță. Luca Arbore, îi grăi deschis:</p>
<p>N-ai făcut bine, fiule, că ai respins ajutorul lui Radu Vodă.</p>
<p>Închipuie-ți, că va trebui să-ți împărți oastea în trei, împotriva Cazacilor și Tătarilor, împotriva lui Rareș și a Leșilor, apoi împotriva lui Radu Vodă — crezi, că-i așa de ușor să ieși biruitor din atâta tărăboi de luptă?</p>
<p>— Așa-i, cum zice jupânul Arbore, îngâna Vornicul Tautu, — de câte ori nu i-au spus Măriei Sale să dea pace Ruxandei, să se mărite cu cine va vrea, numai să nu se verse sânge, de dragul ei.</p>
<p>— Eu, boierilor, socot de cuviință, — răspunse tânărul și încă nepriceputul domn la înjghebarea Țării, — să închipăluiesc o solie, pe care s-o trimit de-a dreptul la Sibiu, la curtea doamnei Despina, mai înainte de a porni cu oastea în Țara Românească.</p>
<p>„Vreau să mă încredințez, cum stau lucrurile într-adevăr; dacă nu-i la mijloc numai o prefăcătorie de-a vicleanului Radu-Vodă?!</p>
<p>Am de gând să însărcinez pe logofătul Dragomir, pe postelnicul Dănilă și pe spătarul Timoftei, să cerceteze cu de-amănuntul legăturile și starea de față a lucrurilor dintre Radu Vodă și jupânița Ruxanda Basarabul, — mai ales de-i adevărat lucrul, că ea și-ar fi dat mâna lui Radu și că Doamna și-ar fi călcat jurământul!</p>
<p>„Crainicii îi vor duce Ruxandei inelul de logodnă, rugând-o cu stăruință de a-l primi întru întărirea făgăduinței dintâi.</p>
<p>A doua zi Vodă dădu poruncă amânduror Vornicilor să strângâ gloatele și să le gătească până într-o lună de răsboi.</p>
<p>A treia-zi crainicii Moldovei porniră spre Sibiu.</p>
</div>
<div type="chapter" n="11">
<p>CAPITOLUL XVIII.</p>
<p>S-a pus pe nins.</p>
<p>De trei zile ninge amarnic, iar urletul crivățului asurzește lumea. Un vâjâit sălbatic și desperâtor parcă da să culce lumea la pământ.</p>
<p>Pe-o așa viforniță și viscol nepomenit, rebegiți de ger, trudiți de drum, cu suflet amărât Solii Țării-Românești au ajuns în sfârșit, cu vai și chin, la Curtea de Argeș.</p>
<p>Dar sosirea lor aduse peste întregul pământ mai mult înfiorare, durere și jale, decât mulțumire și îmbucurare.</p>
<p>În calea alaiului, de s-ar fi întors din Suceava cu veste bună, ar fi ieșit norodul întreg, în turlele bisericilor ar fi sunat</p>
<p>clopotele, înaintea lor cântând, ar fi ieșit fețele bisericești, primenite în odăjdii de sărbătoare, ar fi vuit salvele și detunăturile oștilor, și în oralele poporului vesel, la răcnetele puternice de bucurie, în țipetele surlelor și triștelor — alaiul solilor — ar fi fost îndrumat cu fală spre Curtea Voievodului.</p>
<p>Dar astfel, în liniște și pe furiș, în întunericul de noapte, s-au strecurat, ca niște duhuri stinghere, la Curtea domnească.</p>
<p>De Anul Nou toți curtenii, care dormeau la Curte: marele Visternie Nicolae Șoituzu, stratornicul Mircea, postelnicul Brâncoveanu, Chir Ioan Despotul, mitropolitul Maxim cu arhimandritul Porfirie și starețul Teodosie, spătarul Pintilie, comișii Iliașcu și Vintilă,</p>
<p>stolnicul Pantelimon, sulgerul Hasan, medelnicerul Șendrea și mulți alți jupâni s-au strâns în calemul Măriei Sale, să se închine de sănătate lui Vodă.</p>
<p>Toată Curtea de Argeș aflase despre sosirea alaiului, trimis cu solie la Suceava. Lume peste lume, după sfârșirea slujbelor bisericești se îngrămădea la porțile Curții domnești, doritoare să afle despre vestea din Moldova adusă de soli.</p>
<p>Chiar jupânii, ce nu făceau parte din numărul boierilor curteni, toate fețele bisericești, toți hatmanii, armașii și căpitanii oștimii voiau să știe, dacă logofătul Niță cu postelnicul Balș adus-au din Suceava veste bună ori rea: pace ori război.</p>
<p>De la vestea solilor atârnă mângâierea și bucuria ori jalea și durerea poporului.</p>
<p>În calemul domnesc, în care furnica mulțimea de boieri, domnea o zarvă și neliniște neobișnuită.</p>
<p>Nici unul din jupânii de față nu aflase despre vestea adusă de crainici. Unii susțineau veste bună de pace, alții veste rea de război. Cu toții așteptau cu fiori de nerăbdare pe crainici și pe Radu Vodă.</p>
<p>După lungă așteptare doi arnăuți deschiseră ușile în două canaturi ale calemului domnesc și pe ele intrară Vodă cu cei doi soli, cu logofătul Niță și cu postelnicul Balș.</p>
<p>La arătarea lor, boerii într-un glas puternic strigară:</p>
<p>— Trăiască Măria Sa, Radu Vodă! ura-a-a! — ura-a-a!..</p>
<p>— Trăiască și logofătul Niță și postelnicul Balș! ura-a-a! — ura-a-a!..</p>
<p>— Trăiască și boierii noștri — strigă marele Armaș Trăsnea, care sosise din solie, mânduind pe cei opt armășei: — ura-a-a, — ura-a-a!...</p>
<p>În ograda Curții domnești și la porți se porniră alte strigăte puternice de urare ale mulțimii:</p>
<p>— Trăiască Măria Sa, ura-a-a! Trăiască solii!— ura-a-a! Trăiască jupânii — ura-a-a! care păreau că nu se mai sfârșesc.</p>
<p>Boierii citeau veste rea de pe ochii triști al logofătului și postelnicului, care începură a-și da binețele cu dânșii. Chipul Măriei Sale părea de asemenea abătut și pe ochii lui ageri și vioi se așternuse parcă o ceață de mâhnire.</p>
<p>După sfârșirea binețelor, ca de obicei, mitropolitul în numele fețelor bisericești, Visternicul în numele întregii boierimi, stratornicul în numele oștii, aduseră Măriei Sale pocloane de sănătate, de noroc și zile bune, ciocnind un pahar de țuică cu Vodă.</p>
<p>După închinăciunile de sănătate a fruntașilor, înaintară înaintea lui Vodă logofătul Niță cu postelnicul Balș.</p>
<p>Amândoi, închinându-se adânc, Măriei Sale și boierilor — luă cuvântul, cu glas plin de jale, Niță logofătul:</p>
<p>— Dar noi Măria Ta, îți aducem veste rea din Suceava; n-am putut îndupleca pe Moldovan, să-ți lase pe domnița Ruxanda; n-am putut închega cu Ștefăniță cuviinți de pace! Zisu-ni-a, că pentru mâna ei e gata să facă și moarte de om, e gata la război.</p>
<p>„Ștefăniță voiește război, Măria Ta, război! — sfârși Niță logofătul.</p>
<p>Vodă dădu din cap cu mâhnire. Boierii își încruntară privirile și în vinele lor, la auzul zvonului de război, sângele începu a clocoti de ură, de mânie, de răzbunare pe îndârjitul Voievod al Moldovei.</p>
<p>După o vreme de clocote și zarvă, postelnicul Balș, liniștind boierimea ațâțată grăi:</p>
<p>— Dar pe lângă vestea de război, îți aducem Măria Ta, vestea că Ștefăniță are de gând să trimită la Sibiu, la Curtea doamnei Despina, cu inelul de logodnă, o solie alcătuită din floarea curtenilor.</p>
<p>— Da, așa-i Măria Ta! — reluă logofătul.</p>
<p>„Șii, că Doamna e pe partea lui Ștefăniță, că în ruptul capului nu voiește să-și dea fata Măriei Tale, de aceea solii Moldovei au de gând, să ia cu de-a sila, să fure, să răpească ibovnica, ducându-o cu dânșii în Suceava.</p>
<p>Măria Ta nu rămâne alta de făcut, decât a trimite în pripă altă solie la Sibiu, înaintea soliei moldovenești, spre a-ți aduce ibovnica. Altfel nu-i chip!</p>
<p>— Numaidecât, logofete, altfel nu-i chip! La asta m-am gândit și eu, — răspunse Radu.</p>
<p>— Se înțelege că așa-i, — strigară unii din boieri, învoindu-se la noua solie.</p>
<p>— Acesta-i gând bun — grăi Chirul Ion Despot, — Ruxanda ar putea locui la curtea mea până se vor liniști neînțelegerile țărilor.</p>
<p>— Foarte bine — adăugse mitropolitul — apoi nu-i păcat a aduce pe-o fată într-o casă cinstită cu scop cinstit, de a se mărita cu Domnul Țării. Ruxanda-i cu mintea coaptă, știe ce face, știe cui își dă mâna. Dacă ea într-adevăr te iubește, Măria Ta, atunci maică-sa nu are drept, s-o nefericească, dându-o după altul.</p>
<p>— Apoi — grăi și visternicul Șoituzu — asta e dorința Țării, dorința poporului, dorința noastră, ca Măria Ta să-ți iei de soață, pe domnița Ruxanda Basarab.</p>
<p>— Nouă puțin ne pasă — zise startornicul Mircea — de Ștefăniță Vodă puțin ne pasă de îndârjirea Doamnei Despina nouă, ne pasă numai de fericirea Țării și a Măriilor Voastre.</p>
<p>— trăiești, jupâne Mircea, — îi zise cu bucurie Radu Vodă.</p>
<p>— Și chiar de n-om putea înlătura războiul, noi trebue să-ți aducem pe Ruxanda — grăi logofătul Niță — și-apoi, dragă Doammne, de Moldoveni n’avem teamă. Voiu vedea dacă-i va merge bine hărțuindu-se și cu Căzăcimea și cu Rareș ajutat de Lehia și cu noi! Vrea război? război avem să-i dăm!</p>
<p>— Lasă, să fie război — striga stratornicul — oștile stau gata pe picioare.</p>
<p>— Război să fie la urma urmei - strigă armașul Trăsnea.</p>
<p>— Război, război, război... strigau boerii îndârjiți și amenințând cu pumnii ridicați  și bătând cu piciorul în podeaua calemului.</p>
<p>Afară mulțimea tresări înspăimântată la auzul tristului zvon de război. Norodul cuprins de groază și frică își făcea cruce, oftând cu durere;</p>
<p>— Miluește-ne, Doamne!</p>
<p>Zvonul războiului străbătu ca un fulger întregul pământ românesc, înfiorându-l. Din ochii nevestelor curgeau șiroaie de lacrimi; de pe buzele bătrânilor se desfăceau glasuri de rugă, mijlocind îndurare de la Atotșiitorul; voinicii își ascuțeau săbiile și coasele.</p>
<p>Soarele în asfințit, se lăsă după dealuri, într-o roșeață de sânge, umplând zările cu raze de foc.</p>
<p>Altfel era rostul de viață la curtea Doamnei Despina, în Sibiu.</p>
<p>Cu toate cuvintele dulci de mană, cu toate îndemnurile și povețele bătrâneții, — în urmă, cu toate amenințările și vorbele ocărâtoare, Doamna nu izbuti să dezlănțuie pe Ruxanda de Radu.</p>
<p>Numai moartea ar fi fost în stare să frângă puternica legătură de dragoste, ce-i ținea încălușați pe amândoi.</p>
<p>De aceea Doamna nu se mai uita la mezină în ziua de azi — cu acei ochi de alta dată, plini de dragoste gingașă de mamă — și pentru dânsa nu mai avea acea vorba dulce și blajină de demult.</p>
<p>Azi Doamna privea la Ruxanda cu ochi reci și supărați. — și-i vorbea cu glas aspru și poruncitor.</p>
<p>Din ziua, în care solii românești părăsiră Sibiul, Ruxanda nu mai avea tihnă și trai bun în casa părintească. Azi ea nu mai avea nicio trecere în ochii bătrânei, de vreme ce își făgădui mâna lui Radu Vodă, împotriva voinței mamei. Azi numai Stana avea trecere în fața ei numai cu dânsa stătea la masă.</p>
<p>Ruxanda era respinsă din rostul triului casnic. Din porunca Doamnei, spre pedeapsa neascultării, mezina mânca singură singurică, înfulecând rămășițele prânzului ori ale cinei. De multe ori își alină foamea numai cu pâinea uscată, umezindu-o cu stropii de lacrimi.</p>
<p>Doamna, aspră din firea ei, din zi în zi devenea încă și mai aspră și mai acră — pe urma neîntreruptelor pâri și cusururi, pe care Stana le căuta dinadinsul, cu lumânarea, în vorba și ținuta Ruxandei.</p>
<p>Mezina tăcea molcom ca piticul și înghițea cele bune și cele rele cu o răbdare, neînchipuită. Din gura ei nu ieșea niciodată vreo vorbă jignitoare și numai cu seninătatea sufletului său potolea fulgerele și trăsnetele Doamnei și ale Stanei, ce cădeau cu nemiluita peste capul ei. Ochii rămaseră limpezi și senini la clipele de încercare; — graiu-i dulce și prietenos în toiul prigonirilor și amarului de suferință.</p>
<p>Tânăra jupâniță ucidea vremea cu învârtitul fusului, torcând în liniștea odăii calde firele de in, ori cosând grimele și fote cu arniciuri negre-roși și presurându-le cu fluturi și mărgele de argint.</p>
<p>Dar de multe ori, așa din senin, îi cădea fusul din mână, caerul se desprindea de pe furcă și toate firele de tort i se încurcau...</p>
<p>Așa deseori, stând cu mâna pe furcă, rămânea cu privirile pierdute în gol, dusă pe gânduri, cuprinsă de-o jale adâncă... În acele clipe, pline de gingașă duioșie, își alina jalea și dorul, cu îngânarea unei doine ciobănești.</p>
<p>În tremurul glasului răsunător și plin </p>
<p>de melancolia cântecului, pe firele de tort cădeau mărgăritare de lacrimi. Și parcă pierduți în vraja viselor albe, zărea venind din lumi necunoscute un Făt-Frumos, să-i zbicească ochii umezi... Parcă vedea în fața chipul ibovnicului, ce-i părea c-o mângâie cu cele mai dulci și mai gingașe cuvinte de dragoste...</p>
<p>Acestea erau semne de boală. Pe urma atâtor suferinți și suspine de dor, jupânița începu a se ofeli ca un trandafir atins de bruma toamnei târzii. Obrajii plini și rumeni ca fragii, începură a lua o formă lungăreață, înălbindu-se ca floarea de lămâie.</p>
<p>Lacrimile vărsate de dor, încet — încet — îi săpau două umbre vineții în lumina ochilor, întunecați de norii întristării.</p>
<p>Doamna vedea cum se uscă pe picioare cât plânge și oftează copila de jale. Ea se ruga la toți sfinții ziua și noaptea, postea și bătea mătănii, numai ca cel de sus să-i schimbe gândul, — și să-i aducă cât mai curând pe solii Moldovei, cu inelul de logodnă, să le ducă mireasa lui Vodă Ștefăniță, după cum le era vorba.</p>
<p>Dar jupâniță Ruxanda cu dor nespus aștepta solia Țării-Românești — s-o mântuie din atât amar de zbucium sufletesc, s-o ajute a-i împlini visul fericirii sale, să fie mireasa lui Radu Vodă.</p>
<p>(Va urma.)</p>
<p>Partea Literară.</p>
<p>VOIEVOZII</p>
<p>Povestire originară a „Unirii“.</p>
<p>de Dela Bistriță. (Continuare).</p>
</div>
<div type="chapter" n="12">
<p>CAPITOLUL XIX.</p>
<p>În urmă, în toiul iernii geroase, prin viscol și viforniță, solii Țării-Românești ajunseră cu Doamne-ajută la Sibiu. Troianul de omăt învelise cu giulgiuri albe, sclipitoare, toate întinderile, văile și munții și drumurile Oltului, pe care răzbateau cu anevoință crainicii românești. În cale, făcură lungi popasuri pe la casele sătenilor, să-și mai dezghețe promoroaca mustăților și țurțurii încleștați de bărbi.</p>
<p>Într-o sanie puternică, acoperită cu tolnici groase de câlț, zvârlite deasupra arcurilor de nuiele, sosiră cei doi soli: Niță logofătul și spătarul Pintilie, întovărășiți de comisul Ilașcu și arnătul Arghir. Cu toți erau îmbrăcați în contășe ostășești, în blănuri groase — iar petelele părului erau ascunse în căciulile mari, țuguite, trase pe urechi, peste care mai purtau glugi largi, cu canafuri la vârf. La coapsă purtau hangere turcești cu ascuțișuri întortocheate și sfredelite, ținute în teci de piei, iar în turetcile botforilor creți ascundeau pistoale cu câte două țevi, cu straturi de or ori de sânger. Sania era înhămată, de patru armăsari, zdraveni și sprinteni, care în clinchete zurgălăi spintecau văzduhul în zbor.</p>
<p>Solii sosiră în Sibiu, la începutul lui Făurar, în sărbătoarea Întâmpinării Domnului. Ei nu trasară la curtea Doamnei Despina, ci la curtea dragomanului Pandelea, presimțind, că bătrâna le va respinge găzduirea.</p>
<p>Logofătul, oricum trudit de drum se abătu la biserică, îndemnat de sunetele clopotelor, pline de armonie.</p>
<p>Pe la sfârșitul slujbei, pe când norodul creștin părăsea sf. Lăcaș, Niță, din treacăt, dădu ochii cu Ruxanda, pe care o cunoscu numai decât de pe ochii ei negri și mari și de pe umbletul ei ușor și mlădios.</p>
<p>Jupânița de asemenea cunoscu pe logofăt din întâia întâlnire a ochilor. Arătarea logofătului pe acest pământ înstrăinat o umplu de nespusă bucurie. În ochii copilandrei scăpăra o rază de nădejde iar genele-i tremurau în zâmbete dulci.</p>
<p>Logofătul cobora încet scările bisericii, așteptând pe Ruxanda.</p>
<p>După o clipă, din mulțimea norodului se abătea spre logofăt, cu ochii senini, cu pași mărunți, jupânița sfielnică, care-i întinse mâna să-și dea binețele, zicându-i:</p>
<p>— Bine ai venit, bădiță logofete.</p>
<p>— Bine te-am găsit, dragă jupânițo, — îi răspunse cu voie bună logofătul, stringându-i ușor degetele albe și subțiri.</p>
<p>— Când te-a adus vântul pe la noi?</p>
<p>— Ia, azi dimineață. Am venit cu spătarul Pintilie și cu alți doi inși. Am tras la gazdă la dragomanul Pandelea.</p>
<p>— La dragomanul Pandelea,? — îngâna jupâniță cu-n fel de răzgândire, cu ochii pironiți spre pământ și netezind zăpada cu vârful piciorului drept.</p>
<p>„Bine-ai făcut, c-ai tras la dragoman, tare bine... știi doară, cum e mama.</p>
<p>— Păi de ce să-i stăm pe cap, dacă nu-i bucuroasă de noi? Dar știi jupânițo, că ai slăbit de tot... zise Niță, privind cu ochi cercetători la fața zveltă și palidă a Ruxandei.</p>
<p>— Apoi da, ce-i de făcut... răspunse mai mult într-o oftare — o duc tare greu cu mama. Altă dată am să-ți povestesc mai multe.</p>
<p>— Oi, cred jupâniță — grăi logofătul, dând cu mâhnire din cap, — de aceea am venit aici, să te luăm cu noi la Curtea de Argeș. Dar Doamna-i sănătoasă?</p>
<p>— Ea de trei zile e bolnavă. Zace. Se vede, că va fi răcit. Nici Stanei nu-i tocmai bine.</p>
<p>— Avem să venim după prânz la curte. Rămâi cu bine, jupânițo — sfârși logofătul, dându-și binețele de despărțire.</p>
<p>Ruxanda sosind acasă, nu pomeni niciun cuvânt maica-sa despre sosirea solilor românești.</p>
<p>Pe la toacă, pe când soarele dădea-n apus și zările începeau a se întuneca, pe balconul curții Doamnei Despina se auzeau niște tropote grele.</p>
<p>Se părea că niște musafiri își scutură botforii de zăpadă.</p>
<p>Vuietul oaspeților trezi pe Doamna și pe Stana, care se odihnea în iatacul maică-sa.</p>
<p>— Ia vezi, cine a venit? — grăi bătrâna cătra Stana, care își freca ochii de somn și-și așeza șuvițele părului răsfirat. După o clipă Stana deschise ușa și zări pe Niță logofătul și pe spătarul Pintilie, care-și dezbrăcau blănurile.</p>
<p>— Acasă-s gospodarii? întrebă Niță, dându-și binețele cu jupânița Stana, care-i privea cu ochi speriați.</p>
<p>— Acasă, răspunse scurt.</p>
<p>— Și-s bucuroși de oaspeți? întrebă spătarul.</p>
<p>— Nu tocmai, că mama-i bolnavă, apoi ce vânt vă aduce la noi?</p>
<p>— Avem de grăit numai un cuvânt cu Doamna Despina.</p>
<p>— Bine.</p>
<p>Pe când Stana dispăru, Ruxanda deschise încet ușa calemului mare și arătându-și căpușorul drăgălaș, zise zâmbind:</p>
<p>— Bine ați venit! Apoi închise iar ușa.</p>
<p>- Poftim în odaie — grăi Stana.</p>
<p>Solii intrară în ietacul Doamnei culcate, închinându-se adânc și sărutându-i mâna.</p>
<p>— Venim să ne închinăm de sănătate — zise Nița, să-ți aducem Măriei Tale multe închinăciuni și sărutări de mână de la Radu Vodă, de la sfinția sa, mitropolitul Maxim, de la Chir Ion Despotul și de la jupânița Ilinca.</p>
<p>— Tare vă mulțumesc, — dar luați loc colea pe jilțuri — grăi Doamna cu-n fel de bunătate prietenească.</p>
<p>De mult vi-i rău, Maria Ta? întrebă Niță</p>
<p>— Ia de câteva zile. Mă chinuie înădușelile și tusea, și tremur și dârdâi de frig. Am adus o babă să mă caute, să-mi fac niște scălpători cu foi de sulcină dar tot degeaba.</p>
<p>— Știi ce, Măria Ta? — vorbi logofătul — eu am adus un vin vechi, năzdravăn ce face minuni când îl bei fiert cu scorțișoară. Să nu-mi zici pe nume, dacă nu te-o pune vinul meu pelin pe picioare.</p>
<p>Logofătul îndemnă pe spătar să se răpeadă după clondirul de vin roș, minunat.</p>
<p>După o țiră de vreme, intră pe ușă, mlădioasă ca o umbră, Ruxanda, ținând în brațe un ulcior, cu vin, grăind: -</p>
<p>- Arnăntul Arghir a adus ulciorul ăsta de vin. Ce să facem cu dânsul?</p>
<p>— Să-l bem...</p>
<p>— D-apoi ne îmbătăm.</p>
<p>— Mare lucru! Apoi să-l destup.</p>
<p>Țineți una din două vreo cană ori vreun borcan să vă torn dintr-nsul.</p>
<p>Stana se repezi pe ușă și aduse o damigeană ce-o ținea la gura ulciorului aplecat, s-o umple cu bunătatea de vin roș ca sângele.</p>
<p>Apoi tot ea ieși cu damigeana plină să pună vinul la foc.</p>
<p>— Dar n-ar strica, dacă v-aș cinsti mai întâi spre încercare — cu un pahar de vin— zise logofătul, făcând cu ochiul Ruxandei, să țină paliclurile goale la gura ulciorului.</p>
<p>— Să trăiești la mulți ani, Măria Ta, — zise Niță, dând un pahar de vin Doamnei, altul Ruxandei.</p>
<p>— Să trăiești și tu, logofete, și să-Ți ajute Dumnezeu sfântul la tot ce gândești! - răspunse Doamna cu o vorbă neobișnuit de dulce și ciocnind cu mâna tremurândă paharul lui Niță.</p>
<p>— Să trăiești și tu, jupâniță Ruxando, să dea cel de sus să-ți împlinească dorul și visul ce te muncește ziua și noaptea...</p>
<p>— Să te-audă Dumnezeu și să vorbești într-un ceas bun!</p>
<p>După urările de sănătate intră și jupânița Stana cu o ceașcă de vin fiert, din care ieșea un fum alburiu de aburi.</p>
<p>— Apoi știi că ești harnică gospodină? cum ai da din ochi, fiert vinul! — zise logofătul, dând să laude pe Stana.</p>
<p>— Numai să nu mă deochi — răspunse. Apoi dânsa umplu alte două cești cu vin fiert, pe care le întindea rând pe rând maică-sa să le bea.</p>
<p>Doamna bând tustrele cești de vin vechiu, roșu, o apucară fierbințelile. Obrajii roși ca bujorul ardeau ca para focului de tăria vinului. Pe frunte începeau a izvorî sudorile.</p>
<p>— Apoi să dormi cu bine, Măria Ta, mâine îți va fi bine, zise logofătul, care se apropie de pat, să sărute mâna Doamnei.</p>
<p>— Apoi tare-ți mulțemesc, Dumnezeu să te răsplătească — răspunse bătrâna logofătului ce părăsea ietacul.</p>
<p>— Ori cum o fi, Niță are inimă bună — zise Doamna cătră Stana.</p>
<p>„Nu-i Vorbă, că mă taie capul, ce vânt a adus pe logofăt la noi pe așa viforniță... că de florile cucului n-ar fi venit din curtea de Argeș!</p>
<p>— Va fi trimis — pesemne de Radu, să bată iar la cap pe Ruxanda...</p>
<p>— Da, că alta nu poate fi la mijloc.</p>
<p>— Dar bine, maică, de ce nu vrea să înțeleagă Radu, că nu-i poți făgădui mâna soră-mea? De ce ne tot năcăjește atât?</p>
<p>— Ei, ei — fata, parcă dragostea îi poate da pace?</p>
<p>— Dragostea? reluă Stana râzând cu ironie... ha, ha, ha... atâta rău cât o iubește Radu! Ca sarea-n ochi!</p>
<p>(Va urma.)</p>
<p>Partea Literară.</p> 
<p>VOIEVOZII</p> 
<p>Povestire originară a „Unirii”.</p> 
<p>de Dela Bistriță.</p> 
<p>(Continuare).</p> 
<p>— Ia ascultă. Dacă n-ar iubi-o, i-ar da pace și n-ar mai avea de gând să se războiască cu Ștefăniță de dragul ei! D-apoi Ruxanda de dorul cui se usucă ca un țir? Între dânșii trebuie să ardă un foc. Și la urma urmei i-aș da-o, dacă nu mi-aș fi dat cuvântul lui Ștefăniță.</p>
<p>Pe această vreme de-asemenea logofătul stătea de vorbă în patru ochi cu Ruxanda, în odaia ei, curată și caldă.</p>
<p>— Vrea să zică, cum rămâne, jupânițo? — începu vorba logofătul, ce ședea pe un jilț în fața Ruxandei, ținându-o de mână.</p>
<p>— Apoi cum să rămână? — răspunse jupânița, privind dulce în ochii logofătului — eu nu mi-am schimbat gândul....</p>
<p>— Dar maică-ta ce zice la aceasta?</p>
<p>— Maică-mea o ține tot pe a ei.</p>
<p>Mă amețește într-una cu Ștefăniță. Și doar știe bine, că Radu mi-i drag și numai după dânsul doresc să mă duc. Din pricina aceasta am tras multe... dar bine c-ați venit... mai mult nu pot răbda.</p>
<p>— Atunci vii cu noi?</p>
<p>— Ei, bădiță logofete, e ușor să mă duc cu voi, și la urmă așa are să se aleagă lucrul, numai de una îmi pare rău, ca am să-i calc voința...</p>
<p>— Dar ia ascultă, jupânițo. Dacă nu te-om lua noi de bună voie, atunci te-or lua cu de-a sila solii Moldovei.</p>
<p>— Așa-i. Acest gând mă înfricoșează. Atunci aș fi și mai nefericită. Și ei pot veni pe azi, pe mâine.</p>
<p>— O roabă ai fi și nimic mai mult!</p>
<p>— Ba mai rău decât o roabă.... n-am încotro. Numai voi mă puteți scoate teafără la mal, să nu mă înec.</p>
<p>— Atunci să mă asculți și să faci tot ce ți-oi porunci.</p>
<p>— Am înțeles, răspunse scurt Ruxanda.</p>
<p>Într-un târziu de noapte logofătul părăsi Curtea Despinei.</p>
<p>Sus, în feeria întinderilor albaste regina nopții vărsa o pulbere de raze peste firea troenită. În văzduhul sineliu stelele tremurau înfiorate de vraja liniștii adânci și multe.</p>
<p>Înaintea Născătoarei genunchiată, cu mâinile împreunate a rugă, cu bogăția de păr resfirată pe umeri, cu ochii umezi de gingașă evlavie, țintiți spre chipul feciorelnic al Preacuratei, Ruxanda cu smerire își urcă spre ceruri închinăciunile de seară. Ruga ei pornită dintr-un suflet nevinovat, în tremurul buzelor întredeschise, se urcă spre plaiurile cerești ca norii albi de tămâie:</p>
<p>— Tatăl nostru care ești în cerururi, facă-se în voia Ta....</p>
<p>Apoi cu sufletul răcorit de roua binecuvântărilor dumnezeești, fecioara se duse la culcare.</p>
<p>A doua zi logofătul trimise pe dragomanul Pandelea la Viena, la Curtea împărăteasă cu un suret domnesc, scris pe latinește.</p>
<p>Radu Vodă ruga pe împărat să învoiască Doamnei Despina a trece în Țara-Românească, a sărbători, mândra zi de cununie a fetei sale, Ruxanda Basarab cu Voievodul Radu de la Afumați, Domn al Țării-Românești.</p>
</div>
<div type="chapter" n="13">
<p>CAPITOLUL XX</p>
<p>Vinul roșu adus de logofăt puse Doamna pe picioare.</p>
<p>Împotriva așteptării craininicilor, ea primi toate scumpeturile trimise din partea lui Radu: băicerele și scoarțele turcești, barișurile de mătasă, salba de mărgean, papucii turcești, trași cu fire de aur și cercei de mărgărint. Numai Stana respinse colanul, brățările de aur, trimise de Radu Vodă.</p>
<p>Pentru Ruxanda crainicii păstrau inelul de logodnă pe care aveau să i-l dea în fața mamei.</p>
<p>Până-n ziua de față ei nu-i pomeniră încă nimic despre gândul sosirii lor la Sibiu. Azi seara crainicii închinau masă mare la Curtea dragomanului Pandelea, la care erau poftite Doamna cu amândouă jupânițele, părintele Năstase dela biserica sf. Neculai, cuconul Mitică Ardeleanu, stăpânul curților închiriate de Doamna Despina și jupâneasa Agalia, soața dragomanului Pandelea, care încă nu sosise de la curtea împărătească.</p>
<p>Crainicii tocmiră și o bandă de muzicanți, ce aveau să le cânte ca la o nuntă domnească. Doamna era în toane bune, veselă, căci bătrânul și hazliul spătar Pintilie îi povestea năzbâtii, de se prăpădea de râs. Comisului Ilașcu îi căzu dragă jupânița Stana, cu care începu a se împretini. În mijlocul lor Stana se mai însenină și-și aduse aminte, că are și ea drept să se încălzească de pretenia inimilor bune. Părintele Năstase cu cuconul Mitică, se îndemnau cu paharele de vin.</p>
<p>— Măi, lăutarilor, — grăi spătarul, ce cântece știți voi să spuneți?</p>
<p>— De tot felul, trăiți cuconașule, — răspunse Iancu Lăscărache.</p>
<p>— Mai, atunci să ne ziceți o doină de aia, care-ți rupe inima de jale reluă jupânul Pintilie.</p>
<p>— După poruncă — sfârși Lăscărache, care-și dregea strunele cu tovarășii.</p>
<p>Boierii se puseră la masă în îngânarea jalnică de doină, ascultând-o cu luare aminte. Muzicanții râpeau pe oaspeți cu cântul lor minunat de frumos. Glasul limpede și tremurător al scripcarului Lăscărache umplu de jale pe cei de față, când începu să cânte cu foc o doină, ce-o îngânau pe caval pastorii de la târle.</p>
<p>În capul mesei ședea Doamna mare, la dreapta Niță logofătul, la stânga cuconul Mitică, cu părintele Năstase și cu jupâneasa Aglaie, iar lângă logofăt spătarul Pintilie între cele două jupânițe tinerele.</p>
<p>În astă seară cu toți aveau chef de petrecanie. Logofătul Niță, înțeles cu Iancu Lăscărache și cu ceialalți muzicanți, le dădu câte un pahar de vin, apoi le zise în toiul mesei:</p>
<p>— Acum Iancule să-mi zici de inimă albastră, știi, știi tu să-mi pui pe vers povestea lui Por Împăratul, pe vremea căruia se luptau Feții Frumoșii pentru o Ileana Cosânzeană.</p>
<p>Iancu Lăscărache, pregătit de mult la cântecul cu versuri noi, începu pe arie veche, cunoscută, cu glas limpede și sonor:</p>
<p>Cică:</p>
<p>Foaie verde romăniță</p>
<p>Inimioara mea,</p>
<p>Radu și cu Ștefăniță</p>
<p>Au pus ochii pe-o fetița</p>
<p>Și-i cer mâna de domniță,</p>
<p>Inimioara mea!...</p>
<p>Pe același ton, alăutele îngânau lin întreaga melodie a cântului duios. Cu toți rămaseră uimiți de meșteșugită poezie a lui Iancu scripcarul, care știa să făurească și versuri. Ruxanda zâmbea cu-n fel de duioșie. După ce Lăscărache tuși, începu iarăși cu glas puternic și lin răsunător:</p>
<p>Cică:</p>
<p>„Foaie verde lămâiță</p>
<p>Inimioara mea,</p>
<p>De-o fi chiar și răzmiriță</p>
<p>Mâna dă-ți-o, jupâniță</p>
<p>Tot lui Radu, Răduliță</p>
<p>Inimioara mea!</p>
<p>Boierii uitară de mâncat, ascultând versurile lui Iancu. Ochii Ruxandei se umplură de lacrimi. Cuvintele din urmă ale lăutarului, glasul limpede și tremurător și melodia cântului jalnic, ca o tânguire de mormânt, o mișcară până la lacrimi. Boerii se înduioșară. Chiar inima Doamnei se înmuia,</p>
<p>— Halal, măi Lăscărache. Așa mai înțeleg și eu... zise spătarul.</p>
<p>— Da nu mai plânge, jupânițo — adaugă logofătul — uite colea inelul de logodnă, pe care ți l-a trimis Radu.</p>
<p>Ruxanda își șterse lacrimile cu o batistă scoasă din brâu și luă inelul de aer din mâna logofătului.</p>
<p>— Ia vâră-l în deget — să văd de-ți șade bine — zise cuconul Mitică.</p>
<p>Jupânița sărută mai întâi inelul trimis de ibovnic, și fără marafeturi îl vârî în deget.</p>
<p>— De minune! zise părintele Năstase.</p>
<p>— De acum nu-l mai scot din deget — zise Ruxanda plină de mulțumire.</p>
<p>Doamna vedea cele ce se petrec și amenință blând cu degetul pe Ruxanda, zicându-i:</p>
<p>— Fii cuminte și dă inelul înapoi! Jupânița începu a zâmbi și a-și arăta inelul din deget tuturor boierilor. Nu voi să asculte, de astă data pe mama.</p>
<p>— Ia scoate-ți inelul din deget, când îți spune mama ... Zise cu un glas acru Stana.</p>
<p>Ruxanda îi făcea în ciudă și în loc să-l scoată, îl întinse  până în lumina ochilor, să-l vadă mai bine.</p>
<p>— Uite, cât e de frumos! — zise Ruxanda.</p>
<p>— Fugi încolo cu dânsul - răspunse Stana cu îndârjire, dându-i peste mână.</p>
<p>Doamna dădu pace mezinei și nu-i mai spuse nimic, cu gând să nu strice cheful boierilor.</p>
<p>În toiul mesei logofătul povesti celor de față solia sa la curtea domnească din Suceava; despre ajutorul pe care voi să-l dea Țăriia-Românești lui Ștefăniță împotriva Tătarilor, Cazacilor și lui Petru Rareș — despre fudulia Moldovanului care răspinse ajutoarele românești. Pomeni și despre cumpăna grea care ar putea veni peste pământul Moldovei îndatăce Ștefăniță se va încăiera la luptă cu Radu Vodă, de dragul Ruxandei.</p>
<p>Despina încreți fruntea și răstindu-se la logofăt, răcni:</p>
<p>— Ce? De dragul Ruxandei să vină cumpănă grea pe capul Moldovei? Aceasta ar mai fi una frumoasă! Auzi d-ta, să se </p>
<p>verse sânge de dragul unei fete!? Cam să nu!!</p>
<p>Dacă Voievezii au de gând să se războiască pentru dânsa, apoi în ruptul capului n-o dau nici lui Radu, dar nici lui Ștefăniță. Mă tem de pedeapsa lui Dumnezeu!</p>
<p>Doamna nu-și găsea loc pe jiț de supărată ce era. Zicând cuvintele din urmă, trânti cu mânie paharul de vin.</p>
<p>— D-apoi nu-i de trebuință să te mânii, Măria Ta — reluă logofătul, dând să împace pe Doamnă.</p>
<p>„Putem vorbi în liniște și cu voie bună, doar până la război mai este de furcă!“</p>
<p>— Ei zi ce voiești, — spuse bătrâna puțin domolită.</p>
<p>— Noi știm mamă, — mână logofătul cu glas domol, — că nu voiai să dai pe Ruxanda lui Radu pe temeiul că i-ai făgăduit-o lui Ștefăniță.</p>
<p>— Așa-i, — răspunse scurt Doamna.</p>
<p>— Dar uite ce-i la mijloc — luă iarăși cuvântul logofătul.</p>
<p>„La mijloc e, că fata iubește pe Radu și nu pe Ștefăniță și de aceea dacă-i da-o domnului Moldovei, îi strici viitorul, o nefericești.“</p>
<p>— Aceasta-i treaba mea! — îi întrerupse vorba Doamna, pe urma căreia logofătul începu:</p>
<p>— Iar dacă-i da-o lui Radu, atunci fata are să-ți fie fericită și are să te binecuvânteze câte zile va trăi.</p>
<p>— Dar cu toate acestea nu-mi pot călca cuvântul — adăugase Despina.</p>
<p>— Mai mult face viitorul fetei decât cuvântul Măriei Tale dat unui copilandru ca Ștefăniță — zise logofătul.</p>
<p>„Apoi trebuie să știi, Măria Ta, că din partea Nistrului îl amenință Cazacii, din ținutul Ucraniei năpustesc oardele Tătărimii, iar în inima Țării, Rareș răscolește boierimea împotriva domnului și cu ajutorul Lehiei vrea să’l răstoarne dela cârmă. Și de vreme ce vrăjmașii îi țin lumânarea, el care trage de moarte, râvnește să se războiască și cu noi? de dragul Ruxandei? N-are decât să-și încerce norocul!</p>
<p>— Ei lasă, logofete! — zise Despina — dacă Ștefăniță v-a respins ajutoarele, atunci e senin, că Țara nu sta așa de rău și că domnul încă nu trage de moarte. D-ta să nu-i duci grija!</p>
<p>— Ba ne-a respins ajutoarele nu că n-ar avea nevoie de ele, ci din fudulie și fudulia are să-l coste scump, zise Niță.</p>
<p>— Așa-i, Dumnezeu se împotrivește celor fuduli, și dă har celor smieriți — adăugă părintele Năstase.</p>
<p>— Noi, — începu spătarul, — ne-am făcut datoria. Ne-am trimis solii la Suceava pentru a înlătura războiul.</p>
<p>Dar se vede că Ștefăniță caută pe dracu cu lumânarea. Lasă să-l caute c-are să-l găsească! El vrea, ca de la norocul războiului să se hotăreaseă soartea Ruxandei.</p>
<p>— Știți, că-s amândoi buni de bătut și Radu și Ștefăniță — reluă Doamna înseninată.</p> 
<p>Boierii începură a râde.</p>
<p>— Apoi chiar c-au să se bată — zise comisul Ilașcu.</p>
<p>— Frumos lucru! — zise Doamna, dacă dau pe Ruxanda lui Ștefăniță, atunci Radu mișcă oastea împotriva lui; dacă-i da-o lui Radu, atunci Ștefăniță nu se astâmpără. Facă-și de cap căci cu asemenea Voievozi nu mai ieși la capăt — au mintea copiilor!</p>
<p>— Măi Iancule, măi, ia mai trage-o corabească, dar una de cea înfocată, ce răscoală sângele — striga Niță logofătul.</p>
<p>Muzicanții odihniți începură să zică o corăbească, de sculă pe toți oaspeții de la masă. Spătarul Pintilie înșfăcă pe jupânița Stana, cuconul Mitică pe Doamnă, logofătul pe Ruxanda, iar comisul Ilașcu pe Aglaia și se învârteau, de se prăpădea pământul sub picioare. Numai Părintele Năstase neavând cu cine să joace, înșfăca de ciudă ulcica cu vin și-o răsturnă pe gâtlej.</p>
<p>Afară bătea un vânt rece și aspru, șuierând ascuțit.</p>
<p>Iarna geroasă nu lăsa pe crainici sa părăsească Sibiul. Așa cu gândul de ducă pe azi, pe mâine, petrecută o lună jumătate pe pământul Ardealului. De la curtea împărătească sosi dragomanul Pandelea care aduse veste bună de la împărat.</p>
<p>De abia prin mijlocul lui Mărțișor cerul începu a se mai însenina. Troianul de zăpadă dădu înapoi din zi în zi — dar razele soarelui încă nu dovedeau să topească omătul de pe piscuri. Drumurile erau dezghiețate și fără frică de primejdii puteau porni la drum.</p>
<p>Niță logofătul voia să părăsească Sibiul, când are să bată cel dintâi vânt de primăvară.</p>
<p>Comisul Ilașcu lăsă sania dragomanului Pandelea și în schimbul ei împrumută un poștalion.</p>
<p>A doua zi de Bunavestire crainicii împreună jupânița Ruxanda porniră la drum, spre Țara Românească. Solii nu putură îndupleca pe Doamna Despina să părăsească Sibiul pentru totdeauna și să se reîntoarne cu fetele la curtea de Argeș, cu toate că Radu ceruse voia împăratului. Pânâ-n ziua de azi Doamna rămase nehotărâtă — neștiind cui ar fi mai bine să dea pe Ruxanda. O lăsă în voia celui de sus. Dar Doamnei nici prin gând nu-i trecuse, că mezina era înțeleasă cu solii, să părăsească Sibiul a doua zi de Bunavestire. Dar știa bine, că de n-ar fi luat-o solii românești, atunci pe dânsa ar fi pus mâna solii Moldovei.</p>
<p>Ruxanda își luă două lăzi: una cu îmbrăcăminte, alta cu sculele de aur, cu mătăsurile și scumpeturile, care le primise danie de la boieri.</p>
<p>Asta era toată zestrea mezinei.</p>
<p>Numai un singur lucru mâhnea pe Doamnă: că Ruxanda nu-și luase rămas bun de la dânsa. Doamna își tălmăcea totuși rostul mezinei în chipul acesta: de și-ar fi luat rămas bun și de și-ar fi spus datorința, ea nu i-ar fi îngăduit pasul acesta. Asta e lucru vădit. Despina pe de o parte era mâhnită, că pierduse pe mezină de lângă dânsa, pe de altă parte se bucura de fericirea și viitorul ei. Doamna se împăca numai decât cu acest gând și în ruga ei văzu voia celui de sus.</p>
<p>Înaintea solilor Moldovei se putea dezvinovăți ușor. Solii singuri erau de vină că nu veniseră mai devreme să ia ibovnica lui Ștefăniță.</p>
</div>
<div type="chapter" n="14">
<p>CAPITOLUL XXI</p>
<p>După lungă și zadarnică așteptare Radu Vodă și curtenii ajunseră în ceartă că crainicii au pornit într-un ceas rău de nu mai întorc de la Sibiu. Căpităniile trimiseră o ceată de plăieși pe urma celor duși, să întrebe norodul din calea Argeșului, de nu s-a scornit vreun zvon despre dânșii. Vătăjeii,</p>
<p>grănicerii, pârgarii de rediuri și de lanuri aveau să cerceteze limbile de păduri, satele și cătunile și toate hanurile de la răscrucile drumurilor.</p>
<p>Fruntașii cârmei își închipuiau în mintea lor câte și mai câte bazaconii. O seamă tâlcuiau pricina întârzierii lor, c-ar fi prinși de Unguri și vârâți în temniță; o alta, c-ar fi rătăcit în fundul codrilor, unde-ar fi dat de haiduci, care i-ar jefui și omorât. Unii țineau c’ar fi rătăcit drumul Oltului, ori că pornind din Sibiu în toiul viforinței, s-ar fi întâlnit cu dihănii sălbatice, că i-ar fi mâncat lupii. Alții socoteau, că s-or fi întâlnit cu crainicii Moldovei și după crâncena încăierare vor fi luați în robie.</p>
<p>Nimeni nu bănuia, că solii românești petrecură în Sibiu ca-n sânul lui Avram.</p>
<p>Întreaga curte de Argeș era neliniștită mai ales, că din Moldova soseau mereu zvonuri de război. Jupânesele începură chiar să bocească pe cei duși — și de dragul sufletului lor dădeau pomelnice pe la biserici și schituri, ca Atotputernicul să le facă parte cu drepți.</p>
<p>Nevestele solilor: logofeteasa Dohița, spătărița Smaranda, jupâneasa Zamfira, soția comisului Ilașcu și Zoița lui Arghir arnăutul umblau îmbrăcate în zăbranice negre. Cu părul dezpletit și cu năframe cernite pe cap, de jalea bărbaților.</p>
<p>Mulți din norod grăiau cu lacrimi în ochi, și cu sufletul amărât:</p>
<p>„Dumnezeu sfântul să-i ierte!“</p>
<p>Însuși Radu Vodă își luase toată nădejdea să mai dea cândva ochi cu visata lui zână din povești, Ruxanda. Ziua întreagă umbla amărât prin calemurile curții, nespunând nicio vorbă nimănui. De la o vreme încoace nu-i mai pria nici hrana, nici somnul. Aștepta cu nerăbdare vreo veste de la plăieșii duși cu gândul, să dezgroape din prăpastia ceasului rău umbrele fruntașilor vârâți parcă-n pământ.</p>
<p>Batea un vânt călduț de primăvară. În dimineața unei sfinte Duminici din mijlocul lui Mărțișor clopotele mănăstirii de la Argeș și ale schiturilor din împrejurimi sunau, răsunau în dangăte dulci, sărbătorești.</p>
<p>Sosiră solii.</p>
<p>Astă dragă veste se lăți ca fulgerul peste întreaga dalbă a pământului românesc umplând poporul întreg de mare bucurie.</p>
<p>Oștile plecară în întâmpinarea crainicilor, pe când fețele preoțești îi așteptau la porțile cetății cu apă sfințită și tămâie. Norodul se îmbulzea ticsit pe ulițe, să vadă solii și viitoarea domniță. Drumurile curții de Argeș se cutremurau de rădvanele boierești ce ieșeau în întâmpinare.</p>
<p>Radu Vodă, vesel ca niciodată, spilcuit în cele mai mândre și scumpe odoare, porni singur în rădvanu-i domnesc, să-ți ia viitoarea domniță. Din ochii Voievodului curgeau raze de zâmbete dulci de dragul Ruxandei, ce avea s-o vadă în curând.</p>
<p>Colo departe, pe drumul ce duce spre Ardeal, se iscau umbrele unor chipuri nedeslușite. Într-acolo alerga Radu ca vântul, într-acolo zburau rădvanele, într-acolo fugărea alaiul oastei și al norodului.</p>
<p>Rădvanele se întâlniră. Mii și sute de orale izbucneau din piepturile mulțimii, puștile descărcau asurzitoare focuri de salve în amețitoare cântece din buciume și triști, trâmbițe și cavaluri, surle și cornuri.</p>
<p>— Ura-a-a, trăiască Măria Sa, Radu Vodă!...</p>
<p>— Ura-a-a, trăiască și domnița Ruxanda!...</p>
<p>— Trăiască și crainicii noștri — ura-a-a! ura-a-a! .. ura-a-a!... Pe undele vântului veneau de departe legănările limbelor sunătoare de clopote, salutând sosirea domniței Ruxanda!</p>
<p>Mirii îș întâlniră ochii de departe. Un cald fior de îmbătătoare bucurie fulgeră inimile ibovnicilor.</p>
<p>Rădvanele solilor se opriră pe loc — iar ei se coborau să-și dea binețele cu Măria Sa.</p>
<p>Radu strângea mâinile solilor, zicându-le rând pe rând:</p>
<p>— Bine ați venit!</p>
<p>Dar când Niță logofătul își dădea binețele, râzând, spuse Voievodului:</p>
<p>— Ți-am adus domnița, Măria Ta, numai să-ți trăiască și să-ți fie sănătoasă!</p>
<p>— Mulțumesc, fărtate, să dea Dumnezeu.</p>
<p>Ruxanda parcă dinadins se dăduse mai la o parte, așteptând ca Radu să se apropie de dânsa, dându-i binețele. După o clipă, Vodă își îndrepta pașii spre odorul sau. Amândoi sfielnici, în clipa dulcei întâlniri se priviră lung, ca tainic surâs pe buze. Radu în tăcere îi apucă mâna albă și gingașă sărutându-o cu un fel de smerenie. După aceste binețe Radu o luă la braț, întovărășind-o până în preajma rădvanului.</p>
<p>— Suie-te sus — îi spuse Vodă cu dulce gingășie, ajutându-i să se urce în rădvanul domnesc.</p>
<p>Ruxanda supusă din fire, într-o clipă se urcă în caretă, la dreapta Măriei Sale.</p>
<p>Înainte de a se urca în rădvan, Radu grăi către jupâni și soli:</p>
<p>— Boieri mari la drum!</p>
<p>Boierimea pe loc se sui în rădvane, pornind la drum în urma lui Vodă.</p>
<p>În acea clipă sărbătorească, în care rădvanele urniră spre Curtea de Argeș, porni un foc de salve în îngânarea surlelor, pe când mulțimea răcnea cu gura mare cu căciulile ridicate în vânt:</p>
<p>— Trăiască Măria Sa, ura-a-a!...</p>
<p>— Și domnița Ruxanda, ura-a-a!... Rădvanele porniră la trap. Cu cât se apropiau de târg, cu atât se deslușeau mai clar și mai limpede limbile de clopot, bătând a sărbătoare. Dindărătul caretelor, pe undele vântului, soseau neîntreruptele urale în vălmășeala focurilor de salve și îngânărilor de surle și bucium.</p>
<p>În rădvanul închis Vodă închis. Vodă săruta mai întâia comoară și odorul sufletului său cu cel mai întețit foc de dragoste. Apoi ținând-o de mâini și privind țintă în ochii ei negri și mari, îi spuse:</p>
<p>— Nu-ți poți închipui, cât de mult mă bucur, c-ai venit!..</p>
<p>— Cred, Radule.</p>
<p>— Te-am așteptat cu atâta dor!... În urmă credeam că n-ai să mai vii. Îmi și luasem nădejdea să te mai văd... Ruxando! Ruxando!.</p>
<p>După aceste cuvinte Vodă umplu cu sărutări mânile subțiri și moi ale domniței. Vodă zărind inelul de logodnă în degetul ei, zise:</p>
<p>— Cum să te chem, de acum? logodnică, mireasă, domniță?</p>
<p>— Cum voiești, Radule!</p>
<p>— Dar știi, c-ai slăbit, Ruxando!</p>
<p>Și te miri? M-a slăbit dorul după tine, m-a slăbit boala, m-au slăbit suferințele din Sibiu. Ah, mult am suferit, mult Radule.</p>
<p>După aceste cuvinte urmă o lungă și adâncă oftare și în pleoapele înduioșatei domnițe licori un mărgăritar de lacrimă.</p>
<p>— Auzi, mării Doamne? Și din pricina cui ai suferit atâta?</p>
<p>— Din pricina ta, Radule! Mama-i supărată pe mine foc, că ți-am dat mâna. Ea n-are să vină la nunta noastră. Ai să vezi!...</p>
<p>— Hm, mulțumesc de asemenea soacră! Și îi cerusem voie de la împărat!</p>
<p>— Ea a ținut se mă dea lui Ștefăniță. De tine nu voiește să știe nimic. Noroc că au sosit crainicii tăi să mă ia, altfel nu mai aveam parte de tine. M-ar fi luat pe sus crainicii Moldovei! Aș fi fost o nefericită! Uf, ce viață aș mai fi dus în Suceava!...</p>
<p>— Am să-i arăt eu Moldovanului.</p>
<p>— Dar am suferit mult de la mama, Radule! Multe am tras și de la Stana!...</p>
<p>— Lasă drăguță, uită de cele ce-ai suferit!.. De-acum n-ai să mai suferi! S-au mântuit chinurile tale, nu mai plânge!</p>
<p>Vodă sărută obrajii rumeni și umezi de lacrimi ai Domniței. Apoi îi rezemă căpșorul de pieptul său și începu s-o dezmierde cu cea mai dulce gingășie.</p>
<p>De departe, pe aripile zefirului soseau încă frânturile uralelor și descărcăturile sănețelor. În preajma porților, sunetele lungi de cornuri prevesteau sosirea alaiului domnesc.</p>
<p>Prin mulțime se stârni o mișcare neobișnuită. Limbele de clopot, poticnind o clipă, începeau iar să farmece auzul cu vraja armoniilor sărbătorești.</p>
<p>Rădvanul domnesc se opri în fața porților deschise. Împodobite cu cununi de frunze de stejar. Rând pe rând se opreau și celelalte rădvane, pe când Vodă cu domnița, solii și jupâni se coborau să sărute crucea din mâna Mitropolitului Maxim.</p>
<p>Ochii norodului erau țintiți spre Ruxanda. Se auzeau șoaptele:</p>
<p>— Tare-i frumoasă! tare-i drăguță! tare-i oacheșă! tare-i mândră!...</p>
<p>Mitropolitul Maxim sărută pe frunte atât pe Radu cât și pe Ruxanda, pe când ei sărutau crucea. Apoi îi stropi cu aghiazmă și-i întămâie de nouă ori, pe când celelalte fețe curioase îngânau un imn de laudă în cinstea Atotștiutorului.</p>
<p>Mulțimea veselă începu ca de obicei să răcnească din răsputeri:</p>
<p>— Ura-a-a! trăiască Măria Sa!</p>
<p>— Și domnițaa Măriei Sate! ura-a-a!</p>
<p>-Și crainicii Măriei Sale! ura-a-a!</p>
<p>— Și Țara Românească! ura-a-a!</p>
<p>Pe fețele tuturora, pline de zâmbete dulci, se oglindea o mare și obștească bucurie.</p>
<p>Apoi în detunările salvelor, în îngănările buciumelor și surlelor, în uralele mulțimii, în dangătele clopotelor rădvanele porniră spre curtea domnească.</p>
<p>Fruntașii țării se ploconiră Măriei Sale și domniței Ruxanda, dorindu-le noroc și sănătate.</p>
<p>Într-una curgeau rădvanele la curtea domnească tixite cu jupâni și jupânese, cu cuconi și cuconițe, cn închinăciuni, cu pocloane, cu daruri aduse pentru Ruxanda, viitoarea doamna a Țării Românești.</p>
<p>Vodă întinse o masă mare, la care erau poftiți solii: Chir Ioan Despotul cu jupâneasa sa Florica; visternicul Șoituzu cu soția Marina și soră-sa Dochița; Sfinția Sa mitropolitul, medelnicerul Șendrea, sulgerul Hasan, jupânița Ilinca și toți jupânii și jupânesele de față.</p>
<p>Stolnicul Pantelimon asuda turnând vinul prin pahare, zicând:</p>
<p>— Să bem boierilor în sănătatea Mării Lor. Atâția ani să trăiască, câte pahare de viu vă voi turna eu!...</p>
<p>(Va urma.)</p>
<p>Partea Literară.</p>
<p>VOIEVOZII.</p>
<p>Povestire originară ă „Unirii“.</p>
<p>de Dela Bistriță. (Continuare).</p>
</div>
<div type="chapter" n="15">
<p>CAPITOLUL XXII</p>
<p>Cu sosirea zilelor calde de primăvară veniră și pentru tinerii îndrăgostiți zile dulci și senine.</p>
<p>Vodă petrecea zile-ntregi de-a rândul la curtea lui Chir Ion, stând de vorbă cu odorul său, cărui îi destăinuia tainele sufletești și focul ce-l ardea.</p>
<p>Ruxanda îl asculta cu zâmbete dulci în tremurul genelor; uneori ea îi povestea povești frumoase cu Feți-Frumoși și Ilene Cosânzene și-i fermeca auzul cu glasu-i curat în îngânarea doinei, cântate cu foc.</p>
<p>Firea întineri.</p>
<p>Mugurii își răsfirau frunzele gingașe și mlădioase. Adierea zefirului desfăcea bobocii florilor. Pomi ninși de floare și lumină îmbălsămau întinderile cu parfumuri amețitoare.</p>
<p>Din albastre înălțimi soarele vărsa potop de raze calde, binecuvântate. Gliile arăturilor proaspete se dogoreau la soare, plămădind în vinele pământului rodnic sămânța mănoaselor holde.</p>
<p>Sosiră și rândunelele, clădind sub streșini cuiburi pentru puișori. În ariile văzduhului se auzeau și strigătele ascuțite ale cocoarelor venite în cârduri dese.</p>
<p>Prin umbrele ramurilor înălbite de flori cântau scatiii și stigleții. Din când în când auzeai și cântecul cucului, cântând a noroc, în dreapta ibovnicilor.</p>
<p>În diminițele calde de primăvară jupânița Ilinca cu Ruxanda răsădeau flori în grădină; săpau, gropițe și îndreptau straturile, scoteau la lumina soarelui bogățiile de flori din florărie.</p>
<p>Ruxanda nu se plictisea la curtea Despotului, căci învățase de la maică-sa a fi gospodină harnică și pricepută la toate. În zilele mohorâte și ploioase, când nu putea să iasă afară, furca-i ținea de urât, torcând îndemânatic firele de in; ori acul, cosând altițe și fote cu flori și fluturași de argint; ori inglița împletind horbote mândre și legând ochiurile grimelelor cu mărgele roșii și negre.</p>
<p>Lui Radu îi creștea inima de bucurie, când își vedea domnița lucrând fără pic de odihnă; negăsind-o niciodată cu mânile în sân ori omorând vremea cu privirea în oglindă, cu sulemenirea obrajilor ori cu așezarea șuvițelor de păr.</p>
<p>Câteodată Radu, neavând ce face, îi încurca caerul, îi desfira tortul de pe fus, îi împrăștia fluturii și mărgelele din poale — dar și Ruxanda nu odată îl păli cu coada furcei, să se astâmpere și să șeadă cuminte.</p>
<p>Așa trecea vremea în liniște. Uneori, așa din senin, îi venea și Ruxandei jalea și atunci ochii domniței se umezeau de plâns. Simțea în adâncul inimii un gol, un pustiu nemărginit, un dor aprins după o ființă scumpă din lume.</p>
<p>Înstrăinarea sa de căminul mamei o chinuia mereu și nu știa cum să-și aline dorul de mamă, pe care o iubea cu toată asprimea ei.</p>
<p>Înaintea lui Radu se ferea să plângă, ci pe cât putea i se arăta veselă și mlădioasă.</p>
<p>Dar odată Radu o prinse cu ochii roși de plâns — pe când își ștergea painjinișul lacrimilor c-o năframă albă de in. Radu o surprinse în taina înduioșării stând singurică în odaie, cu ochii țintiți spre geam, spre zările nesfârșite, cu acul în mâna stângă proptită de măsuța din față-i, cu dreapta ținând năframa albă, pe genunchi cu altița întinsă.</p>
<p>Radu intră în odaia Ruxandei, cu chef și în toane bune ea de obicei, zicând:</p>
<p>— Acasă-i gospodina?</p>
<p>Ruxanda părea că n-auzise aceste vorbe, și nu-și întoarse ochii înlăcrimați spre Radu, ci îi ținea pironiți în golul văzduhului.</p>
<p>— Dar ce ți-e neică, de nu te uiți la mine? Ți s-au înecat corăbiile?</p>
<p>Vodă se apropie de dânsa și-o scutură de umăr:</p>
<p>— Hei, dar ce ai de plângi? Vai de mine și de mine! — zise Vodă împreunându-și mânile de mirare.</p>
<p>În aceeași clipă un șivoi proaspăt de lacrimi țâșni din ochii îndureratei jupânițe, — stropii picurau pe altiță; pe când își scotea batista de la brâu, să-i șteargă, Radu o întrebă, prinzând-o de mână:</p>
<p>— M-am gândit eu, că degeaba nu vei fi oftând tu atâta?! Ce-i aceasta, Ruxando?</p>
<p>Jupânița după ce își șterse ochii, privi la Radu lung, tăcând. Voi parcă să-i spună ceva, dar cuvintele i se înecau în gură. Radu se așază alături de dânsa și începu a-i netezi șuvițele de pâr, îngânând plin de înduioșare:</p>
<p>— Sărăcuța mea! sărăcuța mea! Ca într-o dulce înfiorare, capul jupâniței căzu molatic pe pieptul lui Vodă — umplându-i contașul roșu cu proaspete unde de lacrimi. În acea clipă de vrajnică duioșie Vodă scălda în sărutări obrajii rumeni și plini ai domniței.</p>
<p>După o țâră de vreme, în răstimpul căreia jupânița își potoli plânsul odihnindu-și tâmplele pe sânul lui Radu, zise încet:</p>
<p>— Ah, mi-e tare dor de mama! Radu tresări mirat la asemenea destăinuire, pe când Ruxanda șopti:</p>
<p>— Sărmana! Ce nu va fi crezând ea despre mine? Am părăsit-o fără să-mi iau rămas bun de la dânsa. Îmi pare tare rău!...tare rău!</p>
<p>— Dar singură mi-ai spus că ai tras multe de la maică-ta, de ce s-o bocești acuma? Bine c-ai scăpat de dânsa!</p>
<p>— Așa-a-a? întrebă Ruxanda cu mirare, zmâncindu-și nervos capul din brațele lui Vodă.</p>
<p>— Da, așa! N-ai de ce să te mâhnești!...</p>
<p>— Ba am de ce se mă mâhnesc!... mă mustră cugetul c-am fugit cu solii tăi... c-am călcat voința mamei. Acuma de-abia îmi dau seama ce-am făcut....</p>
<p>— Ei, ce-ai făcut? Ce-ai făcut, e bun făcut. Nu te teme... de aceasta plângeai adineaori ?</p>
<p>— De asta.... mă mustră amar cugetul, c-am fost o neascultătoare. N-are să mă pedepsească oare Dumnezeu pentru încăpățânarea mea?</p>
<p>— Ruxando!...Ruxando!...nu vorbi așa! Ce-ai pățit, fetițo?</p>
<p>— Lasă-mă Radule, lasă-mă domniță cu pleoapele închise, respingându-i mâna lui Radu ce dădea s-o cuprindă.</p>
<p>— Ori nu mă iubești?</p>
<p>— De asta să nu mă bănuiești.... de dragul tău am lăsat toate și pe mama și pe Stana și Sibiul. De dragul tău am venit aici la Curtea de Argeș... De-un singur lucru îmi pare rău, că m-am dus fără binecuvântarea maică-mea.</p>
<p>— Pe care n-ai fi primit-o niciodată!</p>
<p>— Cine știe? Dacă aș fi bătut-o mai mult la cap, cine știe dacă nu m-ar fi lăsat să-ți dau mâna și nu m-ar fi binecuvântat !...</p>
<p>— Nu te teme... atâta păcat să avem pe lume!... Dumnezeu are să ne miluească și are să ne binecuvânteze!</p>
<p>— Știi una? Am de gând să mă reped la Sibiu, la mama, să-i cer iertare... Vremea-i frumoasă!....</p>
<p>— După nuntă.</p>
<p>— Eu vreau înainte de nuntă.</p>
<p>— Nu se poate. Nu-ți dau drumul. Nici boierii nu ți-or da drumul.</p>
<p>— De ce?</p>
<p>— Fiindcă te-ai putea întâlni cu solii Moldovei.</p>
<p>— Ei și ?</p>
<p>— Ei, atunci s-a gătit cu noi. Au de gând să te răpească cu de-a sila, să te ducă lui Ștefăniță.</p>
<p>— Ori de le-or fi să dea de urma mea, oare atunci nu m-or putea afla aici?</p>
<p>— He-he-he neică, poftim să vină, dacă le dă mâna — vorbi Radu dând nepăsător din umeri și râzând. — N-are decât să ia Moldovanul pe soră-ta, dacă-i trebuie însurătoare... La tine să nu se ațâie... că-i tai apa de la moară! Ești prea mândră leleo, să te dau unui slut și nătâng de moldovan. M-ai înțeles?</p>
<p>Ruxanda începu a zâmbi.</p>
<p>— Dar să zic și eu o vorbă — zise Ruxanda, — treaba cum văd se poate întărâta rău — poate ajunge la război și să zicem așa, că moldovanul te-a răpus, atunci cu mine ce-ai să faci? cui mă dai?</p>
<p>— Să te ascunzi în chilie de sihastri, ori în fundul codrilor, să fugi în lumea mare!... încotro vei vedea cu ochii, numai după Moldovan să nu te duci...</p>
<p>— Bine, așa am să fac. Tu ai să fii atunci rob și eu roabă. Bine și așa.</p>
<p>După aceste cuvinte Radu se sculă de pe jilț și luându-și ziua bună de la ibovnică, se retrase la curtea domnească.</p>
<p>Soarele dădea în amurg. Cele din urmă raze aurii se întindeau peste cetatea domnească.</p>
<p>În vraja înserării, Ruxanda însoțită de jupânița Ilinca, se abătu la Dochița, prietena lor din copilărie. Acasă găsiră pe gospodari: pe bătrânul visternic Șoituzu, veșnic în toane bune și pe baba sa, Marina, ce se învârtea prin casă cu Dochița, gătind cina.</p>
<p>Era vesel moșneagul, că ajunse bunic, — că are cu ce să se mângâie la bătrânețe, că are un nepoțel, ruptă bucățică mă-sei.</p>
<p>Logofătul Niță era dus la curte. În casa visternicului locuia și ginerele său, Niță, cu care de altfel trăia în pace.</p>
<p>— Bine v-am găsit, gospodarilor, — zise Ruxanda, închinându-se de față și intrând în odaie cu jupânița Ilinca.</p>
<p>— Bine ați venit pela noi — bată-vă norocul, că de mult nu v-am mai văzut în casa noastră — îngână hazliul visternic.</p>
<p>— Bine v-a adus Dumnezeu la noi — reluă și jupâneasa Marina, — ia luați loc coalea pe jilțuri, puicele mamei!</p>
<p>— Bine-ați venit sănătoase — îngână și Dochița, privind cu ochi senini și zâmbitori și dând ușor din cap, îmbucurată de sosirea musafirilor neașteptați.</p>
<p>— Mulțumim, mamă, — răspunse jupânița Ilinca, care se așeză pe un jilț din dreptul visternicului, — pe când Dochița lua loc pe laița patului.</p>
<p>(Va urma.)</p>
<p>Partea Literară.</p>
<p>VOIEVOZII.</p>
<p>Povestire originară a „Unirii“.</p>
<p>de Dela Bistriță. (Continuare).</p>
<p>Într-aceea Ionică, feciorașul Dochiței, se trezi din somn, scâncind.</p>
<p>Dochița Începu a-ș legăna copilul șezând alături de Ruxanda.</p>
<p>— Cum văd, te-a binecuvântat cel de sus și ți-a dat ș-un fecior... zise Ruxanda cătră Dochița.</p>
<p>— Apoi fără asta se poate!— răspunse Dochița, surâzând cu blândețe, — dar tare-i rău plodul, țipă și scâncește într-una, parcă mi-ar face în ciudă; cât îl legăn, Doamne, și nu mai tace din gură.</p>
<p>— Mai ia-l în brațe — adăugase Ilinca.</p>
<p>— Parcă noi n-am fost așa? — zise Ruxanda.</p>
<p>— D-apoi lasă c-o țin eu minte și pe dumneaei, — grăi Șoituzu bucuros, că mă huia câteodată la cap, de-mi venea să iau câmpii. Dochița își întoarse ochii plini de zâmbete spre Ruxanda la vorbele bătrânului.</p>
<p>— Tare-i frumos, tâlharul, să nu fie de deochi — zise Ruxanda,' privind în ochii deschiși ai îngerașului drăguț.</p>
<p>— Ruptă bucățică mă-sei — îngână Ilinca...</p>
<p>— Fără șagă: ochișorii, gurița și năsucul ei — adăugase Ruxanda.</p>
<p>— Răule, de ce nu închizi odată ochii, — strigă maică-sa cătră copilaș, care de altminteri privea așa de dulce și îngerește la dânsa.</p>
<p>Ruxanda își întinse mâinile spre leagăn și luă copilul în brațe:</p>
<p>— Nu pânge, puișorul mamei, îl mângâia domnița, sărutându-i buzele trandafirii.</p>
<p>— Dar știi că-ți șade de minune cu copilul în brațe — șăgui Ilinca, râzând sub umbra genelor negre.</p>
<p>Ruxanda îmbujorându-se, aruncă ochii într-aiurea, neluând în seamă șaga Ilincăi, și ca o mamă gingașă tupilă copilașul la sânii ei plini și fierbinți, să-l alinte, să-l dezmierde. Pe loc copilul tăcu molcom și râdea plin de mulțumire.</p>
<p>Afară batea un vânt călduț de primăvară. În farmecul feeriilor luna stăpânea rotogolul pământului. Pe pala orizontului scăpărau zorii întunericului. Pe aripile zefirului veneau îngânările Argeșului ce-și mână alene apele limpezi. În murmurul valurilor era un cânt plin de farmec și armonie.</p>
</div>
<div type="chapter" n="16">
<p>CAPITOLUL XXIII</p>
<p>Doamna Despina povestea cu mâhnire fuga, pe ascuns a Ruxandei în Țara Românească celor trei soli ai Moldovei, sosiți de curând în Sibiu. Solia lui Vodă Ștefăniță era întocmită din trei inși.</p>
<p>Cel mai tânăr din ei era logofătul Dragomir ce avea niște ochi albaștri ca pânza tăriei cerești, cu plete lungi, bălai ce curgeau în valuri peste umerii spetoși, o mustăcioară de abia răsărită, o privire prietenoasă și senină, o mișcare sprintenă și mlădioasă, o vorbă dulce și plăcută.</p>
<p>Al doilea sol era postelnicul Dănilă, o fire uscățivă și firavă, înalt de statură și subțire ca un stâlp, cu doi ochi verzi, vârâți </p>
<p>în fundul capului ce-i rotea cu multă șiretenie c-o privire nehotărâtă, bănuitoare, c-o vorbă scurtă și fără înconjor.</p>
<p>Al treilea sol era spătarul Timoftei, om zdravăn și pântecos, c-o ceafă groasă și cu două fălci rotunde și grase de păreau mai mult o gușă, cu doi obrajii rumeni, sănătoși, cu mustăți lungi, negre, cu barbă retezată, cu doi ochi ageri, negricioși ce aruncau o privire ageră și pătrunzătoare, c-o frunte lată, deapururi dusă pe gânduri, cu-n chip senin și împăcat, cu-n umbleț greoi, purtând pe cele două picioare așa matahală de om.</p>
<p>Spătarul fiind cel mai vârstnic dintre soli, era fruntașul soliei.</p>
<p>Dinadins veniseră îmbrăcați în port țărănesc, pentru a nu fi cunoscuți de nimeni. Purtau cămașe albe de bombam, ițari creți, bonde lucrate cu fluturi și găitane colorate botfori cu pinteni, chimire de piele, bătute cu nasturi și floricele de argint, căciuli brumării, lungi țuguite.</p>
<p>Dragomir mai purta pe umeri, în voie, un munteau scurt, cu mâneci înguste, cu guler Înalt de gangur și cu glugă lăsată pe spate.</p>
<p>Dănilă purta peste pieptar un comănac stacojiu, iar Timoftei un ilic de șiac alb cu găitane negre.</p>
<p>Solii Moldovei sosiră după două săptămâni de la plecarea solilor românești, deși porniră cu mult înaintea lor din Suceava, iarna grea îi împiedecase, de nu putură răzbate în Ardeal pe asmenea ger și voforință. Și deși făcură o bună bucată de drum, trebuiră să se întoarcă înapoi și să aștepte până se va dezprimăvăra ori cel puțin până ce omătul va da înapoi.</p>
<p>Solii Moldovei ajunseră la Sibiu pe la sfârșitul lui Mărțișor. Ei găsiră pe Doamna mare amar de mâhnită, ba și foc de supărată pe dânșii dîn pricina întârzierii lor.</p>
<p>— Apoi ați venit la spartul iarmarocului — le vorbea Doamna Despina, — să-și pună Ștefăniță pofta-n cui de acum! Să învețe minte de altădată. E vina voastră nu a mea, că n-ați venit mai în pripă. Acum n-am ce vă face, mi-i tot una, faceți cum vă taie capul mai bine. Dar mi se pare că totu-i prea târziu... da... totu-i prea târziu... de-acum s-a mântuit!...</p>
<p>Așa le vorbea mereu Doamna Despina, care pe deoparte era mâhnită de fuga pe furiș a mezinei, pe de alta se bucura de pățania soliei moldovene, venite într-un ceas rău.</p>
<p>În toate aceste întâmplări Doamna vedea degetul celui de sus.</p>
<p>Solii Moldovei petrecură numai cinci zile la curtea domnească, din Sibiu. Jupânița Stana însărcina pe logofătul Dragomir să ducă multe închinăciuni de sănătate din partea lui Vodă Ștefăniță și să-i spună, că-i gata a-i da chiar mâna.</p>
<p>Doamna primi de altfel toate odoarele și sculele de aur trimise de domnul Moldovei prin crainici.</p>
<p>După ce solii mai închinară o masă mare în cinstea bătrânei, a doua zi plecară din Sibiu, pornind spre Țara Românească.</p>
<p>Tinerele jupânițe Ruxanda și Ilinca petreceau în ăstă seară la curtea Visternicului Șoituzu. Toți erau acasă în afară de logofăt, care fuse chemat la curtea domnească de un arnăut.</p> 
<p>— Și când ai de gând să te logodești, Ruxando? — o întrebă Dochița.</p>
<p>— D-apoi știu eu? — Era vorba acum săptămâna, așa ca pe de Paște să facem nunta... dar Radu mă tot amână de azi pe mâine.</p>
<p>— D-apoi eu auzisem din gura ginerelui Niță — spuse visternicul, — că cum te-or fi aducând solii noștri, cum ai să te cununi cu Radu.</p>
<p>— Așa auzisem și eu în Sibiu, — adăugă Ruxanda.</p>
<p>— Apoi ce înseamnă una ca asta? zise Șoituzu, — ori Radu să nu fie om de cuvânt? De ce mâncare, să nu te ia mai de vreme? Ba eu zic, dragă Doamne, că nu-i lucru curat la mijloc!...</p>
<p>Cu toți vorbeau numai de logodna și nunta viitoarei domnițe a Țării Românești. Într-aceea Dochița dezlipi de la sân copilașul ce adormi cu țâța-n gura și-i puse în leagăn pe când mama Marina întinse masa. Cu toții așteptau pe Niță să se întoarcă de la curte, — care de abia într-un târziu de noapte sosise. Logofătul intră în casă mâniat, trântind ușa după sine, de se cutremurau și țiținile, azvârli căciula de astrahan și contășul de pe umeri în colțul patului.</p>
<p>Niță vârî în spărieți pe cei de față, care înlemniră nu atât de frică, cât de neobișnuita lui purtare.</p>
<p>În casă se făcu cea mai mare liniște. Nimeni nu îndrăznea să-i întrebe, să-l descoase ca să nu-l ațâțe mai tare.</p>
<p>Logofătul se repezi de-a dreptul spre dulapul cu ceasloave, letopisețe și pravile, dar găsindu-l încuiat, întrebă cu glas poruncitor, în care tremura mânia:</p>
<p>— Unde-i cheia?</p>
<p>Dochița ca într-o străfulgerare sări după cheie. În acea clipă de așteptare ochii tuturor fură țintiți spre Niță, care zărind nevasta cu cheia în mână, strigă:</p>
<p>— Mai iute!</p>
<p>Descuie dulapul, scoase pravilele țării și un letopiseț vechi, ros, pe care le trânti cu vuiet asurzitor pe masa unde ardeau luminările înfipte în sfeșnice. Trase cu zgomot un jilț în preajma mesei, se trânti pe dânsul și începu a răsfoi pravilele țării,— proptindu-și fața-n palme, citi în gând cu mare luare aminte.</p>
<p>După un fir de vreme izbi cu talpa ciubotei în podeaua odăii, trezind copilul; bătu cu pumnul în masă, zgâțâind sfeșnicele cu luminări, așa că coca speriată, începu a plânge și stropi mărunți de ceară săreau para luminărilor, împroșcând filele cărții.</p> 
<p>— Bată-te naiba că mi-ai trezit băiatul— zise cu supărare Dochița, legănându-și odorul.</p>
<p>- Uite, negru pe alb, de ce nu vrea să înțeleagă? - bodogăni singur, bătând cu degetul arătător în fila cărții.</p>
<p>Apoi deschise letopisețul, cercetă, răsfoi în dreapta și în stânga și negăsind ce căuta îl închise cu vuiet, așa că din foile roase ieși o pulbere măruntă de colb.</p>
<p>- Dar, vere Niță, ce treabă-i asta?</p>
<p>- Va fi pățit ceva la curte, că-n această seară nu-i în toane bune - adăugă Marina.</p>
<p>- Așa-i el - zise și Dochița - câteodată nu-i în toate mințile...</p>
<p>— Ba să nu te vâri unde nu-ți fierbe oala... o mustră Niță.</p>
<p>(Va urma)</p>
<p>Partea Literară.</p>
<p>VOIEVOZII.</p>
<p>Povestire originară a „Unirii“.</p>
<p>de Dela Bistriță. (Continuare).</p>
<p>— Na-ți-o bună, că ți-am dres-o îngână soția jignită de vorbele-i dojenitoare. După o clipă se apropie de bărbat și scuturându-i ușor umărul drept, îl întrebă cu dulce gingășie:</p>
<p>— Haide mai bine la masă, că te-am așteptat destul. Uite, avem musafiri, ia seama!...</p>
<p>Niță zvârli în colțul mesei amândouă cărțile, îș întoarse puțin jilțul și proptindu-și cotul de muchia mesei, se puse pe răsucitul tuleelor de mustață. În creierii lui mesteca fel del de gânduri. Scurt după aceea logofătul se sculă și se puse la masă alături de Ruxanda.</p>
<p>Niță mânca în tăcere, — ceilalți se întrețineau cu vorba. Ruxanda șopti ceva la urechea logofătului, încet, fără ca să auză cineva, dar Niță-i dădu tăgăduitor din cap mărmâind pe nas:</p>
<p>— Ba — nici prin gând nu-ți trece!...</p>
<p>— De la curte vii? — îl întrebă Ruxanda încet...</p>
<p>— De la curte.</p>
<p>— Te-ai sfădit cu Radu?</p>
<p>— Treaba mea!</p>
<p>— Niță, Niță!... vorbi cu glas blajin și dulce Ruxanda, atingându-i mâna cu degetele albe și moi, — zi-mi Niță de ce ești așa de supărat?</p>
<p>— Măi Niță, mă, ia să nu te încăpățânezi așa, că nu-i frumos — îl mustră puțin Șoituzu.</p>
<p>Logofătul privi în ochii Ruxandei, care din nou îi șopti cu-n zâmbet cuceritor:</p>
<p>— Niță dragă, mie nu voiai să-mi spui?</p>
<p>După o clipă de răzgândire, logofătul începu a grăi în glas tare:</p>
<p>— Au sosit crainicii lui Vodă Stefăniță. S-au întors din Sibiu. Radu nu vrea să-i primească în nici un chip. Au de gând să vină mâine la curtea domnească. Mă tem, că Radu va da de rușine Țara, respingându-i.</p>
<p>— Dar când au venit? — întrebă Șoituzu.</p>
<p>— Astăzi — pe la toacă. Postelnicul Balș mi-a spus-o. Nimeni nu i-ar cunoaște că-s solii Moldovei — doar îs îmbrăcați ca țăranii de la munte.</p>
<p>— Dar unde naiba găzduiesc?</p>
<p>— Dracu știe!</p>
<p>La auzul acestei vești neplăcute, Ruxanda tresări înspăimântată. Pe lumina ochilor senini i se împleti o pânză de neagră întristare, iar pe fruntea-i albă se așternu umbra melancoliei - pierzând într-o clipă veselia și cheful petrecerii. Parcă și inima începu a-i zvâcni mai iute ba după o spaimă mare. Sosirea solilor o înfioră, de vreme ce li înțelese gândul.</p>
<p>După o lungă tăcere, Niță luă cuvântul cu glas puternic:</p>
<p>— M-am sfădit în astă-seară cu Vodă și i-am zis verde-n ochi:</p>
<p>„De ce amâni atâtea săptămâni și logodna și nunta domnească? Dacă nu ți-i dragă Ruxanda Basarab, atunci zi-i fățiș! De ce ne-ai făcut s-o aducem din Sibiu?</p>
<p>Tocmai despre asta vorbeam și noi </p>
<p>înaintea sosirii tale — zise Șoituzu, că pe Radu-l doare ceva la inimă...</p>
<p>— Ba încă se încăpățânează— răspunse logofătul, zice, că nu vrea să știe nimic despre solii Moldovei.</p>
<p>— D-apoi bine face — îl întrerupse visternicul,— dacă Moldovanul știe că nu-i dă pe Ruxanda atunci ce mai caută? N-au decât să-și ia tălpășița pe unde-au venit!...</p>
<p>— Chiar așa să fie — reluă Nița — totuși pravila zice, că trebuie să primim prietenește pe crainicii oricărei Țări.</p>
<p>Așa a făcut și Ștefăniță, pe craincii noștri i-a primit, cu toate că rugămintea le-a respins-o. Trebuie să-i primim, să aflăm pentru ce au venit aici?</p>
<p>— Pentru ce? Ia pentru Ruxanda.</p>
<p>Ei aflând că-i încă slobodă, socot c-o pot smomi să-și dea mâna lui Ștefăniță — spuse Șoituzu.</p>
<p>— Ba mai bine era, de se cununa Radu cu Ruxanda, nu duceam acum grijă de nimeni — spuse jupâneasa Marina.</p>
<p>— Ba de mine să nu vă temeți, — răspunse Ruxanda, — numai un lucru te rog, Niță, să îndupleci pe Radu să primească solii. Vreau să știu, pentru ce-au venit?</p>
<p>— Bine, jupânițo — sfârși Niță.</p>
<p>Afară batea un vânt rece și subțire. Nicio stea nu scăpăra pe pala zariștii sure. Norii cerneau o bură măruntă de ploaie, pe care vântul cu freamăt o zvântura în rotocoale. În bezna nopții oarbe jupânițele părăsiră curtea Visternicului întovărășite de logofăt în rădvanul închis.</p>
</div>
<div type="chapter" n="17">
<p>CAPITOLUL XXIV</p>
<p>A doua zi era o zi tristă, fără soare. Ploua neîncetat și vremea nu voia să se răzbune. La curtea domnească Radu Vodă, Niță logofătul, Ion Despotul, visternicul Șoituzu și hatmanul Costea așteptau sosirea solilor. Unii din boieri țineau seamă,să cheme și pe domnița Ruxanda, dar Vodă se împotrivi la aceasta.</p>
<p>Solii ce găzduiau la un han aflară, că Ruxanda nu-i logodită încă cu Măria Sa, că nunta va fi întârziată, că domnița locuiește la curtea Chirului Despot spre care se abătură călare.</p>
<p>La scări descălecară, lăsându-și caii unui flăcău de curte. După ce-și aninară cușmele și mintenele într-un cuier din sală, intrară în calemul jupânului Despot, pe când jupâneasa Florica se arătă pe altă ușă, spre care solii înaintară să-i sărute mâna. întrebând-o:</p>
<p>— Nu-i acasă jupânul Ion, cuconiță? — întrebă Timoftei.</p>
<p>— E dus la curtea domnească.</p>
<p>— Dar domnița Ruxanda?</p>
<p>— Ea-i acasă. Aveți ceva de grăit cu dânsa ?</p>
<p>— Numai câteva cuvinte. Tare te rugăm cuconiță, să fii așa de bună și s-o chemi!</p>
<p>— Dar cu cine avem cinstea de vorbit?</p>
<p>— Cu solii Moldovei — zise spătarul.</p>
<p>— Poftim, luați loc colea pe jilțuri, căci eu mă duc să chem pe Ruxanda.</p>
<p>După o lungă așteptare, în răstimpul căreia domnița îmbrăca odoarele portului de munte, albă și mlădioasă ca un fluture, intra Ruxanda în calemul solilor.</p>
<p>Domnița se gătase ca de nuntă în fotă albă, ascunsă de două altițe albastre trase cu fire de aur și împestrițate cu fluturași de argint, cusută cu arniciuri, rotunjită de cei doi sâni plini și fragezi, bonița plina de aur </p>
<p>și lumină, mijlocu-i încins de-un colan argintiu, tivit în patru ițe cu firișoare subțiri, aurii. Piciorușele-i erau prididite în papuci turcești, cusuți cu flori și mărgele colorate. Pe grumazii ei albi ca florile de cireș, aninau șiraguri de mărgean și salbă de coral și ormuz. În urechi tremurau cerceii de aur cu pielie de safir și mărgăritare de jur-împrejur, în inelar lucea tapazul inelului. Bogăția-i de păr negru, se răsfira în valuri pe umeri, legate la capăt c-o fundă roșie de mătasă — iar în creștetul șuvițelor anina o micșunea învăpăiată.</p>
<p>La arătarea domniței solii se sculară-n picioare, zâmbind la dulcea arătare a zânei pline de farmecul tinereții. Solii i se închinau adânc, și logofătul Dragomir o salută cu cuvintele:</p>
<p>— Bine te-am găsit, domnița Ruxandă.</p> 
<p>— Bine ai venit sănătos! Și dincotro?</p> 
<p>— Din Sibiu, domniță.</p>
<p>— Ce vânt va adus pe la noi?</p>
<p>Am venit să ne închinăm de sănătate din partea lui Vodă Ștefăniță — grăi spătarul — ne repezirăm la Sibiu cu inelul de logodnă, după cum se înțelese Măria Sa cu Doamna Despina. Dar la Sibiu nu te-am găsit, de aceea ne-am repezit la curtea de Argeș.</p>
<p>— Mulțumesc pentru închinăciunile Domnului Moldovei.</p>
<p>— Numai uite ce-am aflat noi, domnițo, că ai de gând să te cununi cu Vodă Radu.</p>
<p>Mâhnitu-ne-am mult pe urma acestei vești, mai ales că însăți făguduești mâna lui Ștefăniță și Doamna mare își dădu cuvântul — grăi Timoftei.</p>
<p>— Prin urmare— reluă Dănilă îți calci cuvântul, calci voia mamei, calci pe cinstea marelui neam al Basărabeștilor. Te-ai gândit bine, domnițo, la toate acestea?</p>
<p>— Da, jupânilor, până a-mi da mâna ori mai bine zis cuvântul cel din urmă lui Radu Vodă m-am gândit și răzgândit mult de tot.</p>
<p>Dacă am făcut așa și nu altfel, eu voi socoteală; inimii nimeni nu-i poate porunci! — zise jupâniță cu glas puternic și hotărât.</p>
<p>— Și cine te-a pus la cale, domnițo, să-ți dai mâna lui Radu și nu lui Ștefăniță? — o întrebă Timoftei.</p>
<p>— Cine m-a pus la cale? — nu-i treaba d-vostră s-o știți; apoi nu mă simt datoare să vă dau socoteală. Numai atât vă pot spune că mai dragă mi-i Țara Românească decât Moldova, că în pământul acesta se odihnesc, de sfântă pomenire, osemintele tatălui și fraților mei; pe localul acesta-i ridicată această mândră mănăstire de părinții mei, vreau să mă odihnesc și eu laolaltă cu dânșii.</p>
<p>— Bine faci domnițo, — zise postelnicul — că-ți iubești pământul și neamul dar eu toate astea te-ai gândit la urmările măritișului tău cu Radu Vodă? te-ai gândit că oștile noastre vor sugruma cu foc și sabie pământul și neamul la care ții atâta? că de dragul tău va ajunge țara la cumpănă grea și sapă de lemn? Nu-i mai bine, să fi prinsă mai apoi ca o roabă, să-ți dai azi de bună voie mâna lui Ștefăniță?</p>
<p>De nimic nu mă tem — răspunse Ruxanda, — mai bine ar fi să vă căutați de grija țării voastre, amenințată și de Cazaci și Tătari, și de Leșii uniți cu jupânul Rareș, care azi-mâine răpune pe Ștefăniță.</p>
<p>Pe mine nu mă înspăimântați cu asemenea vorbe — de aceea rămâne cum v-am spus, că-mi dau mâna lui Radu Vodă.</p>
<p>— Păcat, domnițo,— păcat, zău așa,— spuse cu un fel de durere și adâncă părere de rău, tânărul logofăt Dragomir, — că îți dai mâna lui Radu! De ce te pui de pricină, să încingem război? Voiai numai decât să se verse sânge nevinovat pentru tine?</p>
<p>— Dați-mi pace și nu mă bateți la cap! Nu-s și alte fete pe lume, numai eu, care s-ar duce bucuroase după Vodă Ștefăniță?</p>
<p>— Acum întorci vorba — spuse Timoftei, — nu-i frumos, jupâniță Ruxandă. Ai să te căiești tare mult pentru făgăduința ce-o calci. Să știi, că Ștefăniță n-are se vă cruțe... Hanul Cazacilor e pe partea noastră, de asemenea Sigismund Bătrânul, Craiul Leșilor; cu noi ține și regele unguresc, ba și Turcii ne-au făgăduit ajutoare!</p>
<p>— Chiar dacă Ștefăniță m-ar bate — răspunse domnița — nu m-aș duce după dânsul!... nu mi-e drag!...</p>
<p>— Ai să-ți schimbi gândurile mai pe urmă, ascultă-mă pe mine, domniță — adăugaoe postelnicul. De alminteri soarta și norocul războiului va hotărî, cine dintre Voievozi să aibă parte de mâna ta! — Acestea sunt cuvintele lui Balș, care ni le-a lăsat ca zălog, pe când venise ca crainic la noi în Suceava.</p>
<p>— Mai bine hai cu noi în Moldova, că de nu... va veni mare blestem și urgie pe capul vostru, — spuse postelnicul Dănilă cu ochi înflăcărați de amenințare.</p>
<p>— Nu pot, jupâne postelnice, nu pot! Odată ce mi-am dat cuvântul lui Radu, trebuie se mă țin de dânsul!</p>
<p>(Va urma)</p>
<p>Partea Literară.</p>
<p>VOIEVOZII.</p>
<p>Povestire originară a „Unirii“.</p>
<p>de Dela Bistriță. (Continuare).</p>
<p>— Dar adu-ți aminte jupânițo, că mai întâi lui Ștefăniță ți-ai dat cuvântul; de ce nu voiești atunci să fii cinstită și să te ții de cuvânt — grăi iar postelnicul cu mai mare îndârjire.</p>
<p>— Nu-i adevărat ce spui d-ta. Eu lui Ștefăniță nu mi-am dat cuvântul, că-l voi lua de bărbat, ci numai mama Milița*) m’a făgăduit și m-a îndemnat să-l iau.... Eu nu i-am zis nici „ba“ nici „da“ și așa a rămas lucrul. Iar acum de unde vii d-ta, să-mi zici că mi-am dat cuvântul?...Care cuvânt?...Și ce înseamnă vorba d-tale: „să fii cinstită și să te ții de cuvânt?“</p>
<p>Ruxanda vorbea cu mânie. Fața ei era roșie ca jăratecul, tot sângele se tulbură în venele ei la auzul acestor vorbe nedrepte.</p>
<p>Solii vedeau bine c-au mâniat domnița, care le vorbea din ce în ce mai aspru și cu glas mai ascuțit. Nimeni din ei nu îndrăznea s-o ațâțe mai tare. În odaie se făcu adâncă liniște. Solii priveau cu ochi posomoriți spre dușmana podelei și dădeau din cap de jale, că nu s-au ales cu nimic. După o lungă vreme de tăcere, logofătul Dragomir zise cu întristare:</p>
<p>Dacă-i așa, cum spui d-ta jupânițo, atunci Dumnezeu sfântul să te ajute! Noi nu mai avem ce vorbi. Numai, înainte de a-ți zice rămas bun, îți lăsăm închinăciunile de la mama Milița și de la Stana!</p>
<p>— Îți mulțumesc, logofete Dragomire, — dar mama-i sănătoasă? — îl întrebă Ruxanda cu glas domolit.</p>
<p>Dragomir dădea din cap, rotind ochii într-aiurea:</p>
<p>— Dă, domnițo... de ce să-ți facem inimă rea inainte de nunta Măriei Tale?</p>
<p>— Ce? Cum așa?</p>
<p>Logofătul tăcu mulcom ca piticul la întrebările ei, privindu-o cu mâhnire.</p>
<p>— Ce-i pentru Dumnezeu sfântul? — îl întrebă Ruxanda înspăimântată de presimțirea unei vești rele...</p>
<p>— Ce-i, Dragomire cu mama?</p>
<p>— Veste rea! — răspunse scurt logofătul.</p>
<p>Ruxanda făcu niște ochi mari, țintindu-i lung-lung în ochii posomorâți ai logofătului. Ceilalți jupâni de asemenea aveau mutre cătrănite de jale și dădeau într-una din cap.</p>
<p>— Veste rea?... pentru Dumnezeu sfântul, ce vorbești logofete!? — îngână jupâniță cu mirare înduioșată.</p>
<p>— Noi am găsit pe mămuca Milița greu bolnavă, zăcând la pat. Cinci zile am stat în Sibiu și mai mult n-am putut petrece de mila ei... mai nici n-o cunoscurăm, de schimbată ce era la față! Plângea, ofta, se văieta și de durere și de jale, c-ai părăsit-o, fără să-ți iei rămas bun de la dânsa — șopti cu glas duios tânărul logofăt.</p>
<p>— Ah, Dumnezeule! — strigă Ruxanda lăcrimând, frântă de jalea cuvintelor auzite </p>
<p>Milița e numele familiar al doamnei Despina, așa era chemată de Neagoe și de toți copiii săi.</p>
<p>și ridicând spre cer amândouă mânile, doar de-a milogi îndurarea Atotștiutorului.</p>
<p>— Și pare-mi-se — reluă Dragomir — că am făcut rău, că i-am pomenit pe vremea boliștii sale de război, de vărsare de sânge, de cumpănă grea și de neagră răstriște ce-ar să vină peste Țara Românească de dragul mâini tale, jupânițo!</p>
<p>— Mântuie, mântuie, te rog, Dragomire, că mi se face râu — sfârși Ruxanda hohotind de plâns.</p>
<p>Solii după ce sărutară pe rând alba-i mânușiță, se îndepărtară, lăsând-o singură în calem, plângând amar de jalea mămă-sa bolnave.</p>
<p>Jupânița se lăsă în neștire pe un jilț din preajma unei măsuțe rotunde, cu trei picioare și-și ascunse obrajii lăcrimați în brațele deschise, odihnite pe măsuță.</p>
<p>Potop de lacrimi curgea fără întrerupere din ochii jupâniței frământate de astfel de gânduri:</p>
<p>„ Mama-i bolnavă!... ah-sărmana mamă, parcă aud cum plânge, cum vaietă, cum mă cheamă pe nume: „Rusăndițo. Rusăndițo“... poate tot măi bine era, de nu mâ îndepărtam de dânsa! Ea-i bătrână, are nevoie de mângâiere, de un cuvânt bun, de ajutor!... A rămas singură, numai cu Stana! dar ea n-are multa inimă, ea nu știe cum să-i poarte de grijă! Mamă, eu trebuie să mă întorc la tine... mai scumpă-mi ești tu decât Radu, decât cununa de domniță, decât toate de pe lume!...</p>
<p>Pe când ședea așa cufundată în gânduri și lăcrimând fără încetare, pe ușa intră Radu, jupânul Ion Despot, logofătul Niță și jupânița Ilinca — sosiți cu toții de la curtea domnească.</p>
<p>Un arnăut le dădu de veste, că solii Moldovei au fost primiți de Ruxanda și stă cu ei de vorbă.</p>
<p>Vodă cu ceilalți jupâni care așteptau pe soli, se repeziră numai decât la curtea Despotului să dea ochii cu dânșii; — dar ei se duseră în tăcere, se împrăștiară în târg, fără să le treacă prin gând a se abate la curtea domnească.</p>
<p>— Dar ce înseamnă una ca asta?— întrebă cu mare mirare Vodă, zărindu-și odorul plângând. Radu cu de-a sila-i ridică capul și-i desfăcea brațele:</p>
<p>— Poftim d-voastră! Uite-o cum bocește!</p>
<p>Apoi se vede că solii nu i-au adus tocmai veste bună — adăugase Niță.</p>
<p>Jupânița își întoarse ochii plânși spre musafirii sosiți și spuse cu glas încet lui Radu:</p>
<p>— Știi, că mama-i greu bolnavă?</p>
<p>— De unde știi?</p>
<p>— De la soli, care mai adineaori fuseră la mine. Mi-au adus veste rea din Sibiu.</p>
<p>— Cum le zice solilor?</p>
<p>— Unu-i logofătul Dragomir, altul spătarul Timoftei, iar al treilea postelnicul Dănilă. Dar de ce întrebi?</p>
<p>— Întreb, fiindcă am de gând să dau poruncă să fie închiși și înfățișați Scaunului.</p>
<p>— De ce?</p>
<p>— Fiindcă n-au venit la curtea mea, sunt spioni și nu soli. Solii mai întâi trebuie se vină la Vodă și nu la tine.</p>
<p>Într-aceea Ruxanda își conteni plânsul; din când în când își ștergea ochii cu o batistă albă din brâu.</p>
<p>— Iți poruncesc, logefete, să prinzi iudele moldovenești, care calcă pământul nostru fără știrea și voia mea, — și să-i</p>
<p>vâri în temniță, până când nu s-or lămuri treburile, pe ce temei au venit aici la noi?</p>
<p>— La poruncă, Măria Ta, numai decât, — sfârși logofătul.</p>
<p>La prânz domnița Ruxanda nu mânca nimica de scârbă. Solii stricară toată bucuria și voia bună a domniței, care nu mai râdea cu dulceața de demult, nu mai glumea cu Radu, nu-i mai cânta nimic, ci numai ofta din greul inimii, își alina jalea cu plânsul și-și închipuia în mintea sa gândul de ducă spre Sibiu. —</p>
</div>
<div type="chapter" n="18">
<p>CAPITOLUL XXV</p>
<p>Din Hotin, de la hotarul țării de sus, venea zvon fioros. Un pâlc de călăreți în fuga robilor înspumați, iuți ca fulgerul, se avântau spre Suceava.</p>
<p>Din goana lor nebunatică, înspăimântătoare, norodul îngrozit își făcea cruce, grăind pe urma lor:</p>
<p>„Mării Doamne, nu-i semn bun!... Să ne ferească Dumnezeu și Maica Precistă de ciumă, de moarte grabnică și de război!“</p>
<p>Zvonul năvălirii Tătarilor se lăți din capăt în răscapătul Moldovei.</p>
<p>În sate și târguri, în munți și pe câmpuri auzeai oftări și vaiete sfâșietoare; nevestele plângeau pe bărbații ce se desprindeau din brațe, copiii plângeau de jalea mamelor jălinde, bătrânii îș ștergeau cu mâneca șuvoaiele de lacrimi.</p>
<p>Numai flăcăii, vitejii flăcăi de pe văile albe, pline de flori își ascuțeau coasele și săbiile ruginite, hangele, junghiurile și sulițele ori își ștergeau de rivineală țevile pistoalelor și puștilor vechi.</p>
<p>Pe plaiurile munților, pe vâlcele și colnice vântul purta îngânarea de bucium și sunetul de corn, chemând voinicii la arme.</p>
<p>Într-o dimineață caldă de Prier plăieșii ajunseră la vechiul cuib al voievozilor, la cetatea cea zguduită de multe frământări vrăjmașe, la târgul cel neliniștit, așa de des cutremurat de descărcaturile sănețelor și de buitul tunurilor apărătoare: la Suceava.</p>
<p>Acolo Șomii, sosiți într-o răsuflare, poposiră la curtea marelui vătaf al oștilor, jupânul Alecu Costin, care nu de multă vreme reînturnă oștile de pe stepele Nistrului.</p>
<p>— Cucoane Alecule, — grai oșteanul Costache al Stâncii — de vreo șapte zile de-a rândul am văzut uu foc mare.</p>
<p>A venit zvonul că Tătarii au aprins pădurile și lanurile Orheiului și Soricei.</p>
<p>Până la noi în Hotin, unde străjuim hotarul Țării, luminează vâlvătaiele satelor și târgurilor aprinse. Că mâine poimâine ne pomenim cu Tătarii în Țară și-s gata să ne pârjolească și pe noi. Dă-ne ajutor că perim!</p>
<p>Vătaful Costin îș încruntă ochii, își vârî mâna în firile bărbii lungi, ca și când ar fi vrut s-o smulgă de ură pe acele lighioane hrăpărețe de Tătari — și zise numai atâta:</p>
<p>- E rău, băieților, de-i așa cum ziceți!</p>
<p>Vătaful, vechi oștean de pe vremurile lui Ștefan-Vodă și al urmașului său, Bogdan Orbul, știa cine-s Tătarii; știa că aceste fiare sălbatice nu cruță pe nimeni în calea lor, că ard și prădează satele și târgurile; că jefuiesc și omoară lumea nevinovată.</p>
<p>Zvonul adus de plăieșii Hotinului îl înfioră, că trebui să miște iarăși oștile Moldovei spre Nistru, în focul acelei păgânimi întărâtate, care înăintau spre Moldova, ca un nor de lăcuste, atotcotropitoare.</p>
<p>Vătaful numai decât înștiința pe Vodă</p>
<p>despre ștafeta plăieșilor, înștiința căpitănia Sucevei, pe toți armașii, hatmanii, pârcălabii, vâtămanii, pe Vornici și pe boierii veliți.</p>
<p>Vestea adusă de plăieși, stârni întreaga Suceavă, așa de liniștită în ziua de față. La curtea domnească se strângeau fruntașii Țării cu gând să se sfătuiască, cum ar fi mai bine să scoată Țara din primejdie. Vodă Ștefăniță își pierdu de tot capul in fața primejdioasei încăierări cu Tatarii — de vreme ce el ținea oastea pe picioare s-o miște împotriva Țării Românești. Vodă aștepta mereu, de azi pe mâine crainicii trimiși în Sibiu, care aveau să-i aducă veste hotărâtoare, de la care avea să atârne pacea ori războiul cu Radu de la Afumați.</p>
<p>Cei trei soli ai Moldovei: logofătul Dragomir, postelnicul Danilă și spătarul Timoftei nu sosiră încă pânâ-n ziua de azi din Sibiu.</p>
<p>Lui Vodă nici prin gând nu-i trecea că fata Doamnei Despina fu luată la Curtea de Argeș de solii Țării Românești; că crainicii Moldovei sunt ținuți în temniță de Radu Vodă.</p>
<p>Nimeni din toți boierii Sucevei nu-și putea tălmăci acest lucru, adică pricina întârzierii lor. Dar totuși pe Vodă îl mistuia nu numai gândul și tristă presimțire, că jupânița Ruxanda-i va respinge inelul de logodnă și pentru asta va fi nevoit să se încingă la bătaie cu Radu; — ci mai mult răscoala boierilor ațâțați de Petru Rareș, care cu ajutorul Leșilor și al gloatelor răsculate, unite cu cetele iobagilor, îi curmau peirea.</p>
<p>Vodă se afla în cumpănă grea, amenințat și de Tătari și de Rareș unit cu Polonii și cu gândul să se lupte cu Radu Vodă de dragul viitoarei soții. Ce-i drept, toată boierimea de frunte, dar mai ales vornicul Tăutu și jupânul Ambrose, fostul lui epitrom, voiau cu orice preț să-i scoată din cap gândul de încăierare cu Țara Românească, să nu vâre oștile în trei focuri deodată.</p>
<p>Vătaful Alecu Costin stăruia din răsputeri să miște cât mai în pripă oștile spre Nistru, ca nu cumva Tătarii să se unească cu Leșii, cu Rareș și cu boierii răsculați, trecând dincoace de Nistru.</p>
<p>După multă vorbă, ce-i sărăcia omului, Vodă hotărî, ca marele Vătaf Alecu Costin să pornească cu oștile țării de sus cât mai în pripă spre Hotin; Vodă însuși cu gloatele țării de jos va porni în urma vătafului; iar Vornicii vor trebui să tocmească lefegii, care să apere pacea dinăuntrul țării, la vreme de nevoie.</p>
<p>După respingerea Tătarilor, Vodă avea de gând să miște și împotriva lui Vodă Radu, dacă acesta nu-i va da pe fata Despinei.</p>
<p>Din zi în zi veneau ștafete proaspete din Hotin, din Orhei și din Soroca.</p>
<p>Unii din boierii Hotinului părăsiră cu nevestele lor vetrele de frica Tătarilor și se retrăgeau în Moldova. Cu dânșii sosi și zvonul, că împotriva Moldovei s-a stârnit toată Tătărimea din Urali și de la gura Volgei, din Ucraina și Rutenia Albă până la stepele Nistrului. Hanul Crâmului Ghirai-Mengli jura răzbunare Moldovei și peire neamului creștinesc. Hanul își dădu fata lui Selim Pașa, fiul și urmașul lui Baiazid, cu gând să încheie legături de prietenie cu Turcii, care pe acele vremuri erau spaima apusului luminat și întregului neam creștinesc.</p>
<p>Ghirai-Meugli se înțelese cu sultanul Selim Pașa, ca amândoi deodată să împresoare țara Vlachilor și cu sabie și foc s-o șteargă de pe fața pământului.</p>
<p>Hanul Crâmului avea să năvălească de sus, de pe stepele Nistrului, în adâncul și inima Moldovei; iar Pașa Selim să răzbească prin apa Dunării, pe la Rusuciuc și Giurgiu, de-a dreptul în Țara-Românească.</p>
<p>Ghirai-Mengli se uni și cu marele Han al Tătarilor, Mamac, care-și aducea în cârduri negre jerbia sălbatică și fără de număr.</p>
<p>De demult se aținea Tătărimea cu mare poftă și lăcomie să-și întingă hrăpărețele gheare în bogăția Moldovei, dar mâna de fier a lui Ștefan Vodă i-a umilit, i-a rușinat, i-a pus pe goană, înapoi spre Volga și Urali. Nici pe vremea lui Bogdan Vodă n-au avut noroc Tătarii să subjuge Țara, s-o facă tributară, cum făcură pe Leși, care le plăteau tot anual 10,000 de galbeni. Până în vremea de față Domnii și oștile Moldovei zădărniciră visurile și nădejdile Tătarilor. Dar ei nu se lăsau a fi umiliți de „Wolechi“.</p>
<p>Apoi și marele Han al Tătarilor Mamac, avea socoteli vechi cu Moldova, doarece Ștefan cel Mare îi prinse copiii, pe Ali și Mirza și-i ținuse lungă vreme în pivnițele cetății de la Suceava, iar Eminec, frate său stase închis la Cetatea-Albă, pe care cu multă trudă îl dezrobiră.</p>
<p>Acum era ceasul răzbunării, — acum când Ghirai-Meagli auzi zvonindu-se printre Leși, că tronul Moldovei ajunse pe mâna unui copilandru; acum, când boierii răsculați de Rareș, sprijiniți de Polonia, îi săpau mormântul.</p>
<p>Deci Tătărimea răzvrătită, ca niște fiare zădănte, se repezea în fuga mare, să-și răzbune vechea umilire și visurile fără de noroc.</p>
<p>Trei zile de la ștafeta plăieșilor din Hotin — și marele Vătaf Alecu Costin porni cu 12,000 de oșteni în calea puhoiului negru de păgânime. La Orheiu aveau să se întâlnească cu litfele tătărești.</p>
<p>Vodă însă cu câțiva boieri curteni se pogorî spre Iași, cu gând să afle, de nu a sosit vreun zvon despre solii săi trimiși la Sibiu. (va urma)</p>
<p>Partea Literară.</p>
<p>VOIEVOZII.</p>
<p>Povestire originară a „Unirii“.</p>
<p>de Dela Bistriță. (Continuare).</p>
<p>Șrefăniță ajuns în târgul Sașilor trase la curtea logofeției cu boierii și se puse a împărți porunci și în dreapta și în stânga, ca oștile Țării de jos să treacă Prutul pe la Galați, pe lângă lacul Brateș, luând-o drept spre Chilia și Cetatea Albă. Vodă avea de gând să strângâ alte pâlcuri de oaste și să le trimită la caz de nevoie dincolo de Prut pe la Ungheni ori Huși. Domnul pe deoparte nădăjduia să pornească însuși cu gloatele strânse, de va fi mare nevoe; pe de alta voia să le oprească spre apărarea sa și a tronului împotriva lui Rareș, pe care îl aștepta mereu din Polonia cu oștile leșești.</p>
<p>Vornicul Tăutu și Beldiman se puseră a strânge o oaste de lefegii, întocmită din Turci și Greci răzleți, din Leși, Unguri și Săcui, care aveau să păzească pacea lăuntrică.</p>
<p>Prin Iași umblă un zvon, pe care-l stârniră niște negustori ce se întoarseră din Brăila, că Radu Vodă ar ținea în închisoare trei boieri moldoveni, care veniseră să fure o jupâniță. Acest zvon trecu și pe la urechile lui Ștefăniță — și socotea, că un atare lucru poate fi cu putință.</p>
<p>Așa trecură două săptămâni. Într-o bună dimineață, Vodă se trezește la curtea logofeției cu jupânul Moțoc, cu boierul Curpăn, Stroe și Mârza. Cu toți aveau cele mai prietenoase mutre și păreau a fi oameni de încredere și vrednici de toată cinstea.</p>
<p>Jupânul Moțoe dându-și binețele cu Vodă, începe vorba:</p>
<p>— Am venit, Măria Ta, să-ți aducem vestea, că Radu Vodă ține în închisoare pe solii noștri.</p>
<p>— Am auzit de asta... pe d-ta te cheamă Moțoc?</p>
<p>— Da, Măria Ta, Moțoc, dar de ce întrebi ?</p>
<p>— Fiindcă ești unealta lui Rareș — ești capul boerilor răzvrătiți împotriva mea! Crezi că nu știu?</p>
<p>— Împotriva Măriei tale? ferească Dumnezeu! de ce să împotriva Măriei Tale? Nu mi-ai făcut nici un rău până acum!</p>
<p>— Fiindcă vreți pe Rareș în locul meu!</p> 
<p>— Pe Rareș? — în locul Măriei Tale?</p> 
<p>— Da, nu te face niznăi!... ești vulpe șireată, cu două fețe!...</p>
<p>Moțoc nici nu se înroși, nici nu-l jigniră aceste cuvinte, ci cu totul liniștit răspunse:</p>
<p>— Eu am fost pus la cale de Doamna Ruxanda să-mi dau glasul la scaunul mare pentru Rareș!... Ce-s eu de vină? De altfel n-am fost și nici nu sunt împotriva Măriei Tale! Să-ți dea Dumnezeu mulți ani fericiți la cârmă!...</p>
<p>— Dar banii visteriilor nu i-ai păpat tot d-ta? ce-ai făcut cu dânșii? Ha?</p>
<p>— Am închipat oastea cu dânșii.</p>
<p>— Ce fel de oaste? pe ascuns strângi lefegii și iobagii boierilor nărăviți să sară peste mine, să mă doboare?!</p>
<p>— Ba să ierți, Măria Ta... eu știu ce gândești... dar nu-i așa. A fost vremea când țineam cu Rareș, să-l facem Vodă, dar dacă</p>
<p>poporul te-a vrut pe Măria Ta de Voievod, atunci și noi te vrem! Dacă o seamă din boieri nu ține la Măria Ta, pricina e, că voiai să te încaieri la luptă cu Țara Românească de dragul jupâniței Ruxanda, fata Doamnei Despina Basarab. Noi cu asta nu ne putem împăca. Mai bine ar fi să iei de domniță pe vornicuța Irina, fetișcana Vornicului Tăutu.</p>
<p>— Dar pravila ce spune?</p>
<p>— Noi facem pravila și dacă noi ne învoim la aceasta — atunci Măria Ta să fii liniștit. Noi îți jurăm credință și suntem gata să trecem de partea Măriei Tale să întrunim oștile noastre cu cele strânse de Vornici și să le mișcăm, spre Nistru împotriva Tătarilor.</p>
<p>— Voi vorbi cu Vornicul Tăutu despre acest lucru. Până atunci nu vă pot spune nimic.</p>
<p>Vodă mai rămase de vorbă cu Moțoc și ceilalți boieri: Curpăn, Stroe și Mârza — când iată că sosește și vornicul Tăutu.</p>
<p>— Bine c-ai venit — zise Vodă dându-și binețele, - auzi ce zice jupânul Moțoc, că vrea să întrunească oștile strânse de boieri cu oștile ce le-ai întocmit d-ta! Ba mă și îndeamnă să-ți iau fata de nevasta — pe Irina. Ce spui la acestea?</p>
<p>— N-avem nevoie de oștile d-tale, jupâne Moțoace — îți mulțumim pentru hatârul ce ni-l faci — vorbi Tăutu adresându-se cătră Moțoc; — știi vorba românului? „Lupu-și schimbă părul dar năravul ba“... Și apoi ce ai d-ta cu copila mea, Irina, de vrei să se mărite cu Măria Sa? Spune!</p>
<p>— Fiindcă nu vrem să ne războim de dragul jupâniței Ruxanda! —</p>
<p>- Ce te costă pe d-ta dacă Vodă se va război ori nu? Ori îți vom cere socoteală? N-ajunge atâta neghină ce ai sămânat-o printre boieri, acum îndemni pe Vodă să calce pravila țării, ca mai pe urmă să ai cusur să-l poți răsturna cu Rareșul vostru?</p>
<p>Piei din fața noastră judă ticăloasă, Codoșca Leșilor, — piei farizeule!</p>
<p>Moțoc se îngălbeni ca ceara. După o clipă de tăcere, zise in glas tare, bătându-și pieptul cu pumnul:</p>
<p>— Mă jur pe Dumnezeu și pe veșnica mântuire a sufletului meu, pe ce am mai scump pe această lume, să nu văd soarele zilei de mâine, dacă n-am sa vă dau oștile strânse de mine, să le duceți peste Nistru împotriva Tătarilor!... Capul să mi-l tăiați, dacă mă veți prinde cu vreo uneltire în contra cârmei de față, ori vreo legătură ascunsă cu Rareș. Vreau să împac boierii răzvrătiți cu Măria Ta — martori îmi sunt jupânii de față. Dacă am greșit, să ne ierți, Măria Ta!...</p>
<p>Și Vodă și Tăutu înlemniră la jurâmâtul lui Moțoc și nu-și puteau da seama ce-i la mijloc?</p>
<p>După aceste cuvinte rostite de Moțoc, boierii răzvrătiți cu capul lor în frunte părăsiră curtea domnească.</p>
</div>
<div type="chapter" n="19">
<p>CAPITOLUL XXVI</p>
<p>În ziua Paștilor Iașii gemeau de boierimea cea mai de frunte, chemată din toate târgurile Moldovei de jupânul Moțoc.</p>
<p>Aceștia erau boierii răzvrătiți de Rareș, care lucrau împreună cu fostul protovistier Moțoc, la răsturnarea lui Vodă Ștefăniță.</p>
<p>Numărul lor era mai bine de 350 de inși, care strânseră o oaste de vreo 10,000 de lefegii și vreo 5000 de iobagi.</p>
<p>Jupânul Moțoc închină tuturor boierilor sosiți o masă mare în odăile curții sale. În răstimpul ospățului Moțoc făcu cunoscut întregii boierimi gândul și chipul cum ar fi mai ușor și mai bine de a răsturna pe Ștefăniță și de a închina tronul Moldovei lui Petru Rareș. Anume, socotea el, boierii vor porni cu toți spre curtea logofeției, vor jura credință lui Ștefăniță Vodă și îi vor da oștirea lor de 15000 de ostași, s-o miște cu oștile strânse de Vornici spre stepele Nistrului, spre Hotin, împotriva puhoiului de păgânime tătărească. În acest chip vor putea împăca pe Vodă și astfel boierii ținuți departe de la dregătoriile țării, vor ajunge iar in slujbe mari și vor înrâuri și mai mult asupra poporului, îndușmănindu-l cu Vodă Ștefăniță.</p>
<p>Iar Domnul dus la luptă cu oaste străină, ținută de azi înainte nu cu banii lut Moțoc și a boierimii, ci cu a visteriei Țării, n-ar să facă minuni de vitejii; — ba chiar ar putea cădea pe câmpul de bătaie, ori fi ucis chiar de unul din ostașii mercenari.</p>
<p>Pe la toacă, pe când soarele dădea-n amurg toată boierimea în frunte cu Moțoc se afla în ograda și pe maidanul „Curții logofeției“ — unde Vodă cu boierii credincioși aștepta pe trădători.</p>
<p>În calemul Domnului intrau rând pe rând cu toții, — de abia încăpură în încăperea vechilor așezăminte.</p>
<p>Întreaga curte era străjuită pe dinafară de vatămănei înarmați cu sânețe, pe când lăuntrul era păzit de arnăuți zdraveni și chipoși. Boierii ședeau strânși roata împrejurul scaunului domnesc, în care ședea Vodă Ștefaniță.</p>
<p>În fața Domnului adastă mitropolitul Teofan, care ținea Evanghelia deschisă între două lumânări aprinse lângă crucea de lemn cu chipul domnului Hristos.</p>
<p>După rugăciunea cuviosului păstor, vornicul Tăutu ținu o cuvântare căre boierii strânși de față, zicând, că-i foarte frumos din partea boierilor dușmăniți cu Vodă, că în vreme de răstriște și cumpănă grea, se împacă cu Domnul și-i dă mână de ajutor.</p>
<p>Apoi vorbi și Moțoc în numele boierilor răzvrătiți, zicând, că de azi înainte rup toate legăturile cu Petre Rareș și vreau să fie cu toți un suflet și o inimă, gata să-și dea suflarea de pe urmă pentru Vodă Ștefăniță.</p>
<p>Drept aceea încredințează oștile sale cârmuirii domnești și dorește ca pe această vreme grea să le vâre chiar în foc, pe stepele Nistrului.</p>
<p>Pe când mitropolitul cu glas impunător rostea sfântul jurământ, boierii se îngenunchiară, reîngânând cuvintele Prea Sfințitului. Apoi blagoslovindu-i cu agheazmă, le dădu tuturor crucea de sărutat.</p>
<p>Din ziua de azi Vodă se împăcase cu Moțoc și cu toți boierii răzvrătiți.</p>
<p>După ce trecură și sfintele sărbători de Paște, Vornicii din porunca lui Vodă, înfrăți oștile lui Moțoc și iobagii boierilor cu oștile mercenare ale Domnei sub căpetănia vătafului de aprozi Dimitrie Sturdza.</p>
<p>La jurământul oștilor înfrățite, depus la Iași, pe maidanul din fața „Curței logofetești”, luară parte Vodă, fruntașii țării și toată boierimea împăcată cu Domnul.</p>
<p>Ștefăniță înainta cu mâna sa steagul țării, cu capul de zimbru, căzut pe atlas albaștrii de mâna jupâniței Irina Tăutu și sfințit de mitropolitul Teofan, vrednicului ostaș, îmbătrânit în războaie, Moșului Aprod</p>
<p>Purice. Moșneagul sări de trei ori în sus de bucurie la cinstea ce i-o făcuse însuși Vodă, încredințându-i steagul Moldovei. În acea clipă impunătoare, Moș Purice își scoase căciula din cap, își vârî luleaua-n chimir și luând steagul din mâna Voievodului, zise glumind:</p>
<p>— „Să nu mi ziceți „Purice“, dacă nu vă voi aduce eu steagul înapoi!</p>
<p>Unu-i „Purice“ în oastea lui Vodă!”</p>
<p>Uu arnăut răcnea din băierile inimii: „Trăiască Moș Purice; un ostaș unguresc striga pe limba ungurească: „Eljeo, eljen!“; — un leah: „Niech zyje nam“; — câțiva turci strigau: „Allah wersin jasagsanl“; — câțiva sași țipau nemțește: „Hoch soli er leben!“; — câțiva ruteni; „Mnohaja lital“; Câțiva greci: “&lt;p/Zr«r«“; — câțiva italieni râcneau mereu: „Eviva, molti auni, evival“; iar acel învălmășag de limbi străine era potolit de asurzitorul strigăt de mii de glasuri: „Vivat, vivat, ura-a-a! vivat, ura-a-a!“</p>
<p>Apoi aceleași răcnete frenetice de bucurie obștească fură repetate și în cinstea lui Vodă Ștefăniță — în aceleași limbi amestecate.</p>
<p>A doua zi Vodă însuși dadea nouă slujbe și dregătorii multor boieri, care pe vremea lui Bogdan Vodă slujiră cu multă credință și dragoste pentru țară.</p>
<p>Astfel Vodă numi pe Moțoc, visternic; pe Trotușan, postelnic; pe hatmanul Stroici din Huși, mare vătaf al oștilor mercenare ca și Dimitrie Sturdza; pe șoltuzul Grigorie Gane, logofăt de onoare; pe jupânul Mârza, cămăraș; pe Stroe clucer; pe pârcălabul Ureche din Cetatea Neamțului, mare Cnez și ispravnic... și așa mai departe.</p>
<p>Lui Moțoc și boierilor răzvrătiți le creștea inima de bucurie văzându-și cum li se împlinesc gândurile viclene.</p>
<p>Dar ca noul visternic să fie mai bine văzut de Domn și de Vornic, începea să bată necontenit drumurile la curtea Logofeției și la casa lui Tăutu. Vodă de la o vreme-ncoace începu să-și schimbe părerea despre Moțoc, — așa că în ziua de față îl ținea de om de încredere și vrednic de cinste.</p>
<p>Într-o zi, pe când Vornicul era dus la Vodă, Moțoc se abătu in casa lui Tăutu, dorind să schimbe câteva cuvinte în patru ochi cu jupânița Irina. Fata mare cu ochi albaștri, cu bucle blonde, albă și mlădioasă ca o răchită de baltă, ședea la țesut, zvârlind șuveica prin ițe.</p>
<p>— Bine te-am găsit, gospodină — o salută visternicul Moțoc.</p>
<p>— Bine ai venit, jupâne! Poftim ia loc pe jilț, — ce vânt te-a adus la mine?</p>
<p>(Va urma)</p>
<p>Partea Literară.</p>
<p>VOIEVOZII.</p>
<p>Povestire originară a „Unirii“.</p>
<p>de Dela Bistriță. (Continuare).</p>
<p>— Îți mulțumesc d-tale, — răspunse MoȚoc punându-se pe un jilț — am venit să te întreb, dacă-i adevărat zvonul ce umblă printre norod, că boierii au de gând să te facă domnița?</p>
<p>— Lasă să aibă..., zise cu un fel de nepăsare .. sunt fete și mai mândre decât mine, care visează ziua și noaptea să se vadă ajunse domnițe. Eu una, dragă Doamne, nu mă gândesc niciodată la una ca aceasta...</p>
<p>— Dar uite ce Irino, — noi boierii avem de gând să îndemnăm pe Vodă să-ți ceară mâna, ca să nu se războească cu Radu Vodă de dragul unei oarecare Ruxande.</p>
<p>— Ba, las să se războiască, dacă-i e dragă Ruxanda. Ce crezi d-ta jupâne, că dacă Vodă ar fi pus ochii pe mine, el n-ar fi nimerit la casa noastră și n-ar fi bătut la inima mea? Apoi să mai știi încă una, că Ruxanda, ibovnica lui Ștefăniță, e domniță, din neam mare de Voievozi, pe când eu sunt o biată jupâniță ca toate jupânițele— pricepi d-ta? Și de aceea Vodă vrea....</p>
<p>— Ce ne pasă nouă de aceasta! Domnița-i domniță și războiu-i război. Decât om vedea pe tron o domniță care ne-a costa pârâuri de sânge, mai bine voim o jupâniță de-a noastră ce nu ne costă nici o picătură de sânge.</p>
<p>— Dar pravila?</p>
<p>— Pravila? Pravila noi o facem, noi boierii și nu buchile negre. Cum ne place nouă, așa putem suci pravila. Și fără îndoială, pravila nu ne poruncește, ca de dragul unei domnițe să se războiască doi Voievozi. Niciodată!... Vrea să zică ne-am înțeles? Să-i zic lui Vodă, că vrei să-i fi domniță?</p>
<p>— Ia nu-mi bate capul cu fleacuri de acestea. Păcat de vreme...</p>
<p>Jupânița pufnind de râs, își întoarce spatele și se puse la lucru, îngânând un cântec cu buzele închise. Într-aceea visternicul ieși pe ușă și se repezi de-a dreptul la Curtea Logofeției. Pe drum se întâlni cu Vornicul Tăutu, oprindu-l cu vorba:</p>
<p>— Vin de la curtea d-tale. Am vorbit cu Irina. Avem s-o facem domniță. Îi și harnică, și deșteaptă și mândră, apoi ce-i mai trebuie unei domnițe?</p>
<p>Vornicul zâmbi și își luă rămas bun cu cuvintele:</p>
<p>— Zece Irine nu fac cât o Ruxanda!</p>
<p>— Ori zece Ruxande nu fac cât o Irină!?</p>
<p>Jupânul Moțoc găsi acasă pe Măria Sa, în calemul mare, întărind cu iscălitura și pecetea domnească hârtiile boierești, în care se aflau numirile noilor dregători ai Cârmei Spătăriei, Oștimei și Cneziei.</p>
<p>— Mă închin de sănătate Măriei Tale. Vin în numele boierilor noștri să vorbesc cu Măria Ta despre păsurile Țării.</p>
<p>— Așteaptă puțin, să mântui de iscălit ia teancul acesta de hârtii.</p>
<p>Moțoc luă loc pe un jilț și frământa în creierii tulburați vorbele ce-avea să le spună lui Vodă.</p>
<p>După ce Măria Sa isprăvi întăritura noilor slujbași, se adresă către Moțoc:</p>
<p>— Ascult, poftim vorbește:</p>
<p>Noul visternic se sculă și stând în picioare în fața lui Ștefăniță, rămas pe jilțul domnesc, începu:</p>
<p>— Vrem să te întrebăm, Măria Ta, ce spui la isprava pusă de noi la cale? Uite ieri vorbiserăm noi boierii între noi despre cei trei soli duși la Sibiu și care până în ziua de azi nu s-au mai întors. Hotărârăm cu toții să trimitem în numele Măriei Tale pe câțiva boieri nu la Sibiu, ci la Curtea de Argeș — de vreme ce umblă zvonul, că Radu Vodă ar fi închis pe solii noștri.</p>
<p>M-aș repezi chiar eu cu câțiva jupâni.</p>
<p>— Tocmai despre aceasta vorbisem și cu Tăutu. Foarte bine — răspunse Vodă bucuros.</p>
<p>— Am de gând să mă reped cu jupânii Trotușan, Mârza și Stroe — chiar pe mâine, poimâine — și Te încredințez Măria Ta, că-ți vom aduce înapoi pe soli.</p>
<p>— Să dea Dumnezeu numai la seama, să nu dai Curtea noastră de sminteală și să nu icnești o vorbă despre cele ce se petrec la noi. Să-i zici lui Radu Vodă așa: „Ne-a trimis Măria Sa Vodă Ștefăniță cu rugămintea să ne slobozești pe cei trei jupâni ținuți în temniță, să nu ne încăierăm la luptă!“</p>
<p>Numai atât să-i spui! Despre pricina sosirii lor la Curtea de Argeș și despre jupânița Ruxanda să nu pomenești deloc, ca și când n-ai ști nimic d-ta despre toate aceste. Na, pentru drum și pentru merinde 100 de galbeni!</p>
<p>— Bine Măria Ta, acuma să-mi dai ! hârtia cu iscălitura Măriei Tale și cu pecetea domnească, că într-adevăr sunt trimis de Măria Ta. </p>
<p>— Numai decât.</p>
<p>Vodă scoase din sertarul mesei un hrisov alb, pe care așternu numele său, turnă peceta domnească pe hrisov și pe șferile prinse cu ceară roșie și îl înaintă Visternicului Moțoc.</p>
<p>— Dar înainte de plecare încă una trebue să-ți mai spun Măria Ta, că noi boierii dorim, ca jupânița Irina Tăutu să-ți fie domniță. Am fost la dânsa și din cuvintele ei am înțeles, cât de mult ține la Măria Ta.</p>
<p>— Du-te, du-te, lasă în pace pe Irina lui Tăutu. Să nu-mi purtați, vă rog, grija domniței mele. Aceasta-i treaba mea! Voi să vă căutați de treburile voastre!...</p>
<p>Jupânul Moțoc făcând o adâncă închinăciune Măriei Sale, ieși din calem.</p>
<p>A doua zi din zori jupânii Moțoc, Mârza, Trotușan și Stroe porniră spre Țara-Românească.</p>
<p>Vodă dădu poruncă oștilor mercenare să se strângă împreună la Iași, căci peste trei zile mișcă spre Prut sub conducerea Măriei Sale și a marelui vătaf Stroici.</p>
<p>În ajunul plecării Vornicul Tăutu închină un ospăț mare în casa sa spre norocoasă izbândă.</p>
<p>În timpul ospățului Vodă între altele puse și această întrebare Irinei, ce ședea la stânga sa:</p>
<p>— Am auzit că ții la mine mult. Ori să fie adevărat?</p>
<p>Jupânița cu ochii plini de zâmbete dulci, îi răspunse încet:</p>
<p>— Da!</p>
<p>— Și-ai vrea să-mi fi domniță?</p>
<p>Irina îl privea cu un fel de neîncredere și nu-i răspunse nimica.</p>
<p>— Vorbește, când te întreb.</p>
<p>— De ce mă întrebi? nu știi, că nu se poate?... pravile zice că.,..</p>
<p>— Boierii fac pravila...</p>
<p>Jupânița privea lung-lung la Ștefăniță, cercetându-i ochii, din care putea citi, dacă Vodă glumește ori într-adevâr vorbește serios.</p>
<p>O raza dulce nădejde mijea pe fața jupâniței. Pe când boierii se sculau de la masă, în acea învălmășeală nimeni nu zări, cum Vodă sărutase pe Irina pe furiș.</p>
<p>Într-un târziu de noapte, când Domnul își luă rămas bun de la musafiri, Irina nu-și putea potoli lacrimile de jale, că pleacă mâine cu oștile străine, la luptă.</p>
<p>În hohotul plânsului jupânița de abia putu îngâna cuvintele:</p>
<p>— Mergi cu Doamne-ajută, dragă Ștefăniță, și să te întorci cu zile!</p>
<p>În zori Vodă Ștefăniță porni cu 15.000 de ostași mercenari, cu șapte căpitani neaoși și cu Moș Purice spre Prut, prin mijlocul Moldovei.</p>
</div>
<div type="chapter" n="20">
<p>CAPITOLUL XXVII.</p>
<p>După o săptămână de închisoare, la porunca Măriei Sale Radu Vodă, solii Moldovei fură înfățoșați înaintea marelui Scaun judetoresc.</p>
<p>La judecata solilor se află și Domnul cu toți curtenii și cu alți mulți boieri mari.</p>
<p>Judele marelui Scaun, Vasile Prîslea, le puse mai întâi întrebarea.</p>
<p>— Cine sunteți d-voastră?</p>
<p>— Noi suntem niște drumeți, răspunse postelnicul Dănilă.</p>
<p>— Și nu solii Moldovei?</p>
<p>— Nu, răspunse Timoftei, — noi am fost însărcinați de Vodă Ștefăniță cu solia numai în Sibiu, dar aici la Curtea de Argeș ne-am abătut ca niște drumeți și nu ca solii Moldovei.</p>
<p>— Vrea să zică ați venit din Sibiu?</p>
<p>— Da, de acolo — reluă iarăși Timoftei, aduserăm din partea Măriei Sale inelul de logodnă și cununa de domniță jupâniței Ruxanda Basarab. Dar neaflând-o acolo, Doamna mare ne-a îndrumat spre Curtea de Argeș, dar nu ca să smomim pe Ruxanda, ci numai să-i dorim noroc și zile bune!</p>
<p>— Ați venit să-i doriți noroc și zile bune? De aceea azi domnița zăcea bolnavă?</p>
<p>— Săraca, e bolnavă? — reluă cu un fel de părere de rău tânărul logofăt Dragomir. S-a îmbolnăvit sărmanica din pricina veștii rele ce i-am adus-o din Sibiu, că maica jupâniței e tare bolnavă.</p>
<p>— Dar bine, pe lângă acestea de ce nevoie ați vârât în sperieți fata și ați amenințat-o cu război, cu vărsare de sânge, cu câte și mai câte năzbâtii, dacă nu-și va da mâna lui Vodă Ștefăniță?</p>
<p>— Apoi i-am zis să știe și dânsa, cum stau lucrurile, grăi postelnicul Dănilă.</p>
<p>— Și de ce nevoie are de știut o fată cum stau lucrurile unei țări, și nu noi, fruntașii țării ? Voi ați venit cu gând rău, se smomiți domnița să-și dea mâna lui Vodă Ștefăniță; pe ascuns s-o răpiți lui Radu Vodă. Nu-i așa?</p>
<p>— Dar la urma urmei Ruxanda-i slobodă, nu-i încă logodită cu nimeni și de aceea, de ce n-ar putea veni cu noi în Moldova? Oare n-are același drept Măria Sa, Vodă Ștefăniță ca și Măria Sa Vodă Radu, de-a peți mâna unei domnițe?</p>
<p>De la dânsa atârnă, pe cine din amândoi Voievozii vrea să-și aleagă de bărbat și tovarăș al vieții sale, — zise Timoftei.</p>
<p>— Ba nu-i așa, sunteți spioni, ați venit cu urzeli ascunse, cu vicleșuguri tainice și pe temeiul acesta poruncesc, că până nu s-or lamuri lucrurile, ori n-or veni îndreptățiri de la Curtea Sucevei, să fiți întemnițați.</p>
<p>Tustrei boierii Moldovei fură vârîți și ținuți din nou în închisoare.</p>
<p>Spre norocul lor, după câteva zile de la judecată, sosi jupânul Moțoc cu cei trei boeri: Mârza, Trotușan și Stroe. Boierii noi traseră de-a dreptul, chiar în faptul dimineții, la Curtea domnească. Radu Vodă cu câteva clipe mai înainte se întoarse de la Ruxanda, care-și veni pe deplin în fire, dar adânc rămase mâhnită de întristătoare veste, auzită din gura solilor, că maică-sa Despina Doamna, trage de moarte.</p>
<p>Cei patru fruntași ai Moldovei cerură prin logofătul Niță să fie primiți de Măria Sa, care după ce cerceta și citi hrisovul întărit de Vodă Ștefăniță, îl primi în calem.</p>
<p>După ce toți boierii făcură Măriei Sale o adâncă închinăciune, visternicul Moțoc luă cuvântul în numele Măriei Sale, Vodă Ștefăniță:</p>
<p>„Luminate Voievod!</p>
<p>„Din vorbă în vorbă a trecut și pe la urechile noastre a tuturora un zvon amar de dureros, că Scaunul judecătoresc al Țării-Românești a dat poruncă să fie închiși trei boieri de ai noștri. Venit-am în numele Măriei Sale Vodă Ștefăniță să vă întrebăm pe ce temei ați închis Măria Voastră pe boierii noștri? Nouă ni se pare, că va fi avut loc numai vreo neînțelegere între dânșii și Măria Voastră“...</p>
<p>— Au fost închiși pe temeiul că umblă cu spionatul, cu gândul să-mi momească logodnica! Dacă ar fi venit cu gând bun s-ar fi abătut mai întâi la Curtea mea, ca niște boieri cinstiți.... grăi Radu Vodă.</p>
<p>— Apoi se poate, că au făcut rău, că nu s-au abătut pe la Măria Voastră, în privința aceasta nu voiam să-i apărăm! Noi însă credem că dacă ar fi fost trimiși ca soli de Ștefăniță Vodă, atunci ar fi trebuit să dea ochi și cu Măria Voastră, dar ei întorcându-se din Sibiu, ca niște boierași de rând, n-au îndrăznit să calce piciorul pe pragul curții domnești ...</p>
<p>— Atunci de ce nevoie vin să amenințe cu război pe biata jupâniță, dacă nu-și va da mâna domnului vostru?</p>
<p>— Despre asta să n-aibă Măria Voastră grija, căci Vodă Ștefaniță și-a luat seama, să nu mai pețească mâna Ruxandei Basarab, ci să ți-o lase Măriei Tale de domniță și soață.</p>
<p>— Cum așa? — întrebă Vodă înmărmurit de destăinuirile lui Moțoc.</p>
<p>— Uite vezi noi boierii l-am sfătuit la treaba aceasta... ca să nu se verse sânge de dragul unei fete!</p>
<p>Asta-i una la mână, a doua e că Măria Sa Ștefăniță e încurcat cu Tătarii pe stepele Nistrului, iar a treia, că jupânul Petre Rareș pe ascuns stăruie să răstoarne pe Vodă Ștefăniță de la cârmă cu ajutorul unor boieri de frunte și cu oștile leșești. Moldova trece prin grele vremuri, nu-i vreme de dragoste și de sandrofie! Măria Ta să-ți iei de nevastă pe jupânița Ruxanda și nouă să ne dai pe boierii închiși, — numai atâta cerem!</p>
<p>— Apoi bun!-... dacă-i așa cum spuneți, numai decât dau poruncă să fie slobozi și jupânii moldoveni din temniță. Dar mă rog, să-mi spuneți și mie adevărat, pe cine gândește Ștefăniță să-și ia de domniță?</p>
<p>— Pe cine? pe cine nu se știe încă bine, dar noi îl sfătuim să se însoare cu fata vornicului Tăutu cu Irina!</p>
<p>— Cu Irina iui Tăutu?!... îngână Radu îngândurat...</p>
<p>— Așa dar ne-am înțeles, Măria Ta noi avem de gând să pornim înapoi a treia zi cu tustrei boierii închiși. Ne închinăm de sănătate, și să auzim de bine!...</p>
<p>— Să dea Dumnezeu, — sfârși Vodă pe urma vorbelor lui Moțoc, care se îndepărtă din calemul domnesc cu ceilalți boieri.</p>
<p>Vestea adusă de boierii Moldovei umplu întreaga curte de Argeș de nespusă bucurie, de vreme ce Țara Românească putea să-și îndoiască puterile oștimii împotriva păgânimii turcești, care gemea pe tot pământul românesc.</p>
<p>Hanul Tătarilor, Ghirai-Mengli înrudit cu Sultanul Baiazid, sfătui haznaua turcească, să pornească cu oști proaspete spre Țara Românească, din părțile dunărene — pe când hanul va ataca stepele Nistrului.</p>
<p>Astfel tot neamul creștin românesc, încins de două focuri, să fie cotropit de pe față pământului.</p>
<p>Oștile Țării Românești necontenit se hărțuiau la luptă cu cetele turcești mai ales prin Vlașca și Ilfov. Chiar Radu Vodă luă parte la multe ciondăniri sângeroase, învingând pe Turcii, care năzuiau să pună pe tronul românesc pe Teodosie, feciorul lui Neagoe Basarabul, adăpostit în Țărigrad.</p>
<p>După moartea timpurie a deșteptului copilandru domnesc, Sultanul voia să închine Țara unui „Vladislav“, doborând mai întâi pe Radu de la Afumați.</p>
<p>De aceea bătrânul sultan Baiazid trimise pe fiul său Selim Pașa, cu cete puternice spre Giurgiu, care începuseră a se încuibări în toată țara, după ce trecură Dunărea. Furnicarul lor de căpetenie era târgul Bucureștilor — ba se răzlețiră și în cetatea domnească, Târgoviștea, pe care Radu Vodă o părăsi de cu vreme, adăpostindu-se deocamdată la Curtea de Argeș cu boierimea-i credincioasă.</p>
<p>În fața noilor primejdii toți boierii românești săreau cu mâna de ajutor lui Radu, slobozind iobagii. Numai boierii olteni nu trimiteau nici un ajutor domniei de vreme ce oltenii voiau un domn din vlăstarul lor oltenesc, pe care îl așteptau după înfrângerea lui Radu în lupta cu turci.</p>
<p>Peste pământul românesc trecea un fior de groază și spaimă.</p>
<p>Vodă ținuse sfat mare în calemul domnesc, dând seama boierilor despre cele ce se petrec în țară. Marele sfat hotărî mai întâi, a da înapoi lui Vodă Ștefăniță pe cei trei boieri închiși: Timoftei, Dragomir și Dănilă, sub cuvânt că nu va mai peți mâna domniței Ruxanda: apoi a aduna oștile împrăștiate prin țară, sub mânuirea Măriei Sale și a stratornicilor: Mircea, Vulture și Brâncoveanu, — pornind împotriva turcilor tăbăriți pe malurile Dunării.</p>
<p>În aceeași vreme sosiră și din Bălgrad trei ciocoi sârbi, care în numele poporului sârbesc cereau pe Despotul Chir Ion, a se întoarce în Sârbia cu tot neamul lui.</p>
<p>Jupânul Chir Ion făgădui ciocoilor sârbești, că se va întoarce după două săptămâni, după ce-și va pune la cale toate nevoile, grijile și treburile sale.</p>
<p>Atât la curtea lui Vodă cât și a jupânului Ion Despotul era mare mâhnire și supărare.</p>
<p>Vodă era mâhnit, că trebuie să-și părăsească ibovnica și să vâre iar în focul întăritatei păgânimi; Ruxanda, că rămâne pe mâini străine, departe de mama-i bolnavă de moarte, fără inel de cununie pe deget și fără cunună de domniță pe cap; Ion Despotul, că trebue să zică rămas bun Țării Românești împreună cu soața sa și jupâniță Ilinca.</p>
<p>A doua zi de la sosirea boierilor moldoveni, fură scoși din temniță cei trei soli ai Moldovei, din porunca marelui sfat boieresc.</p>
<p>Boierii îmbrățișară ca pe niște frați pe sărmanii soli închiși și Moțoc începu să le întindă mese mari pe socoteala visteriei. Solii întrebau pe toți boierii Moldovei încet, la ureche, să n-audă nimeni din boierii curții de Argeș, de n-a sosit din Sibiu dragomanul Iordache Pandelea?</p>
<p>Moțoc numai decât îi întrebă, de ce nevoie? ce-i la mijloc? de ce nu vreau să părăsească curtea de Argeș mai înainte de a da ochii cu acel dragoman?</p>
<p>Solii nu puteau pricepe ce să însemne sosirea unor boieri răsculați în frunte cu Moțoc, care în numele lui Ștefăniță sosiră să-i scoată din închisoare...</p>
<p>Nici unul din tovarășii lui Moțoc nu pomeni solilor, boierii credincioși ai Măriei Sale Ștefăniță, că sfatul boieresc le-a dat drumul din temniță numai sub cuvânt, că domnul Moldovei nu se mai aține la mâna Ruxandei.</p>
<p>Solii se țineau totdeauna împreună și departe de boierii răzvrătiți și fățarnici ai lui Moțoc, cu toate că li se închina mese mari. De aceea Timoftei, Dragomir și Dănilă voiră să îndeplinească mai departe scopul sosirii lor la Sibiu și la Curtea de Argeș: de a răpi cu orice preț pe domnița Ruxanda lui Radu Vodă. Pentru îndeplinirea acestui scop aveau nevoie de dragomanul Iordache Pandelea, cu care erau înțeleși din Sibiu.</p>
<p>Boierii Moldovei aveau voie sa rămână la Curtea de Argeș numai trei zile, în acest răstimp tustrei boierii colindau toate hanurile și casele creștinilor, întrebând de dragomanul Pandelea.</p>
<p>Jupânul Timoftei avu noroc să-i dea de urmă. Dragomanul auzind despre soartea rea a solilor, că sunt ținuți în închisoare, s-a temut să se abată la Curtea de Argeș, ci s-a vărât la o stână, păscând oile ca un păstor.</p>
<p>Timoftei l-a găsit păscând turma pe suhatul Curții de Argeș, îmbrăcat ca un muntean, de nu-l mai puteai cunoaște.</p>
<p>— Bine te-am găsit,- nene Iordache,— grăi Timoftei — ai făcut de minune, că n-ai început treaba ce-o puserăm la cale în Sibiu.</p>
<p>— Apoi știu eu... unui-i Iordache Pandelea în tot Ardealul... răspunse cu mândrie, răsucindu-și mustățile și proptindu-și brațele pe ciotul bâtei păstorești.</p>
<p>— Apoi cum rămâne ?</p>
<p>— Am așteptat iaca așa la stâna asta până când oi auzi, că ați fost scoși din temniță. Când plecați?</p>
<p>— Mâine dimineață ca alți patru boieri din Iași ce ne-au scos în numele Măriei Sale.</p>
<p>— Ce veste se mai aude la Curtea de Argeș?</p>
<p>— Peste două săptămâni Ion Despotul plecă la Belgrad cu nevasta și cu Ilinca. Jupânița Ruxanda va trebui să locuiască aiurea... poate la metropolitul Maxim. Vodă Radu în curând plecă cu oștile spre Giurgiu.</p>
<p>— Foarte bine... forte bine! Lasă-i să plece! Cum or și pleca, cum am să le-arăt, cine-i dragomanul Iordache Pandelea!</p>
<p>— Vrea să zică ne-am înțeies, nene fârtate ?</p>
<p>— Cum să nu! Cu Doamne-ajută!</p>
<p>Soarele apuse. Un vânt molatic începu a cutremura ușor vârfurile de brădeț. În liniștea serii numai talangile oilor sunau lin, melancolic, pe întinderea văilor înverzite. —</p>
<p>(Va urma.)</p>
<p>Partea Literară.</p>
<p>———</p>
<p>VOIEVOZII.</p>
<p>Povestire originară a „Unirii“.</p>
<p>de Dela Bistriță. (Continuare).</p>
</div>
<div type="chapter" n="21">
<p>CAPITOLUL XXVIII</p>
<p>Zilele treceau rând pe rând. Numai după trei săptămâni de la plecarea boierilor din Moldova, în Curtea de Argeș se petrecură multe lucruri însemnate.</p>
<p>Radu Vodă plecă cu pâlcurile de oaste în jos, spre Giurgiu, spre apele Dunării, să pună pe goană turcimea tâbărâtă pe malurile românești.</p>
<p>Chir Ion Despotul, ajuns craiul Sârbilor, părăsi țara românească cu jupâneasa Florica și jupânița Ilinca. Curtea lor ajunsă a fie stăpânirea postelnicului Balș.</p>
<p>Jupânița Ruxanda nu-și mai contenea șiroaiele de lacrimi de la plecarea lui Radu și a Despoților. Azi jupânița nu mai locuia în așezămintele vechi ale jupânului Ion, ci deocamdată se adăposti în casa mitropolitului Maxim.</p>
<p>Copila plângea ziua și noaptea, simțindu-se ajunsă pe drumuri, rămasă singură pe lume... Steaua fericirii sale părea apusă — și privea cu groază în viitorul său întunecat... Pe lângă aceasta o mustră cugetul pentru pasul greșit ce-l făcuse, îndepărtându-se pe furiș de la sânul mamei, ca o fiică neascultătoare... Jupânița începu a-și recunoaște greșeala și își propuse să se reîntoarcă la căminul părintesc, la maică-sa, bolnavă greu după cum auzise din gura solilor moldoveni,</p>
<p>Într-o bună dimineață sosi la așezământul mitropolitului dragomanul Sibiiului, Iordache Pandelea, îmbrăcat cu nădragi înfoiați, contăș roșu, cu-n suman lung, cu guler de samur și lanț de aur la gât. În pieptarul presurat cu nasturi de argint, stăteau înfipte hangere ascuțite, colțuroase rotunjite ca secerea, apoi câteva pistoale cu prăsele turcești, de ciolan alb.</p>
<p>Dragomanul intră deodată în ietacul domniței, care îngâna acatistul Maicii Domnului.</p>
<p>Pandele era un munte de om înalt, pieptos și voinic ca un șoim. De sub cușma cu pene-n frunte, se desfășurau dealungul umerilor coamele-i de păr, negre ca penele corbului, deasupra buzelor se resfirau două brezde de mustăți groase, răsucite, iar de-desuptul lor o barbă negrie, îngrijită stăruincios.</p>
<p>Ochii-i mari, negri și vioi ca ai vulturului, aruncau o privire serioasă și hotărâtă.</p>
<p>La curtea mitrepolitului dragomanul veni cu un rădvan tras de patru armăsari voinici, sub a căror copite scăpărau pietrele ulițelor.</p>
<p>Domnița auzind durăitul rădvanului și tropotele telegarilor, se furișă la fereastră și cunoscu numaidecât pe dragoman, care se abătea de-a dreptul în ietacul ei.</p>
<p>Dragomanul făcu domniței mai întâi o închinăciune lungă, îi sărută mâna cu venerațiune zicându-i:</p>
<p>— Bine te-am găsit, jupânițo Ruxanda, mă mai cunoști? vin din Sibiu cu o veste dela Măria Sa, Doamna Despina.</p>
<p>— Ce veste? — întrebă Ruxanda.</p>
<p>— Apoi ce veste... vei afla mata, domnițe, din răvașul acesta, ce veste vă aduc eu astăzi. Eu aștept răspuns de la Măria Ta.</p>
<p>Ruxanda cu mâna tremurândă de spaimă, luă răvașul, și desfăcându-l îl citi în gând:</p>
<p>Ruxando!</p>
<p>„Datu-ți-am de știut prin ai Moldovei boieri mari, că a noastră mumă greu este bolnavă, de cum dusu-te-ai domnia ta în Țara Românească fără a mumei voință. Astă a domniei tale rea faptă scârbit-au mult a mamei noastre inimă, de-au pus-o la pat. Așijderea din zi în zi ce merge, tot mai rău mamei noastre este și vaetă-se fără zăbovire, c-a ajuns dânsa să tragă la bătrânețele sale albe atâta necaz și năduh din a domniei tale urâtă faptă. Rogu-te drept aceea în al mumei noastre nume, să se răzgândească domnia ta bine la ceea ce-a făcut din rea voință ori din a boierilor momeală și îndură-se înapoi a veni la a mumei noastre sâlășluință, ca cât e-n viață, să-i ceri a ta domnie iertare ca să te dezlege cu limbă de moarte de la păcatul cel mare, dacă săvrâșitu-l-ai domnia ta.</p>
<p>Scrisu-s-au acest răvaș și de a mea domnie iscălit la târgul Sibiului, în ziua a paisprezecea a creștinului, leatul una mie, cinci sute, douăzeci și șase.</p>
<p>Io Stana Basarab“</p>
<p>Jupânița Ruxanda nu se îndoi câtuș de puțin despre adeverința celor scrise de mâna soră-sa Stana. Ea nu isprăvi încă de citit răvașul, și un șuvoi de lacrimi izbucni din ochii roși și plânși. Pe la sfârșitul răvașului, când citi că maică-sa greu bolnavă trage de moarte și o cheamă cu limbă de moarte, în hohotul plânsului, strigă:</p>
<p>— Ah, mamă, mamă ce-am făcut!... iartă-mă, iartă-mă!</p>
<p>Dragomanul o privea plin de compătimire și dădu s-o mângâie cu cuvintele:</p>
<p>— Apoi nu-i nevoe să plângi atâta domnițo, — mama Măriei Tale are să te ierte, numai să te întorci la Sibiu...</p>
<p>— Numai decât... să se răstoarne lumea și pământul, că de întors acasă, trebue să mă-ntorc!</p>
<p>— Uite, atunci te iau cu mine în rădvan, — te-oi duce drept la Sibiu.</p>
<p>— La Sibiu? Atunci bine, mă învoiesc! Mama-ți va plăti cheltueliie drumului!</p>
<p>— De asta să nu duci Măria Ta grija. Lucrurile mai grele le poți lăsa aici, ia-ți numai ce ți-i mai trebuincios și mai scump. Mâine așadar cu Doamne-ajută pornim din zori.</p>
<p>— Așa sa fie cum spui!</p>
<p>— Dar ai face și mai bine Măria Ta, daca nu-ți vei lua rămas bun de la nimeni, nici de la Sfinția Sa părintele mitropolit, ca să nu te încurce iară...</p>
<p>— La asta mă gândisem și eu! n-am să-mi iau rămas bun de la nimeni! În zori de zi să mă aștepți în dosul mănăstirii.</p>
<p>— Minunat isprăvi dragomanul, care sărutându-i mâna albă și moale, ieși din ietac.</p>
<p>Jupânița sufla acum mai ușor, mai în voie. Parcă Dumnezeu trimise pe dragoman — gândea-n sine — s-o ducă la Sibiu.</p>
<p>Toată ziulica numai la plecarea sa se gândea și nu mai putea aștepta să sosească ziua de mâine. Îș puse la cale toate sculele și straile — toate mărunțișurile casnice, așternându-le cu îngrijire într-un sipet ușurel.</p>
<p>Ruxanda nu-și luă rămas bun de la nimeni și nimănui nu-și destăinui plecarea.</p>
<p>În revărsatul zorilor luminoși, în răcoriștea dimineții plină de miresme îmbătătoare de flori și de armonia păsărelor cântărețe, clopotele sf. mănăstiri de la Argeș sunau mai domol, mai duios, mai melancolic ca altădată...</p>
<p>Călugării ca de obicei cântau, înșirați în strane, psaltihia cu un fel de neliniște ori mâhnire. Ba uneori, în răstimpul slujbei sobornicești, câte unul șoptea la urechea altuia frânturi de vorbe, se întrebau, unde-i Domnița Ruxanda? Jupânița de altfel niciodată, de când se afla la Curtea de Argeș, nu lipsea de la închinăciunile călugărilor și de la sfânta jertfă a liturghiei. Domnița în fiecare dimineață se închina cu toată smerenia unei fecioare nevinovate în strana domnească. Ori de câte ori treceau prin preajmă-i preoții îmbrăcați în odăjdii sfânte, ce ieșeau cu sf. Dar, ori călugării ce se împârtășeau, ori dascălii ce cântau și țineau hangul, totdeauna se închinau adânc domniței. Chiar diaconașul tânăr Eugenie, când ieșea să citească Evangelia ori să întemeieze fețele cuvioase, se ploconea adânc cu mai mare smerenie și întămâia fața albă și gingașă a domniței mai cucernic și mai încet, ca să poată privi mai lung la chipul frumoasei domnițe.</p>
<p>De când Ruxanda locuia la mitropolitul Maxim, se făcuse cunoscută cu toate fețele preoțești și călugărești, și cu toții o venerau ca pe o sfântă, ca pe viitoarea Doamnă a Țării-Românești.</p>
<p>Ruxanda, când vorbea cu vreo fața cuvioasă, totdeauna își ținea ochii plecați la pământ, băga de seamă la fiecare vorbă, și din pricina simplității și umilinței sale, cu toții o țineau de înger întrupat și tânărul diaconaș Eugenie își căuta pricină de vorbă cu domnița, îi aducea mănunchiuri de flori din grădina arhondăriei (unde domnița nu putea răzbate) ori panerașe cu mere coapte și pere busuioace, — și cu acest prilej săruta cu mare poftă și dor mânușița albă și mlădioasă a domniței și îi privea cu zâmbete dulci in ochi mari și negri...</p>
<p>Domnița se cam rumenea de câte ori primea vreun dar de la fețele cuvioase, se ferea de chipurile bărbătești, dar totdeauna se bucura foc când primea ceva de la diaconașul Eugenie, călugărașul cel cu coame blonde, cu ochi albaștri, cu obrajii rumeni și plini, cu glas limpede și subțirel de fată.</p>
<p>Azi, pentru întâia dată domnița lipsea din biserică și toți țineau seama de lipsa ei, dar mai ales tânărul diaconaș Eugenie, care umbla cu capul în pământ, cu ochi înduioșați de mâhnire pe urma domniței, că n-o mai poate întămâia cu atâta dibăcie...</p>
<p>Cu toți călugării, dar mai ales tânărul diaconaș Eugenie, se mâhniră adânc la vestea auzită din gura mitropolitului, că Ruxanda a dispărut în taină de la mănăstirea Argeșului.</p>
<p>Mitropolitul Maxim după sf. slujbă nedând de urma jupâniței nici în mănăstire, nici în arhondărie, pe loc înștiință pe logofătul Niță și pe mulți alți boieri mari.</p>
<p>În ietacul Ruxandei se strânseră sumedenie de călugări și jupâni, cercetau lucrurile rămase pe urma ei și între alte mărunțișuri găsiră un petec de hârtie mototolit. Petecul de hârtie era tocmai scrisoarea Stanei, prin care o roagă să vină cât mai de curând la</p>
<p>Sibiu, unde maica-i trage de moarte. Acum mitropolitul, călugării și boierii înțeleseră ce-i la mijloc, pricina pentru care dispăruse jupânița. Logofătul voia să mai afle, cu cine a plecat Ruxanda, cine i-a pus la cale rădvanul? Fără voia și înștiințarea mitropolitului și a boierilor mari: Dar pe cine să întrebe logofătul? Când fuga Ruxandei era tăinuită tuturora?...</p>
<p>Așa se scurgeau zile după zile. De nicăieri nu venea nici un zvon, cu cine și pe unde s-ar fi dus jupânița Ruxanda. Cu toții susțineau părerea, că domnița era de mult înțeleasă cu vreun jupân și că ea însăși și-ar fi pus la cale plecarea și fuga din Curtea de la Argeș. O seama din boierime socotea, că copilandra s-a îndepărtat de pe pământul românesc de frica Turcilor, care bântuiau ca furnicile pretutindeni; alta, că Ruxanda respinge mâna Măriei Sale, Radu Vodă; o seamă iar că jupânița s-a îndepărtat pentru a-și lua rămas bun de la maica-sa, greu bolnavă, ce-o chema cu limbă de moarte.</p>
<p>După o lună de zile, de cele mai norocoase isbânzi, sosește Radu Vodă cu oștile învingătoare. Vodă făcuse minuni de vitejie în părțile Dunării de jos — alungase turcimea tăbărâtă pe țărmurile românești. Selim-Pașa își retrase oștile înapoi și trimise un firman Măriei Sale cu scop de împăcăciune.</p>
<p>Radu Vodă numaidecât răspunse Sultanului, că se împacă cu înalta Poartă, că pleacă la Constantinopol, spre a fi întărit la domnie de hazmaua turcească.</p>
<p>Vodă, învingând șuvoiul întăritatei păgânimi, se repezea ca vântul, în zborul negrului, spre Curtea de Argeș. Tot drumul la nimeni altul nu se gândea, decât la odorul inimii sale, la vraja și farmecul visurilor sale, la draga Ruxandă.</p>
<p>Vodă o vedea necontenit cu ochi umezi de rouă lacrimilor, cu fața jalnică și posomomorâtă, oftând și ducând dorul lui Răduliță.</p>
<p>Niciodată nu i-ar fi trecut lui Vodă prin gând, că scumpa lui ibovnică Ruxanda, rămănând pe mâini străine, ar fi îndrăznit să dispară așa de tainic din mijlocul boierilor cunoscuți.</p>
<p>Vodă se mâhni amar la auzul îndepărtării sale furișate și învinuia pe mitropolit și pe boierime, că n-au păzit-o ca ochii din cap. Toți boierii linișteau pe Vodă, că jupânița a plecat numai la Sibiu, — unul singur Radu Vodă nu prea dădea crezământ cuvintelor boierești și își tâlcuia în feluri diferite fuga ibovnicei.</p>
<p>Vodă însă, luându-și inima în dinți, plecă cu doi boieri spre Țărigrad, să fie întărit la domnie de însuși Pașa-Selim, care după moartea timpurie a domnișorului Teodosie Basarab, voi să închine tronul unui oarecare „Vladislav“.</p>
<p>Așa toată țara rămase înlemnită la auzul ascunsei fugi a domniței Ruxanda și cu toții așteptau să vadă, cum are să se aleagă vechea dragoste, pentru care se făcuse atâta zarvă și zvon de războire.</p>
</div>
<div type="chapter" n="22">
<p>CAPITOLUL XXIX.</p>
<p>Cine ar fi crezut vreodată, că dragomanul Iordache Pândele n-ar fi apucat spre Ardeal, ci spre Moldovă?</p>
<p>Dar așa a fost.</p>
<p>Prin mlădierea vântului de dimineață, prin arșița soarelui de amiază, prin ră-</p>
<p>coariștea nopților senine de vară, cu lună plină și luceferi luminoși, prin înfiorarea codrilor, prin murmurul apelor, după lungă străbatere de drum, dragomanul ajunse cu jupânița Ruxanda la Iași.</p>
<p>Pandele dorea să străbată cu zâna păzită ca ochii din cap, până la Suceava, dar îl opri boliștea domniței. Ruxanda, trudită amar de drum, de jale sufletească și de gânduri negre — se îmbolnăvi spre drumul ce duce spre Moldova.</p>
<p>Dragomanul trase cu domnița bolnavă la curtea Vornicului Tăutu din Iași. Aici fu primită cu toată bunăvoința și îngrijită ca și una din copilele sale.</p>
<p>Ruxanda, albă ca floarea de lămâie, cu ochi posomoriți, plini mereu de rouă lacrimilor, se puse de-a binele pe zăcut. Nimănui nu spunea ce-o doare, ce-o frământă... dar domnița plângea necontenit și din zi în zi se ofilea ca frunza de toamnă.</p>
<p>Tot târgul Iașilor știa, că mireasa lui Vodă Ștefaniță a fost adusă de dragomanul Pandele, deci cu toții așteptau nunta domnească. În fiecare zi veneau boieri veliți și jupânese s-o mângâie cu vorbe dulci și calde, s-o felicite pentru norocul ce-o așteaptă în viitor, să-i dea povețe, cum să se poarte mai apoi... dar domnița nu zicea nimănui nicio vorbă, privea la toți cu ochi reci, înstrăinați și parcă nu înțelegea rostul musafirilor. Domnița respingea toate darurile boierești, chiar și mâncările cele mai alese și gustoase — zile întregi de-a rândul nu gusta nimic, decât câteva sorbituri de lapte dulce.</p>
<p>Vornicul, din ziua în care sosise Ruxanda, trimise ștafetă pe stepele Nistrului lui Vodă Ștefăniță, că ibovnica se află în Iași, bolnavă la curtea sa, întrebându-l, ce să facă cu dânsa?</p>
<p>Într-o bună dimineața sosește la curtea Vornicului portovistiernicul Țării, jupânul Moțoc, din Suceava — de vreme ce și acolo ajunse zvonul sosirii domniței Ruxanda.</p>
<p>Moțoc veni să afle din însăși gura domniței, ce-i la mijloc, ce s-a întâmplat, de ce domnița s-a abătut așa din senin, pe neașteptate, la Iași?</p>
<p>Visternicul află pe jupânița zăcând, singurică în ietacul ei. După ce i se închină adânc și îi săruta mâna, albă, subțirică, îi puse întrebarea:</p>
<p>— D-apoi cum așa?... ce vânt te-a adus la noi, în Moldova? </p>
<p>Domnița mai întâi privi cu ochi mari cercetători, din cap până în picioare pe noul jupân sosit, apoi oftă lung, dând cu întristare din cap; după o clipă izvorî din ochii măhnitei jupânițe un șiroi de lacrimi.</p>
<p>Visternicul se înduioșa și începu s-o mângâie:</p>
<p>— Nu-i lucru curat domnițo, trebue să fie ceva la mijloc! Spune-mi mata, ce ai pe suflet — ai încredere, nu te teme!... </p>
<p>Jupânița începu sa aibă încredere în Moțoc și îi zise cu glas istovit de suferință:</p>
<p>— Primisem răvaș din Sibiu de la soră-mea Stana, că maică-mea e greu bolnavă, prin dragomanul Iordache Pandele. La această veste numai decât m-am hotărît să plec la Sibiu — când colo, dragomanul mă duce în Moldova!... L-am rugat, am plâns, i-am făgaduit o mână de galbini... dar în zadar. Pe drum m-am îmbolnăvit și bolesc până în ziua de azi aici la curtea Vornicului Tăutu. </p>
<p>— Aceasta-i atunci treaba boierilor ținuți în temniță, Trotușan, Dragomir și Dănilă. Se</p>
<p>vede, că ei s-au înțeles din Sibiu cu dragomanul, ca să te răpească lui Vodă Radu.</p>
<p>— Se poate! — de ce nu?</p>
<p>— Liniștește-te mata, domniță!... Să știi, că nu-i adevărată vestea, că muma Măriei Tale e bolnavă. Aceasta e o minciună. Asta am aflat-o din gura boierilor scăpați din temniță.</p>
<p>— Ah, dare-ar Domnul, ca mică-mea să-mi fie sănătoasă și să aibă multe zile!... răspunse jupânița îmbucurată de noua veste.</p>
<p>— Apoi să știi mata domnițo, că dacă ai fost adusă aici prin înșelăciune, atunci mare-i Dumnezeu și vei scăpa cu zile din mrejele vrăjmașilor.</p>
<p>— Oh, să dea Dumnezeu sfântul!...</p>
<p>— Măria Sa Vodă Ștefaniță, îți cere și îți vrea mâna nu atât din dragoste, cât de frica pravilei, care zice, că tot domnul să-și ia de soață femeie de neam domnesc. De altfel Șefăniță de îndrăgit de Irina de fata vornicului Tăutu.</p>
<p>— Bine că știu toate acestea — cu atât mai bine pentru mine!... Și n-ar fi cu putință, să mă scapi d-ta, jupâne, din lațul în care mă aflu prinsă?</p>
<p>(Va urma.)</p>
<p>Partea Literară.</p>
<p>VOIEVOZII.</p>
<p>Povestire originară a „Unirii“.</p>
<p>de Dela Bistriță. (Continuare).</p>
<p>— Hm, cam greu deocamdată, dar îți făgăduesc mână de ajutor. Acuma nu pot fiindcă mă cheamă jupânul Rareș la Lemberg. El a rămas văduvoi, își caută altă jupâneasă.</p>
<p>Auziserăm despre jupânița Ilinca, fata lui Ioan Despot, ce-a ajuns Țarul Sârbilor, c-ar fi fată deșteaptă și cuminte?!... Ce spui mata, domnițo?</p>
<p>— Ilinca e un înger, o pildă în orice privință pentru toate jupânițele.</p>
<p>— Vom încerca și la curtea lui Ioan Despot. Poate că mă voi întâlni și cu Radu Vodă, ce-i dus în Țărigrad, să fie întărit la domnie de sultan, care a fost învins de Români.</p>
<p>— Atunci la toți să le duci multe pocloane și închinăciuni de sănătate, și de te vei întâlni cu Radu, să-i spui, pe ce mâini am ajuns și să vină să mă mântuie, de mă vrea domniță.</p>
<p>— Bine Măria Ta, așa am să fac, cum spui! Până atunci să auzim de bine!</p>
<p>Visternicul sărutând iar mâna domniței, se retrase din ietac. Ruxandei începu să-i fie mai bine pe urma acestor vești îmbucurătoare și să aibă nădejde mare în jupânul Moțoc.</p>
<p>Din ziua de azi Ruxanda își venea în fire; începea să se plimbe cu jupânițele Irina și Catinca prin aleile grădinii, cu care se împrietenise de-a binelea, Ruxanda își destăinuia Irinei toate tainele sufletești...</p>
<p>Într-o zi, așa pe neașteptate, sosi la curtea Visternicului un plăieș călare, care aduse jupânului Tăutu un răvaș de la Măria Sa, Vodă Ștefăniță. În el stătea scris, că domnița Ruxanda trebuie să fie dusă la curtea domnească din Suceava, păzită ca ochii din cap de doisprezece arnăuți, și să aibă de tovarăși numai pe bătrânul ieromonah Gherasim. Acolo are să aștepte pe Vodă Ștefăniță, care în curând va părăsi stepele Nistrului, pentru a-și încununa pe Ruxanda de Doamna Moldovei.</p>
<p>Mare durere aduse acest răvaș pentru biata jupâniță, care auzind, că va fi ținută închisă și păzită ca o răufăcătoare, se îngrozi și pierdu orice nădejde, de a scăpa din mrejele acestor vrăjmași.</p>
<p>După voia Domnului Vornicul dădu poruncă, ca domnița Ruxanda să-i fie dusă într-un rădvan închis, sub paza a douăzecișipatru de aprozi înarmați, spre Suceava.</p>
<p>Domnița pleca abia după sosirea ieromonahului Gherasim din mănăstirea Neamțului, care avea s-o întovărășească și să-i fie de azi înainte părinte duhovnic purtătorul de grije. Jupânița de la început începu să tremure de frică la gândul, că trebuie să călătorească tot drumul până la Suceava, alături de acest bătrân călugăr, cu barbă mare căruntă și cu plete lungi, albe ca omătul, cu o față smadă, de tot împunătoare. Ieromonahul era un om de neam mare boieresc, cărturar în cărțile și pravilele sfinte, ce cunoștea limba slavonă, leșească, iutenească și sârbească. El cunoștea lumea de</p>
<p>pe atunci, cutreierase toata țara sfântă a Palestinei, văzuse Țărigradul, muntele Atos, vechea Atena, Moscova, Lembergul și cetatea Camințului, Țaara ungurească, omânească și banatul Oltenesc până și Serbia. Ieromonahul nu cunoștea încă cine-i Ruxanda, că e vlăstar de neam domnesc; știa numai atâta, că Domnul Moldovei l-a însărcinat să păzească sufletul acestei fetițe de răutatea păcatului. Dar nici Ruxanda la rândul ei nu știa, că ieromonahul e om atât de învățat, că cunoaște atâtea limbi slavone, că cunoaște atâtea țări și atâta lume.</p>
<p>Cea dintâia vorbă a părintelui ieromonah, rostită Ruxandei era:</p>
<p>— Voia Domnului Moldovei este, ca eu să te însoțesc jupânițo, până la curtea domnească și să-ți fiu părinte duhovnic... Prin urmare să ai mata încredere în mine și să mă asculți ca pe un tată!...</p>
<p>— Bine, Sfinția Ta!</p>
<p>— Și să-mi spui fiico, a cui ești mata?</p> 
<p>— Eu părinte, sunt o jupâniță orfană. Avusem până nu de multă vreme mamă, dar acum nu știu de mai trăiește!...</p>
<p>— Domnul are grijă de toți! Se nu te mâhnești mata de aceasta!</p>
<p>— Și să-mi spui mata, cum de vine, de Măria Sa mi-a pus sarcina, să te ocrotesc părintește?</p>
<p>— Da, părinte... apoi aceasta vine de acolo, că Măria Sa m-a văzut și zic unii boieri că i-aș fi căzut dragă și ar voi să mă ia de domniță.</p>
<p>— Foarte bine!...dar mata nu voiai?</p>
<p>— Nu vreau părinte, fiindcă Măria Sa iubește pe Irina, fata mare a vornicului Tăutu, — apoi fiindcă voiesc să mă călugăresc!...</p>
<p>— Foarte frumos, dar să știi mata, că viața călugărească nu-i așa de ușoară, cum ai crede-o; — e plină de spini și se cere la tot pasul jertfă și lăpădare de sine!...</p>
<p>— Se înțelege că așa-i, dar Domnul dă putere și har celuia pe care-i cheamă la slujba sa!...</p>
<p>— Apoi așa-i! Se vede, că într-adevăr te trage inima la starea călugărească... te cheamă Domnul! Dar să-mi spui, nu-ți pare rău de tinerețile matale?</p>
<p>— Da, părinte .. toate sunt, deșertăciuni.... și ținerețea mea tot o deșertăciune-i.... Și de ce să-mi pară rău, că mă lepăd de-o deșertăciune?</p>
<p>— Așa-i fiico, așa zic proverbele lui Solomon: „Deșertăciunea deșertăciunilor și toate sunt deșertăciuni!“... Toate trec pe această lume, trece și tinereța, trece și viața, trece și fala lumii, trece și slava cununiei domnești... și totul se mântuie cu moartea, pe această lume! Dincolo de mormânt, numai acela-i fericit și are parte cu drepții, care a slujit Domnului cu frică și păzit-a sfânta Lui lege!...</p>
<p>— De aceea părinte, să-ți fie milă Sfinției Tale de sufletul meu, pe care voiesc să-l închin lui Hristos și să mă ascunzi înaintea lui Ștefăniță într-o mănăstire! Mă lepăd de tot viitorul ce l-aș avea ca domnița Țării și soața Domnului!...</p>
<p>— Bine fiico, dar calc voia Măriei Sale.</p>
<p>— Ba mai mult înseamnă, voia lui Dumnezeu, decât voia Măriei Sale. Părinte, îndură-te de sufletul meu!...</p>
<p>— Bine jupânițo, dacă-i așa, atunci mata să-mi dai negru pe alb, o mărturie,</p>
<p>scrisă da mâna matale, în fața a trei martori, că voiești să te călugărești. Măria Sa Vodă, ce-i drept, nu te poate sili, să te lepezi de călugărie, dacă te trage mai mult inima, să fii mireasa lui Hristos, decât a Măriei Sale.</p>
<p>— Apoi ți-oi da-o, cucernice Părinte.</p>
<p>Ruxanda apucă mâna ieromonahului și-o sărută cu mare bucurie — pe când Sfinția Sa îi sărută fruntea.</p>
<p>A treia zi, din porunca părintelui Gherasim, rădvanul cu aprozii traseră la mănăstirea Putnei.</p>
<p>Aici mai întâi ieromonahul chemă la arhondărie pe pârcălabul Melinte, pe protosâncelul Șeptilici, pe diacul Mihalache și în fața stariței Eudochia și a ieromonahului jupânița Ruxanda turna pe hârtie voința sa, că se leapădă de mâna Domnului și de cununa Țârii și că se consfințește stării călugărești, păzind tipicul și sfânta Evanghelie.</p>
<p>Pe acea mărturie toți martorii de față își așternură iscăliturile sale, după ce însăși domnița citi în glas mare rândurile așternute pe hârtie</p>
<p>A doua zi dis de dimineață, părintele duhovnic o dezlegă de păcate, apoi săvârși slujba, în care o comunică. După sf. Slujbă stareța Eudochia îi dezpleti părul, iar ieromonahul îi întinde scufia călugărească — dându-i numele: „sora Pulheria“.</p>
<p>Nimeni n-ar mai fi cunoscut pe Ruxanda — așa de mult se schimbase în portul maicilor.</p>
<p>Părintele Gherasim porni singur cu rădvanul spre Suceava — aprozii se întoarseră înapoi spre Iași. Ieromonahul duse hârtia scrisă de mâna jupâniței văduvei Doamne Ruxanda, pe care o însărcina să i-o dea lui Vodă Ștefăniță. Din Suceava ieromonahul porni iar spre mănăstirea Neamțului, bucuros c-a scăpat așa de fericit soarta</p>
<p>jupâniței, lăsată pe umerii săi, de Vodă Ștefăniță.</p>
<p>Ruxanda, la mănăstirea Putnei, întrecea pe toate surorile prin smerenia și evlavia sa. Cu toate n-o mai scoteau din "sfântă“.</p>
<p>Niciunei din maici nu-i venea totuși să creadă, că aceasta-i Ruxanda, fata Doamnei Despina, despre care vorbea toată lumea, pentru care oștile erau gata să intre în foc și Vodă să facă moarte de om!</p>
<p>Ele nu-i pricepeau rostul, din ce pricină viitoarea Doamnă a Moldovei și-ar fi disprețuit viitorul și s-ar fi ascuns în chilia mănăstirească! Si nimeni nu îndrăznea să discoase tainele „surorii Pulheria“, care-și petrecea zilele în adevărata sfințenie, pocăință și evlavie!</p>
</div>
<div type="chapter" n="23">
<p>CAPITOLUL XXX.</p>
<p>La curtea Țarului Ioan Despot din Belgrad, era în astă seară mare petrecanie. De câteva zile sosise din Țărigrad Măria Sa, Radu Vodă, cu întăritură la domnie și cu daruri bogate primite de la sultanul Selin. Aceasta era pricina pentru care Vodă amânase până în vremea de față cununia cu domnița Ruxanda; dar acum, întărit la cârmă, de marea Poartă, putea să poarte cu drept cununa de Voievod și să-și încununeze și pe ibovnica de Doamna Țării Românești.</p>
<p>La Curtea domnească a Țarului sosiră din Polonia jupânii Rareș cu Moțoc, sosiră și mulți alți boieri din bănatul oltenesc și chiar Sfinția Sa, mitopolitul Maxim al Ungro-Vlahiei. Toată aceasta boierime luă parte la încununarea de țar a Chirului Ioan Despot — </p>
<p>pe care-l Încunună Patriarhul din Țărigrad. Atât boierimea românească cât și cea sârbească aducea pocloane și urări de bine noului Țar al Serbiei, chiar Sultanul Selim îi trimise prin patriarh o pereche de papuci turceși, cusuți cu fire de aur și bătuți în pietre prețioase.</p>
<p>La curte păreau că nu se mai sfârșesc mesele mari, ce le închina Țarul Despot musafirilor sosiți de peste mări și țări. Boierimea sârbească desfunda necontenit vedre peste vedre de vin de bucuria noului Țar, iar cea românească trăgea fără habar în sănătatea Domnului, întărit cu firman la domnie.</p>
<p>La masa mare de noapte cânta o bandă de muzicanți săcui, aduși de peste munte, — afară trăgeau din pistoale pandurii, — iar norodul îngrămădit pe la porți striga din baierele inimii: "Mnobaja lita“ adică „la mulți ani!“</p>
<p>După ospăț boierii se răsfoiră din grădina curții domnești, fumând tabacuri și sorbind cafele negre pe la măsuțele din parc.</p>
<p>Afară, pe lună plină, bătea alene un vânt cald, umplând grădina de miresmele florilor de salcâm. Muzica, cântece, veselie peste toata grădina. Niște jupânași mai tineri înșfăcau la joc pe oacheșele jupânițe sârboaice și învârteau „sârbele“ că duduia pământul sub picioarele lor.</p>
<p>Colo la o măsuță lucrată din mesteacăni cu coji albe, acoperită cu un macat alb turcesc, ședea Țarul Despot cu patriarhul Țărigradului și mitropolitul Maxim. Sorbeau din când în când din ceșcuțele de porțelan cu cafea neagră și pufneau din trabucurile lungi și împletite ca niște șerpi.</p>
<p>Pe cărărușa din fundul gradinii se plimbau stingheri, jupânul Petre Rareș cu domnița Ilinca, mândră ca o zână de povești. Rareș voia se facă cunoștință cu domnița Ileana, despre care auzise multe lucruri mari și frumoase și la mâna căreia se ținea o droaie de cuconi de neam mare, sârbesc.</p>
<p>Domnița Elena de asemenea auzise despre jupânul Petre Rareș, fiul din flori al Marelui Ștefan Vodă — care-i fără noroc la scaunul Moldovei.</p>
<p>Domnița Elena cunoștea de alminteri împrejurările, în care a fost ales de Domn al Vodă Ștefăniță; cunoștea uneltirile boierimii și nemulțumirile ei cu cârma noului Domn; aflase și despre rivalul cel mai puternic al lui Ștefăniță, la scaunul Moldovei, Petru Rareș.</p>
<p>(Va urmă.}</p>
<p>Partea Literară.</p>
<p>VOIEVOZII.</p>
<p>Povestire originară a „Unirii“.</p>
<p>de Dela Bistriță. (Continuare).</p>
<p>Jupânul își povestea multe pățanii din cele trăite și asigura domnița, că ori mai curând, ori mai târziu va pune mâna pe sceptrul Moldovei.</p>
<p>Rareș întrebă pe domniță, dacă-i logodită cu vreun cucon și dacă n-ar vrea să-i dea mâna, când va ajunge Domn al Moldovei. La aceste întrebări jupânița-i răspunse fără sfială, că mâna sa e slobodă, dar la dânsa se ațin mulți cuconi sârbi.</p>
<p>Îi mai zise, că-n ruptul capului nu vrea sa se mărite cu nici un ciocoi de neam sârbesc, ci vrea să-și dea mâna vreunui fecior de boier de sânge românesc. În sfârșit domnița Ileana, după multă convorbire, se convinse, că jupânul Rareș n-a venit la curtea tatălui decât pentru mâna ei, că pețitorul ei e o fire blândă, bună și vrednică de mână sa. Știa bine domnița, că Rareș e văduv, și are un copil, pe Ionică, din întâia lui căsătorie cu jupâneasa Maria; — și cu toate astea domnița Elena nu l-a respins că, fără multă dragoste, l-a încredințat că vrea să-l ia de bărbat, chiar dacă în viitor nu va avea parte și noroc de cununa domnească a Moldovei.</p>
<p>Colo, pe altă cărărușă se preumblau gânditori, cu mânile la spate, Măria Sa Radu Vodă cu protovisternicul Moțoc.</p>
<p>— Apoi, — începu jupânul visternic, — auzit-ai Măria Ta, că solii pe care i-ai slobozit din temniță, ți-au furat ibovnica?</p>
<p>— Ce zici, Moțoace? — îl întrebă cu mirare Vodă, oprindu-se pe loc.</p>
<p>— Ba, zău așa! N-ai trebuit Măria Ta să le dai drumul din temniță.</p>
<p>— D-apoi cum de-au furat-o?</p>
<p>— Uite așa. Solii se înțeleseră din Sibiu cu dragomanul Pandele, ca să vină pe urma lor cu o scrisoare de la jupânița Stana, în care Ruxanda era cerută de maică-sa bolnavă în chinurile de moarte. La auzul acestei vești jupânița s-a pus la drum cu dragomanul, care-n loc s-o ducă ia Sibiu, a dus-o în Moldova. Pe drum s-a îmbolnăvit și dragomanul a tras cu dânsa la curtea vornicului Tăutu din lași.</p>
<p>— Vai de mine și de mine! — oftă Radu îngălbenindu-se ca ceara și fâcându-și cruce de spaimă.</p>
<p>— Apoi eu unul cum auzii despre asta m-am și repezit din Suceava la Iași, să aflu dacă-i adevărat acest lucru. Toate acestea, ce ți le spun Măriei Tale, le-am auzit din gura ei. Sărmana jupâniță mă întrebase, dacă n-ar fi cu putință s-o scap din mrejele dușmanilor? I-am făgăduit mână de ajutor, dar mai târziu, de vreme ce mă grăbeam spre țara leșească. Mai mult nu știu ce s-a întâmplat cu dânsa.</p>
<p>— Apoi acum ce-i de făcut?</p>
<p>— Da, știu eu, ce-i de făcut?</p>
<p>— E vorba, că îndată ce Ștefăniță va fi auzit despre dosirea Ruxandei, numai decât s-ar fi întors în țară, să se cunune cu jupânița mea.</p>
<p>- Așa cred și eu.</p>
<p>Dar n-ai face rău, jupâne Moțoace, să te abați pe la Iași, să vezi ce-i cu Ruxanda </p>
<p>mea? Iar daca ai să mi-o aduci înapoi, atunci îți dau ce-ai vrea.</p>
<p>— Bine, Măria Ta!</p>
<p>— Mâine plecăm: eu spre Țara Românească iar d-ta spre Moldova — grăi Radu Vodă, bătând prietenește umerii visternicuiui Moțoc. D-ta ești toată nădejdea mea!...</p>
<p>A doua zi într-adevăr Radu Vodă cu o parte din boierii olteni părăsiră curtea Despotului Ion, pe când jupânul Petre Rareș mai zăbovi o clipă din pricina logodnei sale cu domnița Elena — pe urma căreia se începură alte chefuri și beții.</p>
<p>Între boierii cu care se întoarse Radu Vodă se afla și Prea sfinția sa, mitropolitul Maxim. Între Vodă și cuvioasa față se isca o ceartă adevărată. — Vodă învinia pe mitropolit, că el e pricina dispariției Ruxandei, că n-a păzit, ca ochii din cap, că nu-i om de încredere și a. m. d... Din clipa de față Vodă nici nu mai grăia cu mitropolitul.</p>
<p>Așa, Vodă amărât ajunse la Curtea de Argeș, și în loc să se îmbucure că-i întărit de Poartă la domnie, el mai tare se întrista de pierderea iubitei sale mirese și domnițe. Nu-i mai pria nici hrana, nici somnul, și ziua și noaptea era cu gândul dus la Ruxanda lui dragă. Zi după zi aștepta vreo veste din Moldova — dar de multe ori bătândui-se ochiu-i stâng, avea o tristă presimțire, că Ruxanda nu i se va mai întoarce. Vodă ajunse să cheme chiar niște vrăjitoare să-i zică ursita și să-i menească viitorul, dar toate vrăjitoarele și cârturăresele îi cobeau a semn rău.</p>
<p>În sfârșit, după lung și obositor drum ajunse și jupânul Moțoc la Iași, poposind cu rădvanul de-a dreptul la curtea vornicului Tăutu.</p>
<p>Aici afla, că sosise răvaș de la Măria Sa, Ștefăniță Vodă, de pe stepele Nistrului, ca domnița Ruxanda să fie dusă în cetatea Sucevei, întovărășită de un pâlc de plăieși călăre și de părintele ieromonah Gherasim din cetatea Neamțului. Vernicul nu știa nimic mai mult despre soarta Ruxandei, și cei drept n-avea mare păs de jupânița asta, fiindcă se aținea, că Irina să ajungă Doamna Moldovei.</p>
<p>Moțoc porni într-un suflet spre Suceava. Aici dădu ochii cu văduva Doamnă Ruxanda soața lui Bogdan Vodă. De la Doamna mare Moțoc află, că ieremonarhul Gherasim nu sosise aici cu Domnița Ruxanda, ci îi aduse numai o scrisoare închisă, pecetluită.</p>
<p>Doamna singură era curioasă să știe, ce-a făcut ieromonarhul Gherasim cu Ruxanda și ce s-ar cuprinde în acea scrisoare, pe care avea s-o dea Măriei Sale. Scrisoarea se afla-n curtea judecătoriei, ținută bine ascuns de roata boarilor de lângă scaunul domesc.</p>
<p>Jupânul Moțoc cât pe ce era să plece spre Neamț, de-a dreptul la ieromonarhul Gherasim, când colo, din trecăt, află de la niște rude boierești de-ale ieromonarhului, că de fra lui Vodă, cuvioasa față apucă spre țara leșească. Nici un boier nu știa ce-i la mijloc unde ar fi mistuit ieremonarhul pe jupânița Ruxanda, cui ar fi vândut-o?... de parcă intrase în pământ. Toată taina era în acea scrisoare, pe care numai Vodă avea drept a o deschide.</p>
<p>După câteva zile sosi vestea că Vodă Ștefăniță se întoarse în țară.</p>
<p>Oștile Moldovei puseră deocamdată pe goană ordiile tătărești și avea de gând să se retragă dincoace de apa Prutului. Pe stepele Nistrului aveau să rămână numai oștile mercenare, răscumpărate de la Moțoc. În armata lefegie Ștefăniță n-avea mare încredere și oricum se temea de trădare.</p>
<p>Vodă sosi cu alai ostășesc, cu căpitanii credincioși, pe la miez de noapte, când porțile Sucevei erau închise.</p>
<p>Oștile veneau pe jos, din urmă, în frunte cu căpitanul Racoviță. Oștile țării de sus aveau să poposească deocamdată la Huși, iar ale țării de jos în preajma lacului Brateș, pe la gurile Dunării.</p>
<p>La curtea domnească era întuneric. Doamna Ruxanda dormea adânc. Toți căpitanii traseră împreună cu Vodă la curtea domnească, unde se puseră pe mâncate și băute până-n zorii zilei.</p>
<p>Cum se revărsă de ziuă, căpitanii buimaci se împrăștiară. Vodă chefăluit și doborât de puterea vinului se puse pe dormite.</p>
<p>Doamna mare auzise zgomotul strigătelor și chiuătele căpitanilor beți, dar nu voi să dea ochii cu niciunul dintr-înșii.</p>
<p>Abia, a doua zi, pe la amiază, Doamna se abătu în calemul lui Vodă Ștefăniță, pe care-l găsi dormind încă.</p>
<p>Pașii mărunți ai Doamnei treziră totuși din somn pe Vodă, care începu să-și frece ochii, să caște și să-și întindă mâinile. Cum Vodă zări pe Doamna mare, grăi cu-n fel de bunătate:</p>
<p>— Sărut mâna! Buna dimineață, Doamnă!</p>
<p>— Buna dimineață, Măria ta... numai, că acum e amiază!</p>
<p>— Apoi uite am dormit oleacă, — am sosit astă noapte și am tras un chefușor cu căpitanii mei.</p>
<p>— Nu face nimic, Măria ta! cred, că vei fi tare obosit după atâtea nopți nedormite!</p>
<p>— Dar Ruxanda ce mai face?</p>
<p>N-ai putea mata Doamnă să mi-o aduci aici? tare mi-e dor de dânsa...</p>
<p>Doamna nu răspunse nimic deocamdată ci numai făcu niște ochi mari și plini de mirare.</p>
<p>După o clipă grăi Vodă:</p>
<p>— Apoi la noi în Suceava n-a sosit nici o Ruxandă. Acum câteva săptămâni se abătu pe la noi ieromonarhul Gherasim, care...</p>
<p>— Tocmai, tocmai, el, el... o întrerupse Ștefăniță.</p>
<p>— Care ne aduse o scrisoare pecetuită ce-a lăsat-o la curtea judecătoriei. Încolo nimic nou!</p>
<p>— Cum se poate una ca asta? — întrebă Vodă supărat; — Doamne, asta ar mai fi una frumoasă ca Gherasim să-mi fi dus înapoi, în Țara Românească pe domnița Ruxanda.</p>
<p>— Pe mine una nu mă taie capul, ce-a făcut Sfinția Sa cu Ruxanda. Măria ta vei afla din acea scrisoare.</p>
<p>— Dar doamna Despina a sosit din Sibiu cu jupânița Stana?</p>
<p>— Nu, — răspunse scurt doamna, dând tăgăduitor din cap.</p>
<p>— Apoi eu i-am trimis ștafetă de pe stepele Nistrului, la nunta domnească.</p>
<p>— N-am știință despre aceasta. Apoi să te scoli Măria ta și să poftești la masă.</p>
<p>După aceste vorbe doamna părăsi calemul Vodă, pe care-l lăsă adânc îngândurat.</p>
<p>(Va urma.)</p>
<p>Partea Literară.</p>
<p>VOIEVOZII.</p>
<p>Povestire originară a „Unirii”.</p>
<p>de Dela Bistriță. (Continuare).</p>
</div>
<div type="chapter" n="24">
<p>CAPITOLUL XXXI</p>
<p>Era noapte. Pe cerul senin și limpede ca apa pârâului de munte licureau în taină luceferii de aur. Peste piscurile cernite de hohotul nopții mijea un pătrar de lună, ascultând farmecul nopții și tainele Sucevei.</p>
<p>La curtea domnească furnicau boierii ca un mușuroi de furnici.</p>
<p>Ce se întâmplase?</p>
<p>Căpitanul Racoviță împreună cu oștile vitejești se întoarseră plini de izbândă de pe stepele Nistrului. Nici de astă dată n-avură noroc Tătarii să pustiască mănoasele moșii moldovene de peste Prut și să le stârpească ca grindina ori ca hrăpărețele lăcuste. Acolo, spre paza Țării, rămaseră numai oștile lefegii împreună cu tatăl lor, viteazul Moș Purice.</p>
<p>În Suceava întreagă era o mare bucurie pe urma sositei oștene — dar era alta și mai mare, fiindcă la curtea domnească sosiră Doamna Despina Basarab cu jupânița Stana, de peste munții Ardealului, din târgul Sibiului.</p>
<p>Vodă Ștefănița auzind despre răpirea ibovnicei sale Ruxanda, adusă în Moldova, după mult amar de vicleșuguri, de istețul dragoman Pandele, numai decât dădu porunca să pornească o ștafetă, întocmită din câțiva boieri fruntași, spre Sibiu; să poftească pe Măriile Lor, doamna Despina și domnița Stana, la Suceava, la curtea domnească, la nunta Ruxandei.</p>
<p>Vodă, aflat pe stepele Nistrului, trimise poruncă domnească la Iași, la curtea Tăutu, ca jupânița Ruxanda să pornească cu ieromonarhul Gherasim, în strajă oșteană, la Suceava.</p>
<p>Ștefăniță mai pe urmă nu primi nicio veste din Moldova, ce se întâmplase cu domnița Ruxanda și cu ieromonarhul Gherasim... Vodă era morțiș încredințat, că va găsi pe jupânița Ruxanda acasă, la curtea domnească în tovărășia doamnei Ruxanda și ieromonarhului Gherasim.</p>
<p>Azi, când se întoarseră și oștile și când sosi și mirele și doamnele mari din Ardeal, să prăznuiască nunta domneasca, acea zi de obștească și mare bucurie pentru întregul popor, lipsea singura mireasă.</p>
<p>Vodă aflase din gura doamnei Ruxanda, că la curtea judecătoriei se află o scrisoare pecetluită, din partea ieromonarhului Gherasim. Acea scriseare fu ținută trei zile în teancul hârtiilor, zapisurilor, suratelor domnești încurcate și păzite ca ochii din cap de logofătul Dragomir și de doamna Despina. Câțiva boieri cerură de la doamna Ruxanda, ca acea scrisoare să fie dusă la curtea judecătoriei și ținută acolo, spre mai mare pază.</p>
<p>Dar nenorocire! — Scrisoarea intrase în pământ — era pierdută. Marele judecător Vasile Jianu, jură pe sfânta cruce, în fața domnului, că nu primise nicio scrisoare de la boeri! de asemenea și doamna Ruxanda cât și logofătul Dragomir jurară, că dădură scrisoarea celor trei boieri:</p>
<p>Moțoc, visternicul țării, postelnicului Trotușan și cămărașului Mârza. Niciunul </p>
<p>însă din pomeniții jupâni nu se afla în Suceava. Acum Vodă înțelese, că ei vor fi furând scrisoarea, vor fi deschis-o, să afle unde-i mistuită ființa Ruxandei.</p>
<p>Ștefăniță începu să se înspăimânte, să se neliniștească, că scrisoarea ieromonarhului ajunse pe mâna trădătorilor, pe mâna vrăjmașilor...</p>
<p>Un gând îl înfiora, că iar i se vor risipi visurile nopților și zilelor sale...</p>
<p>Doamna Despina întrebă necontenit pe jupânii de față, de n-au cumva știința despre copila sa prăpădită în lume?</p>
<p>Dar nimeni din boieri n-o puteau liniști și mulțumi cu sigur răspuns, de vreme ce tot nodul tainei era în scrisoarea ieromonarhului, furată de cei trei boieri.</p>
<p>Ajunge de știut, că pe câtă bucurie se stârnise în inimile tuturora de dragul nunții domnești, pe atâta amărăciune și necaz se puse peste sufletele nuntașilor.</p>
<p>A doua zi Vodă numai decât dădu porunca Vornicilor, vătămanilor și cuzeilor, să cerceteze Suceava și neamul boierilor fugiți.</p>
<p>Trei zile de-a rândul stărui Moțoc pe lângă doamna Ruxanda, să capete scrisoarea ieromonarhului, sub cuvânt, c-o duce la curtea judecătoriei, spre mai mare veghere.</p>
<p>În sfârșit doamna — mult din îndemnul logofătului Dragomir, se învoi la cererea lui Moțoc, dând scrisoarea pe seama alor trei boieri: Moțoc, Mârza și Trotușan. Scrisoarea era încredințată visternicului Moțoc care în tovărășia celorlalți doi jupâni aveau s-o depuie la curtea judecătoriei, în mânile cneazului Vasile Jianu.</p>
<p>Dar Moțoc îndrăzneț, pofti pe tovarășii săi la curtea sa, desfăcu răvașul, din care află, că jupânița Ruxanda s-a făcut călugăriță și că slujește Domnului în sihăstria mănăstirii Putna.</p>
<p>Fără a mai pierde un pic de vreme, mai înainte de a sosi Vodă Ștefăniță cu oștile de pe stepele Nistrului și doamna Despina cu jupânița Stana din Sibiu, Moțoc cu cei doi jupâni, în contășe sprintene, se repeziră călare, în zborul vântului, de-a dreptul la Mănăstirea Putnei.</p>
<p>Aici, Moțoc spuse cuvioasei starițe Eudochia că vine în numele lui Vodă Ștefăniță, care poruncește, ca sora Pulheria (domnița Ruxanda) să se abată la curtea domnească din Suceava, de vreme ce au sosit doamna Despina și domnița Stana Basarab — care doresc cu foc să dea ochii cu fiica Măriilor Sale.</p>
<p>Starița începu a șovăi, a face greutăți, că tipicul nu învoiește a împrăștia măicuțele prin lume, că să nu le vină ispită de a zice rămas bun stării monahale.</p>
<p>Moțoc însă îi răspunse, că voia lui Vodă e voia lui Dumnezeu, că stareța trebuie să dea drumul surorii Pulheria — fie și în tovărășia altor măicuțe. Când visternicul Moțoc arătă stareței scrisoarea Ieromonahului — că vine în numele lui Vodă — atunci de abia se hotărî să învoiască surorii Pulheria, de a se îndepărta de zidurile mănăstirești pentru o săptămână în tovărășia altor două măicuțe.</p>
<p>Înainte de plecare, Moțoc închise, drese și pecetluise scrisoarea ca mai înainte, imitând cu tot meșteșugul caracterul cirilicilor turnate de mâna ieromonahului.</p>
<p>Apoi visternicul înmână răvașul jupânului Trotușan, însârcinându-l totodată, ca să se</p>
<p>Partea Literară.</p>
<p>VOIEVOZII.</p>
<p>Povestire originară a „Unirii”.</p>
<p>de Dela Bistriță.</p>
<p>(Continuare).</p>
<p>Trotușan mai curajos din fire, după ce făcu o adâncă închinăciune lui Vodă, începu cu glas tremurător și încet:</p>
<p>— Am auzit că Măria ta caută scrisoarea ieromonahului Gherasim, uite-o e la mine.</p>
<p>Zicând aceste cuvinte jupânul întinse răvașul închis și prefăcut de Moțoc Măriei Sale. Apoi începu iar a rosti cu aceeași neliniște:</p>
<p>— Doamna Ruxanda cu logofătul Dragomir încredințară răvașul jupânului Moțoc, care l-a deschis și l-a citit din capăt în răscapăt; și văzându-i cuprinsul, socotit-a de bunăcuviință să-ți facă Măriei Tale mare mare bucurie: să-ți aducă pe jupânița Ruxanda de la mănăstirea Putnei, unde se aflase până acuma, ca sora Pulheria.</p>
<p>Jupânul Moțoc a compus scrisoarea la loc și ne-a însărcinat să ți-o dăm Măriei Tale, s-o citești și Măria Ta!...</p>
<p>— Apoi ce îndrăzneală și obrăznicie e una ca asta? ca voi, mojicilor nerușinați, să deschideți răvașul ieromonahului lăsat mie?</p>
<p>Vodă zise aceste cuvinte cu glas puternic, de răsună calemul domnesc. Apoi ajuns la culmea mâniei, zvârlind scrisoarea în capul lui Trotușan, răcni:</p>
<p>— Vă osândesc la moarte pe tustrei, mâine are să vi se taie capul!</p>
<p>La aceste cuvinte jupânii palizi ca moartea, se azvârliră la picioarele Voievodului și cu mâinile împreunate grăiau:</p>
<p>— Iertare? Măria Ta! Nu suntem noi de vină — de vină e jupânul Moțoc. Îndură-te Măria Ta, de noi și de copiii noștrii!</p>
<p>Maica Zenaida leșină de spaimă. Vodă întărâtat făcu semn cu mâna arnăuților să încătușeze pe cei doi boieri nemernici. Jupânii plângeau, șovăiau, se văitau... dar nimic nu mai folosi!</p>
<p>— Îndură-te, Măria Ta, — grăi econoama Paraschiva, înspăimântată și cu lacrimi în ochi: îndură-te, Măria Tă! doar jupânul Moțoc vine în urmă cu domnița Ruxanda!</p>
<p>A doua zi toată Suceava; Domnul, boierimea și norodul ieși în ocolul târgului, unde călăul tăia capul celor doi jupâni: Mârza și Trotușan.</p>
<p>Numai Moțoc scăpă cu viață.</p>
</div>
<div type="chapter" n="25">
<p>CAPITOLUL XXXII</p>
<p>Ca un fulger năprasnic străbătu plaiurile, munții și văile Moldovei zvonul războiului.</p>
<p>Pe loc, cum Vodă Ștefăniță află ca jupânul Moțoc fugise cu domnița Ruxanda spre Țara Românească, porunci Vornicului de sus și de jos să strângă oastea-n pâlcuri, s-o miște împotriva lui Radu de la Afumați. Oștile Moldovei de sus aveau să se întâlnească cu cele de jos în preajma Bârladului.</p>
<p>Timp de-o săptămână — ziua și noaptea — curgeau în jos, spre Bârlad, cete-cete de ostași în jalnice, înfiorătoare suspine din surle și buciume.</p>
<p>Pe zmeii iuți și sprinteni ca vântul străbateau în goană nebună călăreții și plăeșii,</p>
<p>legănând paloșele sulițile-n vânt— în frunte cu Vodă Ștefăniță.</p>
<p>Oștile călăre trecură Siretul înnot — și pe valea Siretului și a Bistriței alunecau în inima Moldovei.</p>
<p>Ochii cumpliți ai lui Ștefăniță — arzători de ură și răzbunare, oțereau, înfiorau pe vitejii oșteni. În preajma-i călăreau hatmanii, mari vătămani și armași, care își țineau înfipți ochii crunți dușmănoși în zarea întunecată și pustie a nopții; — frământând și culcând la pământ dudăele miriștilor, păpușoaiele de abia încolțite pe lanuri; lăsând în urmă târguri și sate în vaiet și plânset...</p>
<p>Clopotele schiturilor și bisericilor umpleau lumea de spaimă cu vaerile lor, sunătoare a jale și pustiu...</p>
<p>Departe — pe undele valurilor și pe șoaptele vântului veneau ascuțite înmlădieri de buciume și cornuri; miile de sulițe și sănețe sclipeau ca argintul la lumina de soare...</p>
<p>Dinspre Iași căpitanul Movilă aducea oștimea călare în fugă de fulger.</p>
<p>Oștile lui Ștefăniță se întâlniră cu ale lui Movilă — la Ruginoasa.</p>
<p>După un popas mare și lung, în care frații de oaste își dădură mâna și se cinstiră cu votcă, alinându-și foamea cu pastrama prăjită pe jăratic, porniră iarăși la drum, în cântece îmbărbătoare, în sunete de tobe, în nechezați de cai semeți.</p>
<p>Vodă cu căpitanii oferiți alunecau cu ochii înainte, spre câmpiile nemărginite și spre dealurile Carpaților, împurpurați de razele însângerate ale apusului de soare.</p>
<p>După două zile de obositoare alergare cu scurte popasuri, călărimea lui Vodă ajunse-n Bârlad, unde-l aștepta oastea țării de jos. Câmpiile Bârladului păreau înălbite de corturile oștilor întâlnite. Un fior de nespusă bucurie tresări în mulțimea oștenilor la sosirea lui Vodă, — pe când vechile armonii și fanfare de cornuri, surle de buciume îndemnau pe voinici la luptă crâncenă, de moarte.</p>
<p>După ce Vodă isprăvi sfatul înjghebării de luptă, tunurile porneau singure înainte până la hotarele țării. Din urmă Vodă dădu poruncă, ca oștile să se-mpartă-n două. Jumătate din pedestrime în frunte cu o mână de pâlcuri călări să apuce spre Focșani, iar cealaltă să ia drumul în jos, spre Tecuci; pe când tunarii tăiau mijlocul Moldovei.</p>
<p>Într’o larmă surdă, ce zguduie pământul și cutremură văzduhul, s-o culce la pământ. Potopul de sulițe de oțel orbeau vederea la lumina din soare: flamurile oștilor fâlfăiau cu mândrie printre sănețe, arcuri, săbii și coase.</p>
<p>Cetele înaintau mereu înainte în melodiile triștelor, surlelor și buciumelor, îngânate de suspinele apelor, de freamătul codrilor, de plângerile clopotelor, înfiorând de spaimă pământul românesc.</p>
<p>Oastea lui Ștefăniță trecuse de demult Milcovul, vechea graniță dintre voievodatele îndușmănite. În cale, oștile Moldovei îngrozeau bătrânii, femeile și copiii: prădând, jăfuind, dând foc satelor și târgurilor românești.</p>
<p>În negura înserării, se zărea Râmnicul de departe cu turnurile lui ascuțite și lungi.</p>
<p>Sufletul lui Ștefăniță tresări de bucurie, amintindu-și că-n Râmnic bunicul său, Marele Ștefan Vodă, învinse pe Munteni și că pe locul acela durase, spre veșnica pomenire o biserică amintitoare de biruință.</p>
<p>Oastea poposi pe valea Râmnicului înnoptând sub cerul deschis. Căpitanii în frunte cu Vodă intrară în târgul pustiu, cruțându-l de sabie și foc, de dragul sfântului lăcaș ridicat de Ștefan Vodă. Fruntașii cu Ștefăniță găsiră gazdă prietenoasă la mănăstirea Râmnicului, căreia Marele Ștefan îi lasă o Evanghelie legată-n copci și scoarțe de aur, odăjdii scumpe și pungi pline de galbeni.</p>
<p>Starețul Pancuite primi mai mult de frică decât de bunătate, pe Moldoveni, cu care părea că are legătură de prietenie, pe urma binefacerilor din trecut.</p>
<p>La masa mare întinsă de călugări, cât ai da din ochi, lângă Vodă luă parte și cuviosul Stareț, îmbiind pe Vodă să tot guste din pârpâliturile de pui și din vinul vechi de Odobești.</p>
<p>— Să bem, fraților, zise Vodă către căpitani, — să bem în cinstea și pomenirea bunicului nostru, Marele și sf. Ștefan, care aici învinse pe Români!...</p>
<p>— Să bem, Măria Ta, — reluau căpitanii — și el să ne ajute, ca și nepotul lui, Măria Sa Vodă Ștefăniță, să învingă și de astă dată pe dușmanii lui de moarte... să bem, Măria Ta!</p>
<p>Cu toți se îndemnau la băute și mâncate, numai starețul singur nu bea nici mânca, ci privea cu ochi îndoielnici la chipul lui Vodă, înfumurat de puterea vinului, ca și când i-ar șopti: „dar cine știe, dacă și de astă dată vă vor ajuta soarta și norocul!?“</p>
<p>— Dar Sfinția Ta nu bei cu noi? Bea părinte, cât ești cu noi, c-apoi cine știe, când vei mai bea... zise Vodă plin de mulțumire.</p>
<p>— Ei bine să beau și eu, dacă dorești, Măria Ta, răspunse scurt starețul, golind un pahar de vin,</p>
<p>— Ei și ce zici, Sființia Ta, are să ne meargă și de astă dată bine? îl întrebă căpitanul Movilă.</p>
<p>— Păi ce să zic eu, că pe mine nu mă prea taie capul la alde-a războiului. Noi călugării ziua și noaptea ne rugăm, batem mătănii pe la toți sfinții, ca Atotputeruicul să ne cruțe de sabie și foc, de foamete și ciumă... că doar și noi simțim jalea poporului istovit de-atâtea războaie.</p>
<p>— He, he, taică Părinte — zise Vodă, bătându-l pe umăr, — război ca acesta n-a mai fost și n-a mai fi în Țara Românească! Pârjol și puzderii avem să facem din moșiile vrăjmașilor noștri! Prea și-au făcut râs de noi câinii de români!</p>
<p>— Și cică s-ar zvoni printre români, că războiul e de dragul unei jupânițe... Astea-s numai snoave pe semne, că, dragă Doamne, n-am ajuns vremile lui Por Împăratul!</p>
<p>— Ba mai rele, taică părinte... Vom trebui să ne luptăm ca Feții-Frumoși pentru Ileana Cosânzeana... Dar n-ai ști, Cuvioșia Ta, pe unde-i cuibită oastea lui Vodă Radu?</p>
<p>— Dă, bine nu știu, să ierți Măria Ta, dar auzii, că oameni de prin ținutul nostru au fost luați la oaste și duși spre Ploiești.</p>
<p>— Auzi, Măria Ta, de la părintele Stareț — reluă căpitanul Movilă, că oastea lui Radu e strânsă la Ploiești. Atunci ar fi bine să mai așteptăm pe loc, până când n-a sosi întreaga noastră oaste...</p>
<p>— Numai decât!</p>
<p>După ce mai băură câteva clondire de vin, Vodă cu căpitanii chefoși se sculară de la masă.</p>
<p>De departe, pe undele vântului veneau tremurătoare, melancolice înmladiri de bu-</p>
<p>cium și de corn din lagărul oștilor răzlețite de valea Râmnicului.</p>
<p>Șase zile și șase nopți zăbovi oastea lui Ștefăniță Vodă pe miriștile Râmnicului, până când se adunase întreagă... A șaptea zi voinicii odihniți porniră într-un avânt puternic și sălbatic. Călăreții în frunte, încovoiați, înjdoiți pe oblânc, cu capetele înainte, își întindeau în vânt paloșele, săbiile și sulițele scânteietoare, tăioase, gata să le răpeadă în piepturile vrăjmașe.</p>
<p>(Va urma.)</p>
<p>VOIEVOZII</p>
<p>Povestire originară a „Unirii”.</p>
<p>de Dela Bistriță. (Continuare).</p>
<p>Vodă rămase mai în urmă cu căpitanul Movilă. După ei veneau călăre alte cete de viteji, sub care ropotea pământul frământat de copitele zmeilor oțeriți, ce-nfiorau văile de alarma surdă.</p>
<p>Pe valea Prahovei, în zăre, de departe, se zărea o dungă, o ață sclipitoare, șerpuind printre văi și mancele, era apa Teleajănului care-și mâna valurile în șoapte pline de-o tainică duioșie și suspin...</p>
<p>La dreapta nu se mai sfârșeau brâurile de munți, la poalele cărora stătea tupilată oastea mândră, vitează a lui Radu Vodă.</p>
<p>O ștafetă de călărași trecu Teleajănul înot, pe când Vodă cu cealaltă oaste aștepta veste hotărâtă.</p>
<p>Din urmă soseau necontenit cete-cete de viteji. Tunurile nu sosiră încă.</p>
<p>Așa, pe neașteptate, prin oastea țintită cu ochi pândeți Înainte, se stârni un răcnet sfâșietor:</p>
<p>— Vin călărașii noștri înapoi, vin în goana mare!...</p>
<p>— Băieți, înainte, răcni Vodă, trăgându-și pala, — loviți și ucideți fără de milă...</p>
<p>- În sotniile oastei vrășmașe, ce se apropia ca o sălbatică vijelie, licăreau ca argintul ferurile lucii.</p>
<p>O neagră înfiorare trecu prin rândurile lui Ștefăniță în fața luptei cumplite, de moarte.</p>
<p>— Acum băieți!</p>
<p>Un răcnet de răzoi izbucni în cetele lui Ștefăniță, pornind în goană nebună, ca un uragan atotcotropitor, în fața morții cumplite, peste apele Teleajănului.</p> 
<p>În dreapta și în stânga se desfăceau glasuri de comandă într-o alarmă asurzitoare. Deodată, niște bubuiri de tunuri cutremurară pământul, zvârlind cu limbi de foc în rândurile lui Ștefăniță. Fruntea călărimii se așternu la pământ, secerată de coasa morții neașteptate.</p>
<p>Din amândouă părțile începură focurile mănețelor într-o neagră vâltoare de fum și miros de iarbă de pușcă. Oastea lui Ștefăniță se desfăcu în două jerghii pe toată întinderea câmpiei, călăreții în lături, iar pedestrimei în mijloc.</p>
<p>Călărimea lui Radu, ocrotită de tunurile ascunse pe măgurile coclaurilor, porni să </p>
<p>frângă mijlocul oastei vrăjmașe. Într-un freamăt și zingât de paloșe vitejii lui Radu zdrobesc, ucid, culcă la pământ oștimea Moldovei. Oștile se luptă crâncen, sângeros, piept la piept; paloșele vâjie, rătezând capete sulițele fâșâie în carne vie, săgețile străbat în piepturi, sănețele împart necontenit plumbi omorâtori în străfulgerări cumplite, în urlete și vaste despărătoare.</p>
<p>Valea Prahovei e numai o baltă de sânge cald, dogorind la soare.</p>
<p>Alte pâlcuri proaspete de ostași, conduși de însuși Ștefăniță, se răpede furios dinapoia celor căzuți, pe mormane de leșuri, să frângă rândurile lui Radu.</p>
<p>— Înainte băieți — strigă Ștefăniță, care ca un fulger îngrozitor se repezi cu ceata călare în oastea vrăjmașă.</p>
<p>Arcanele zbârnâiau prin văzduhul negru de fum, secerând capete vii.</p>
<p>Răcnetele, vaietele, gemetele răniților amestecate cu sfornăirile și nechezările cailor rătăciți. Alunecați pe mormane de leșuri, cu alarma buciumelor cu bubuirile tunurilor sânețelor — stârneau peste toată valea Prahovei înfiorarea de moarte, în amândouă oștile.</p>
<p>Vântul purta peste vârfuri de munți, iar apa peste văi îndepărtate — groaza lupții fioroase.</p>
<p>Muntenii îndârjiți nu se dădeau înapoi ci, învârtindu-și arcanele, ciunteau mereu din rândurile Moldovenilor, care se prăbușeau la pământ cu cai cu tot.</p>
<p>Călărimea munteană — la îndemnul lui Radu Vodă se azvârli în focul dușmanului, să calce, să strivească pâlcurile pedestre ale lui Vodă Ștefăniță.</p>
<p>Moldovenii zdrobiți o iau la goană — dar dindărăt sunt urmăriți de oastea lui Radu, care neîncetat o doboară cu săgeți și cu focuri de plumbi. Luat înainte de șuvoiul luptătorilor — Radu aleargă nebun după oastea ferfenițită a lui Ștefăniță, arzând de dorul răzbunării.</p>
<p>Pe când Moldovenii treceau înot apa Teleajănului, mulți își găsiră mormântul în valurile apei, nimeriți de arcanele și săgețile muntene.</p>
<p>Dar și din partea oștilor știrbite, frânte ale Moldovei, fulgerau, șuierau în vânt săgeți și focuri omorâtoare.</p>
<p>(Va urma.)</p>
<p>Partea Literară.</p>
<p>VOIEVOZII.</p>
<p>Povestire originară a „Unirii”.</p>
<p>de Dela Bistriță. (Continuare și fine).</p>
<p>În revărsarea nopții oastea lui Radu Vodă se întorcea învingătoare spre Târgoviște și curtea de Argeș.</p>
<p>În zările nopții nu se mai zărea nicio urmă din oștenii goniți de munteni. Numai vântul în freamăt suspinător purta pe aripile sale, ori Teleajănul în jalea murmurului — gemetele răniților, luptăndu-se cu moarte pe câmpul de bătaie.</p>
<p>Luna, încremenind de groază, se ascunse după un disc de munte.</p>
<p>Așa, Vodă Ștefăniță zdrobit cu desăvârșire, trebui să se retragă înapoi, învoindu-se cu soartea nenorocitului război: că Ruxanda să fie a aceluia, care va învinge!</p>
</div>
<div type="chapter" n="26">
<p>CAPITOLUL XXXIII</p>
<p>Înserase.</p>
<p>Luceferii de mărgăritar izvorau unul câte unul pe covorul întunecatelor zări. De peste neguroșii brazi, ce se urcau în văzduh ca niște stafii uriașe, răsărea luna plină.</p>
<p>Zâna nopții, cu fruntea visătoare, se înălța în măreția întinderilor sinelii, împroșcate cu flori strălucitoare de aur și do mărgărint.</p>
<p>Uneori, pe furiș, își tupila chipul bălai sub pala norilor argintii, scăldându-se cu dornică desfătare în valurile pline de lumină.</p>
<p>Vântul, ca un flăcău zglobiu în veci fără astâmpăr, cutremura în freamăt domol coroanele codrului visător... doar doar de nu i-ar lăsa să ațipească în neclintirea nopții. Pe aripile lui sprintene aducea din depărtări fanfara undelor lin sunătoare: clipocitul Argeșului, plin de tainică vrajă, care povestea în murmur de valuri un basm bătrân, fermecător, din vremurile mândre, apuse.</p>
<p>Uneori fura pe aripile sale vreo frântură de doină, îngânată pe trișcă ori pe caval... s-o îngâne văilor și munților...</p>
<p>În toată întinderea firii domnea cea mai adâncă și măiestoasă tăcere de noapte. Nici pe la curțile boierești n-auzeai zarvă și chiuăte, răcnete de urare ori duruit de rădvane...</p>
<p>Pretutindeni liniște și pace... Și în această sfântă cucernică tăcere părintele Mitropolit Maxim schimba inelele de logodnă la curtea domnească a lui Radu Vodă.</p>
<p>Logodnica mândră ca Ileana Cosânzeana își schimbase portul și rostul călugăresc în veșminte scumpe, cu lire de aur și presărate cu boabe de mărgărint.</p>
<p>Jupânul Moțoc după ce-i aduse lui Radu Vodă odorul furat de dragomanul Pandele, își luă drumul înapoi prin Țara ungurească, Polonia, cu buzunarii plini de galbeni.</p>
<p>A doua zi, la sfânta mănăstire se săvârșea un parastas pentru vecini ca odihnă a celor căluți pe câmpul de luptă. Oastea trăgea în cinstea eroilor salve de tunuri și puști, pe când poporul credincios își înalță spre plaiurile cerurilor rugi ferbinți și cucernice.</p>
<p>După sf. slujbă logofătul Niță aduse suretul de pace, pe care avea să-l trimită în numele Măriei Sale, Radu Vodă de la Afumați, la Suceava, la curtea Domnului Vodă Ștefăniță.</p>
<p>În calemul domnesc, înaintea lui Vodă și a Scaunului mare, Niță desfășură suretul încet, ca pe un hrisov neprețuit de scump, scris pe hârtie de pergament cu buchi mari și groase, în caractere chirilice.</p>
<p>După ce mai tuși o dată, limpezindu-și glasul, începu impunător:</p>
<p>SURET.</p>
<p>Din al lui Dumnezeu milă, „Noi Radu de la Afumați, Voievod și Domn al Țării-Românești, cu aceasta a Noastră adevărată carte știre facem tuturor, ce vor căuta spre dânsa, sau citindu-se va auzi. Adică cu a noastră tuturora voie ținutu-s-au mare Scaun la a Noastră domnească Curte, în care-ai noștri boieri mari de cuviință găsit-au, că-i mai de creștinește pentru noi, ca unui frate de aceeași sfântă și pravoslavnică credință cu noi și mai tot de același sânge cu noi, de-om trimite carte de împăcăciune Măriei Tale, Ștefăniță Voievod din mila lui Dumnezeu Domn al Țărei-Moldovei.</p>
<p>Așijderea Măriei Tale prin aceasta a noastră carte înștiințare facem, că din a noastră bunăvoință iertare îngăduim tuturor păgubeniilor de noi îndurate, ce ni le-au adus vifornița de pe a Teleajănului vale, unde încăierat-s-au ale ale Măriilor Noastre oști.</p>
<p>Cât numai iarăși Măriei Tale înștiințare facem, ca spre a noastră mare mângâiere, dacă așa a voit bunul Dumnezeu, ce-au făcut cerul și pământul și Preacurata Fecioară Mărie, Maica Domnului nostru Isus Hristos, care datu-ni-au de biruință putere, că din această vreme: Ruxanda, fata pe care făcut-o au marele Voievod Neagoe Basarab, fost din mila lui Dumnezeu, Domn al Țării-Românești, de sfântă și fericită pomenire, cu evlavioasa Doamnă Despina, chemată și Milița, fiica lui Lazăr Despotul, Țarul Sârbilor, care amândoi fost-au ctitorii sfintei noastre mănăstiri de la Argeș, să ne fie nouă din a biruinții zi de dreaptă jupâneasă și din a Preaînaltului milă domnița Țării-Romănești.</p>
<p>Și pentru mai luare tărie și întăritură a tuturor celor mai de sus scrise, poruncit-au Măria-mea credinciosului nostru jupân, dumisale Niță logofătul, acest act de împăcăciune să scrie și domneasca pecete la aceasta adevărată a Noastră carte să o „spânzure”.</p>
<p>(L. S.)</p>
<p>Dat în Curtea de Argeș. Florar 18, vlt. 7036 (1526) iscăliți: Niță logofătul,</p>
<p>Iliaș diacul.</p>
<p>— Bun, răspunse Vodă mulțumit, adă-i încoace să-mi pun numele în frunte și să-i torn și o cruce. Tu Niță, să pui pecetea domnească.</p>
<p>Vodă iscălind suretul, îi înainta logofătului, zicându-i:</p>
<p>— Credem, c-ar fi bine să-l trimitem prin Pătrașu.</p>
<p>— Bine, logofete dar mai întâi să fac pe hatmanul Pătrașcu spătar pentru credința și dragostea care o are față de noi.</p> 
<p>— Mulțumim Măriei Tale — răspunse Pătrașcu — pentru această mare vrednicie; ne-om sili de-acum se Vă arătăm și mai mare dragoste și îndatorință față de Scaunul domnesc.</p>
<p>Și când pornești spre Suceava?</p>
<p>— Cât de curând Măria Ta, dar mai întâi am se mă abat la Râmnic; se zvonește prin poporeni, că Vodă Ștefăniță ar fi tras ls mănăstirea Râmnicului.</p>
<p>— Cu atât mai bine. Și să vii înapoi tot cu suret din partea lui Ștefăniță.</p>
<p>M-ai înțeles?</p>
<p>— Înțeles, Măria Ta.</p>
<p>— Atunci să auzim de bine și drum bun! Iar cum ai să vii cu răspunsul, am să-ți înmânez spada domnească în fața boierimii.</p>
<p>— Să auzim de bine, Măria Ta, numai păcat, că n-om fi și noi de față la nunta domnească!...</p>
<p>Cui nu-i venea în gând, să creadă, că se întoarseră iar vremile lui Papură Vodă ori a lui Por Împăratul, pe când Feții frumoșii se încăierau la luptă de dragul vreunei Ilene Consânzene?</p>
<p>Așa i-a fost scris, pe semne, viteazului Radu, să aibă noroc, să-și biruie vrăjmașul, ce-l căuta de altfel cu amenințări nebune, cu sabie și foc, zădărnicirea visului de aur, ca mai pe urmă să se aleagă cu gingașa și curata dragoste a Ruxandei...</p>
<p>Așa i-a fost scris, pe semne și Voievodului Ștefăniță să-și calce pe inimă, să-și ia rămas bun de la zâna, pe care o dezmierda ziua și noaptea, numai în gândurile și-n visurile sale, ca mai apoi s-o lase altui crai, s-o alinte mai cu dor, s-o dezmierde mai cu foc, să se îmbete de toată vraja dulcei și fragedei sale tinereți...</p>
<p>Ca un vis s-au strecurat și zbuciumurile acelor negre și înspăimântătoare vijelii, ce-adaseră cu sine atât amar de restriști, de jale și de grea cumpănă pe capul Moldovei.</p>
<p>Dar în sfârșit zările atât de întunecate mai deunăzi, se limpeziră din nou; soarele, ce stase până acum ascuns după norii cătrăniți îngrozit de sângeroase priveliști, își arăta iar chipu-i bălai pe întinderile zărilor albastre, strecurând peste țările învrăjbite potop de raze dulci mângâietoare.</p>
<p>Și inima poporului, care mai zvâcnia înfiorată de frământările și grozăviile zilelor negre, se liniștise și ea, coborând trecutul sângeros în groapa uitării de veci! . . .</p>
<p>Îmbucurătoarea veste de pace zgudui pământul românesc.</p>
<p>Ca un fulger străbătu din capăt în răscapăt întreaga Moldovă, vestea, că tinerii Voievozi își dădură iar mâna de prietenie.</p>
<p>În Suceava se porniră armoniile zvonurilor de clopot, mulțumind Atotfăcătorului, prin vraja răsunătoarelor limbi, pentru mântuitorul gând de pace al Domnului Țării românești.</p>
<p>Dar și-n Curtea de Argeș te asurziau îngânările limbilor de clopote și limbuțelor de clopoței; te asurzea bubuitul miilor de salve; te asurzeau răcnetele frenetice de bucurie, de „urale“; te asurzeau mlădierile de cavale și triști, de buciume și surle.</p>
<p>Codrii tresăreau vrăjiți de farmecul atâtor cântări sărbătorești, și apele șirete, ce-ascultau în taină, furau, pe valurile lor vraja doinelor vechi, să le cânte și mării.</p>
<p>Și credeai, mării Doamne, că serbările nunții domnești nu se mai sfârșesc...</p>
<p>Ce alai mândru de vornici și de logofeți, de boieri mari și jupânițe frumoase nu se mai strânse la nunta lui Radu Vodă</p>
<p>Iar mirii doreau să nunteze, nu în strâmta încăpere a zidurilor domnești, ci afară, în largul firii, la umbra pădurii întinerite.</p>
<p>Cine din norod nu ardea de dor să vadă pe domnița Rnxanda, în portu-i de mireasă, cu cununa domnească pe frunte, când de dragul ei se stoarse atâta șuvoi de plâns și se vărsase atâtea șiroaie de lacrimi?</p>
<p>Poporului întreg i se rupea inima de mare bucurie, ajungând, să vadă și el odată o nuntă domnească, ca-n povești, să guste și el din veselia zilelor mari...</p>
<p>Munții și văile răsunau mereu de chiuite lungi, ascuțite, iar bietul pământ duduia sub picioare, cutremurat de frământarea bătutei și căzăceștei, brâielor, horelor și sârbelor. În inima pădurii, la umbra stejarilor bătrâni, s-au tot întins mese mari, împrejurul cărora stolnicii și paharnicii se învârteau ca tineretul, îndemnând po boieri mai ales — la golitul ulcelelor de vin...</p>
<p>Colo jos pe iarba verde și moale se întindea mulțimea norodului, prin care foiau oacheșe țigăncușe cu oale pline de vin. Țigănușii alintau auzul poporului cu țipătul scripcilor și zumzetul cobzelor.</p>
<p>La masa domnească printre sunetele vioarelor și cobzelor se lămureau și fluierăturile cimpoaielor, triștelor și surlelor.</p>
<p>Colo-n capătul mesei, sub umbra deasă de stejari, stăteau însurățeii. Mirii păreau peste măsură de veseli. În ochii lor mijea zâmbetul fericirii. Radu, spilcuit în contăș purpuriu, tras cu gaitane negre, prinse-n nasturi de aur, cu pletele-i lungi și negre, cu ochii ageri, ca de șoim, părea ca un Făt-Frumos din povești. Iar Ruxanda îmbrăcată-n cămașă albă de in, împestrițată cu feluri de arniciuri, încinsă la mijloc cu bete colorate, cu fotă albastră, stropită cu fluturi de argint și mărgele de aur, cu valurile de beteală și lămâițoi, ce-i curgeau de pe bogăția-i de păr, învăluit într-un giulgiu alb, străveziu de gază, cu cununa de domniță pe frunte bătută-n mărgăritare, părea ca o zână din lumea basmelor.</p>
<p>Și ochii nuntașilor se îndreptau numai spre miri, așa de dragi le erau tuturora. Iar nunii mari au fost Țarul Sârbilor, jupânul Ion Despot cu Țarița, jupâneasa Florica. De față au fost și logodnicii Petre Rareș cu domnița Ilinca.</p>
<p>În toiul petrecerilor nunii mari și boierii de frunte ai Țării ținură cuvântări peste cuvântări, urări de bine în sănătatea Măriilor Lor, Radu și Ruxanda. Vorbi chiar și logofătul Dragomir în numele Domnului Moldovei, care venise cu vornicul Beldiman, trimiși, ca soli de Vodă Ștefăniță la nunta lui Radu.</p>
<p>Iar după ce boierimea se sculă de la masă, întinse pe tăpșanul dumbrăvei verzi și horă mândră cum nu se mai pomenise în Țara Românească.</p>
<p>Apoi începură corăbeștile, căzăceștile, frâiele, bătutele, care trudiră amar plăpânda mireasă.</p>
<p>De chiuitele nuntașilor răsunau văile munții.</p>
<p>Jocul ținu până la apusul soarelui. Pe înserat boierii flămânzi, se puseră iar pe mâncate și băute...</p>
<p>Iar de peste culmile munților răsărea luna plină, cernind o ploaie de raze din nemărginirea zărilor albastre. Și stelele treierând de dor, priveau cu pismă la atâta veselie, cum nu mai văzură de mult.</p>
<p>Iar după cină, în vraja nopții de vară pe luna plină, boierii se puseră pe jucate până-n zori.</p>
<p>Îngânările scripcilor, zbârnăitul cobzelor, mlădierile buciumilor și cimpoaielor, țipetele mulțimii, chiuătele de bucurie, focurile salvelor curmau liniștea codrilor somnoroși.</p>
<p>Iar ecoul purta pe aripile vântului departe, peste întreaga Țara Românească, răsunetul petrecerilor de nuntă domnească.</p>
</div>
<p>Epilog.</p>
<p>I.</p>
<p>După atât amar de frământări de dragul unei jupânițe, Vodă Ștefăniță trebui să se împace cu soarta și să-și caute altă domniță. Dacă pravila Țării n-ar fi silit pe Vodă, să se cunune cu fiică de neam domnesc, fără pic de îndoială și-ar fi luat de soață pe jupânița Irina Tăutu, copila vornicului cu același nume.</p>
<p>Mulți din boieri — dar mai ales din numărul boierilor răzvrătiți sfătuiau pe Vodă, să se însoare cu Irina Tăutu, ca mai apoi să-i scoată cusur, că nu păzește legea Țării și așa să-l înlăture de la cârmă. Vodă pricepu gândul viclean al boierimii răzvrătite și de aceea în ruptul capului nu se lăsă a fi momit de dânșii.</p>
<p>Fără multă curte de dragoste, fără marafeturi și înconjor, Vodă ceru mâna domniței Stana Basarab, de vreme ce pe atunci se afla cu Doamna Despina la Suceava, la curtea demnească.</p>
<p>Ștefăniță peți mâna Stanei nu din dragoste, ci mai mult de frica pravilei și ca să scape odată de încurcările însurătorii.</p>
<p>Trebuie de pomenit, că nunta domnească se făcu fără mare alai și zgomot. Nunii mari fuseră însuși Radu Vodă cu Doamna Ruxanda.</p>
<p>În timpul cununiei, la mitropolia Sucevei, când Irina Tăutu văzu inelul de mireasă și cununa de domniță pe fruntea jupâniței Stana Basarab, i se înmuiară picioarele și leșină. Toată boierimea, Vodă și Vornicul înțeleseră pricina leșinării Irinei — că leșina pe urma acelei dragoste fără de noroc...</p>
<p>Din acea zi copilandra se ofelea din zi în zi ce mergea, așa, că după câteva luni o băgară în pământ. Multe lacrimi a vărsat și Vodă Ștefăniță, pe când Irina trăgea de moarte; în zadar căuta Vodă s-o mângâie, s-o dezmierde cu sărutări și dulci cuvinte... Ea se stinse în liniște, ca o lumânare, ce se mistuie în para luminei, în para dragostei credincioase...</p>
<p>Din ziua cununii Vodă Ștefăniță bănuit de nevastă-sa Stana de-o dragoste veche cu Irina, nu mai avu trai bun. Ziua întreagă era numai o sfadă neîntreruptă, ba uneori ajungeau și la bătălie.</p>
<p>Vodă Ștefăniță nu știa ce să mai facă, ce să mai dreagă, să scape odată de această fire răutăcioasă. Vodă ceru chiar de la patriarhul Țarigradului voia de a se despărți de jupâneasa Stana și de a-și căta altă Doamnă, dar toate stăruințele-i fură zadarnice.</p>
<p>Așa au trecut trei ani de zile, plini de suferință și zile amare pentru Vodă Ștefăniță.</p>
<p>După trei ani de căsătorie, Stana Doamnă se înțelese cu unii boieri răzvrătiți mai ales cu Moțoc, să pună capăt zilelor Măriei Sale.</p>
<p>Așa într-o bună dimineață boierii găsesc mort în calemul domnesc pe Vodă, otrăvit de însăși Doamna.</p>
<p>Pe urma acestei morți ticăloasa Doamnă părăsește Suceava și apucă spre Țara Românească</p>
<p>II</p>
<p>Radu Vodă trăia, ca în sânul lui Avram cu soața sa, Ruxanda. Dumnezeu îl binecuvântă și cu un prunc, pe care-l chemară Vlăduță. Tot poporul, toată boierimea afară de cea oltenească ținea foc la Măria Sa. Boierimea Olteniei dorea, ca pe tronul Țării Românești să șadă un fiu din Banii Oltului, iar nu un boier românesc, fără mare trecut și fără nume domnesc.</p>
<p>Radu Vodă trăia bine și cu Poarta, căreia tot anul îi trimetea haraciu regulat.</p>
<p>Viața liniștită, plină de fericire casnică dură timp de 3 ani, până când nu sosi în Țara Românească Doamna Moldovei ucigașă: Stana Basarab.</p>
<p>Ea începu a pizmui fericirea sorei sale Ruxanda și de aceea își puse-n cap să-i strice viața dulce și fericită.</p>
<p>Așa ucigașa Doamnă se înțelege cu niște boieri Olteni, care prinseră pe Vodă Radu la Râmnic, unde-i tăiară capul și lui și copilului său Vlăduță.</p>
<p>Doamna văduvă Ruxanda aproape înnebuni de durere, și începu a rătăci prin lume fără de noroc și fără căpătâi.</p>

<p>III.</p>
<p>Îndată după nunta Stanei cu Vodă Ștefăniță, Doamna Despina intră în mănăstire, călugărindu-se și purtând numele Platonida.</p>
<p>Poate, că ea avea să facă pocăință pentru păcatele și fărădelegile copilei sale Stana, care-i una din cele mai urâte chipuri din trecutul Doamnelor românești.</p>
<p>Când Doamna mare trăgea de moarte, la capul ei se afla de față numai Ruxanda.</p>
<p>Stana nu voi să se împace nici cu soră-sa Ruxanda, nici cu maică-sa, care se afla pe patul de moarte.</p>
<p>Astfel Doamna își dădu sufletul zbuciumat și amărât în mânile Domnului, iar osemintele sale fură aduse și îngropate alături de cele ale soțului său, Neagoe Basarabul, în Mănăstirea de la Argeș.</p>

<p>IV.</p>
<p>După otrăvirea lui Vodă Ștefăniță boierii reușiră să pună la cârma Moldovei pe jupânul Petre Rareș însurat cu jupănița Ilinca lui Ion Despot.</p>
<p>Iar tronul Țării Românești ajunse în mâinile lui Radu Paisie. Așa s-a stins slăvitul neam al Basărăbeștilor.</p>
</body>
    </text>
</TEI>
