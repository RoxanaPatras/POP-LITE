<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Un vis de-o clipă: ediție POPLITE </title>
            <author>Nutzescu, Const.</author>
            <respStmt>
               <resp>codare POPLITE</resp>
               <name>Teodora Iuriusciuc</name></respStmt>   
            <respStmt>
               <resp>corectură manuală</resp>
               <name>Vlad-Florin Baciu</name>
            </respStmt>
            <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
         </titleStmt>
         <publicationStmt>
            <publisher>UAIC</publisher>
            <date></date>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="10.5281/zenodo.10781566"></ref>
         </publicationStmt>
         <sourceDesc>
            <bibl>
               <author>Nutzescu, Const.</author>
               <title>Un vis de-o clipă</title>
               <pubPlace>București</pubPlace>
               <publisher>FOIȚA ZIARULUI „DUMINECA”</publisher>
               <date>1911</date>
               <decoNote type="ilustratii" subtype="no"/>
               <dim unit="char" type="mare"/>
               <extent>
                  <measure unit="word">20386</measure>
                  <measure unit="page" type="under_250"/>
                  <measure unit="foileton" type="under_65"/>
                  <measure type="incomplete"></measure>
               </extent>
            </bibl>
         </sourceDesc>
      </fileDesc>
      <profileDesc>
         <textClass>
            <keywords scheme='https://opentheso.huma-num.fr/opentheso/api/theso/Typologie'>
               <term type='domaine' ref="https://hdl.handle.net/20.500.11942/crteb7oodgosm">literatura</term>
               <term type='factualite' ref="https://hdl.handle.net/20.500.11942/crt22aacdhvi7">fictiune</term>
               <term type='forme' ref="https://hdl.handle.net/20.500.11942/crtnufdew1lfb">proza</term>
               <term type='genre' ref="https://hdl.handle.net/20.500.11942/crthuyig1pxri">roman</term>
               <term type='agencement' ref="https://hdl.handle.net/20.500.11942/crtbdm5xnc6io">foileton</term>
               <term type='origine' ref="https://hdl.handle.net/20.500.11942/crtxolq1evsr9">opera originala</term>
               <term type='discours' ref="https://hdl.handle.net/20.500.11942/crt4wma17ncnj">narativ</term>
               <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
               <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
            </keywords>
            <keywords>
               <term type="receptare" n="5"/>
               <term type="republicare" n="2"/>
               <term type="finished"></term>
               
            </keywords>
         </textClass>
      </profileDesc>
      <encodingDesc>
         <projectDesc>
            <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
            <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
            <p>Cuvantul cheie de tip "finished" indica stadiul realizarii operei de catre autor.</p>
            <p>Masura de tip "complete" indica faptul ca am gasit romanul in forma incompleta.</p>
         </projectDesc>
      </encodingDesc>
   </teiHeader>
    <text>
<body>
<div type="chapter" n="1">
<p>I</p>
<p>Acum câțiva ani, în ceasuri târzii ale nopții, într-o stradă lăturalnică Bucureștilor, se auzeau adeseori sunetele unui pian scoase din clape din niște mâini maestre.</p>
<p>Erau melodii spontane nespus de melancolice, vibrațiuni patetice care se pierdeau în aer, în armonii sublime murind departe, în adierile molatice ale zefirilor, care, la rândul lor rătăcind prin frunzele copacilor, se stingeau ușor ca un suspin înăbușit.</p>
<p>Nu era greu de înțeles că armoniile acelea suave erau produse de niște mâini abile și că erau interpretele unei dulci simțiri.</p>
<p>Pentru a concepe și a exprima misteriosul limbaj care se numește muzică, trebuie ca cineva să aibă sufletul predispus suavelor emoții; și acordurile sublime ale pianului erau exalarea palpitantă a unei fantezii delicate, erau șoaptele, erau expresiile unei simțiri curate, adânci, sincere.</p>
<p>Pentru ca arta să poată fi inerentă omului, artistul nu poate trăi o existență dublă; arta e un ce egoist, un înamorat gelos care-și constituie în mintea unui om un guvernământ special, absolut, determinat în unele împrejurări, când toate celelalte facultăți trebue inevitabil să i se supună. Artistul, adevăratul artist al fanteziei, încetează de a mai fi om în clipa când creează; mintea lui, eliberându-se din cercul prea îngust în care e restrânsă în viața de toate zilele, rătăcește triumfătoare în infinit, în căutarea emoțiilor ce trebuiesc transmise și imprimate in operele de artă.</p>
<p>Într-unul din aceste momente prindem pe tânărul pianist Silviu Octavian; el era cel care, cu divine melodii, înmărmurea pe trecătorul întârziat făcându-1 fără voie să asculte până la sfârșit melodioasele suspinări.</p>
<p>Un salonaș mobilat cu mult gust și a cărui principală podoabă era un pian de o construcție elegantă, o măsuță plină de note, câteva scaune și un fotoliu, care prin forma lui înaltă și plină promitea o odihnă comodă, aceasta era camera de predilecție a lui Sylviu; el sta la pian, lăsând să alunece degetele pe clapele de fildeș în abandonarea dulce a creării melodiilor ce-i îmbătau fantezia.</p>
<p>Silviu era de vreo 25 ani, mijlociu de statură și ceea ce se deosebea mult la el erau ochii, mari și care iluminau un chip cam palid și slăbuț.</p>
<p>De altfel figura lui nu avea nimic extraordinar, înafară de o ușoară umbră de tristețe care i se râsfrângea.</p>
<p> În clipele când se simțea luat de curentul ideilor, sub puterea inspirației buzele i se întredeschideau într-un surâs de satisfacție în care totuși plutea o nuanță de melancolie.</p>
<p>Înzestrat cu o mare dragoste pentru muzică, fusese crescut în atmosfera ei și încă din copilărie își făcuse cele mai frumoase iluzii și speranțe pentru viitor, astfel că își consacră frumoșii ani ai adolescenței în cultul artei și acum, în plină înflorire a tinereței, ajunsese destul de cunoscut.</p>
<p>Nimeni nu putea creea mai bine ca el acorduri suave din clape; muzica executată de Silviu avea nota unui limbaj misterios și fascinarea pe care o exercita asupra sufletului ascultătorilor era așa de mare, încât adesea ori ei simțeau nevoia să se lase a fi luați de valul vibrator al clapelor, care, sub degetele tânărului pianist, tremurau în accente nemaiauzite și notele răsunătoare mângâiau auzul, ca niște patetice acorduri de harpă.</p>
<p>Ceea ce insă punea în evidență talentul lui Silviu era măiestria de a improviza.</p>
<p>Atunci fantezia lui scăpând din înlănțuirea câtorva linii de tipar, își lua zborul în nemărginirea imaginației lui bogate; în aceste avânturi ale minții apărea desăvârșit geniul artistului, care, întovărășind impulsul unui suflet arzător, sau smulgea lacrimi cu vreun adagio duios, delicat, aproape stins, care înfiora cu dulceața lui cele mai ascunse fibre ale simțirii ascultătorilor, alintându-i parcă și făcând să le nască în suflet o melancolie vagă,-sau, ca un torent care se revarsă, notele se rostogoleau după note atât de repezi, încât părea că ascultătorii asistă la dezlănțuirea unei furtuni sau la ciocnirea a două armate, mânate una împotriva celeilalte de dorul de ucidere.</p>
<p>Silviu era nespus de frumos în clipele acelea de abandonare; privirea îi era plecată spre mâinile care alunecau pe clape cu grație și cu o gingășie ca și cum ar fi mângâiat buclele unei femei iubite.</p>
<p>De câtva timp lucra la o fantezie în care se vedea toată strălucirea inspirației lui fecunde.</p>
<p>Lucrase o mare parte, însă i se părea că încă nu corespunde cu ceea ce își dorea artistul.</p>
<p>Treceau ore întregi in căutarea unei fraze și fiecare notă era obiectul unui examen amănunțit, încercându-i toate vibrațiile, analizându-i accentul, modelându-l în zeci de feluri, până când îi găsea adevăratul loc cuvenit.</p>
<p>Era o lucrare lungă, o muncă chinuitoate, o rafinerie aleasă a geniului, o broderie a fanteziei.</p>
<p>L-am surprins pe Silviu într-una din vegherile lui.</p>
<p>Se înnoptase de mult și totuși el nu observase; de un ceas și mai bine degetele lui căutau să făurească o melodie care-i frământa gândul, fără a-l putea mulțumi.</p>
<p>Nu numai cuvântul nu poate exprima tot ceea ce creierul concepe, ci chiar și muzica, ce prezintă un câmp mai larg în domeniul ideii, redă adeseori foarte nehotărâtă expresia unui gând.</p>
<p>Care e artistul acela care se poate lăuda că a reprezentat în mod conștiincios în artă ideea pe care i-a sugerat-o fantezia ?</p>
<p>Tot ceea ce se exprimă în artă nu e decât o palidă reproducere a concepției.</p>
<p>Dacă vorbele ar putea reține și concretiza toate avânturile imaginației, ar fi un mare noroc pentru oamenii de geniu.</p>
<p>Astfel cugeta Silviu care se obosea de mult timp în dorința de a reda realității o inspirație, prea înaltă pentru a o putea exprima cu ajutorul mijloacelor neîndestulătoare ale artei.</p>
<p>Trecuse de mult miezul nopții, fără ca neobositul artist să cugete că și natura își reclamă dreptul ei; nu simțea câtuși de puțin nevoia de a dormi și voința lui se fixase atât de mult în ideea de a creea ceva, încât nu auzi un glas care-l striga.</p>
<p>Abia când fusese chemat a doua oară reveni la realitate și, ridicându-se repede, alergă să deschidă ușa care da într-o odaie alăturată și întrebă :</p>
<p>— M-ai chemat, mamă?</p>
<p>— Da!</p>
<p>— Așteaptă să aduc lumină; și, luând o lumânare de la pian, intră în odaia mamei sale și se apropia grăbit de pat.</p>
<p>— Poate ți-e cumva rău ?</p>
<p>— Nu, nu, răspunse surâzând bătrâna, sunt bine, însă te-am chemat pentru că vreau să te odihnești și tu ; e târziu și ai lucrat destul.</p>
<p>— Dar nu mă simt obosit deloc, dragă mamă ; crede-mă că sunt foarte bine!</p>
<p>— Nu vreau să știu, tu ești cam debil, copilul meu; ascultă-mă și du-te de te odihnește!</p>
<p>— Haide, murmură Silviu surâzând, mă duc ca să-ți fac plăcerea.</p>
<p>În aceeași cameră era un fel de alcov acoperit cu o perdea deasă Silviu își așezase acolo patul; după vreo câteva minute amândoi adormiseră.</p>
<p> Nu s-ar putea spune sacrificiile pe care le făcuse femeia aceasta pentru a ajuta înclinarea artistică a copilului ei însă se simțea răsplătită cu o dragoste fără pereche.</p>
<p> Ființele acestea două trăiau una prin alta: Silviu nu ieșea singur din casă decât numai în cazuri când era nevoit de afacerile lui.</p>
<p> Ziua da lecții de pian și seara făcea câte o mică plimbare cu mama lui apoi după ce se reîntorceau, el se așeza la pian și începea să cânte, pe când bătrâna, în fotoliu, asculta până când somnul începea să-i îngreuneze pleoapele.</p>
<p>Silviu mai rămânea încă mult timp să studieze, fără ca prin aceasta somnul mamei să fie întru câtva tulburat; buna femeie adormea încetișor, în vraja unei dulci alintări, în mângâietoarele acorduri ale pianului și ultimul ei cuvânt era îngânarea numelui copilului ei drag într-un surâs de fericire, care rămânea imprimat pe buze până și în somn.</p>
<p>De când Silviu se hotărâse să dea lecții, plimbările micii familii se făcuseră mai rare, însă printr-o muncă sârguitoare fiul putea să procure mumei toate înlesnirile unei vieți liniștite și îndestulătoare.</p>
<p>În fiecare zi modesta locuință se împodobea cu câte ceva și, în sfârșit, după multă muncă și economii se îndeplinise o scumpă speranță: tânărul artist își putea procura un bun pian în locul celui care se învechise.</p>
<p>Ființele acestea două se simțeau nespus de fericite și trăiau una pentru alta, mângâindu-se.</p>
<p>Dacă uneori se întâmpla ca el să se ducă seara la vreun concert, bătrâna nu se culca până nu se reîntorcea băiatul, ci îl aștepta — dacă era vară — la fereastră sau iarna la gura sobei, ascultând cu atenție orice zgomot de pași pe stradă.</p>
<p>În atmosfera unui trai atât de liniștit Silviu găsea inspirații pentru arta lui și în tăcerea odaiei veghea nopți întregi studiind, întărit de gândul că mama lui se odihnea liniștă și mulțumită.</p>
<p>Amândoi, de altfel, se bucurau de o pace casnică rară și de invidiat.</p>
<p>A doua zi după noaptea în care el prelungise studiul până târziu, pe când sta la pian și vorbea cu mama lui, se auzi o bătaie în ușă.</p>
<p>— Intră, răspunse artistul întorcându-se să vadă cine e; apoi cu o exclamație de bucurie :</p>
<p>— A ! Tu ești, Alexandre ? Ce plăcere! Ce noutăți îmi aduci ?</p>
<p>Un tânăr îmbrăcat cu multă eleganță intră cu libertatea unuia de-al casei și după ce sărută mâna doamnei Octavian, se apropie de Silviu și îi zise:</p>
<p> — Nimic nou, dar poate că te întrerup? </p>
<p> — Aici ! Tu știi că de tine nu mă simt niciodată stânjenit. Mirarea mea e în zilele când nu te întâlnesc; familia ta ce face ?</p>
<p>— Foarte bine. Eu am fost la Galați, știi ?</p>
<p>— Nu, răspunse Silviu invitându-l pe Alexandru să șadă.</p>
<p>— Am stat vreo zece zile la unchiul meu, căruia i-am adus familia să petreacă la noi câtva timp.</p>
<p>— Cum, doamna Mălinescu e în București ? (Va urma)</p>
<p>— Da, și sunt însărcinat să-ți transmit salutările ei; din partea surorii mele apoi am misiunea să-ți rup urechile; după câte mi-a spus, tu ai dezertat din casa noastră.</p>
<p>— Fii bun și scuză-mă față de domnișoara Lucia ; închipuiește-ți că n-am putut ajunge nici măcar la jumătatea compoziției mele și trebuie să știi că muncesc la ea necontenit.</p>
<p>— Și ce suntem noi vinovați, de ne-ai părăsit astfel ? Cred că ne vei face cinstea să vii acum, mai cu seamă că verișoara mea, căreia i-am vorbit atâtea despre tine, moare de dorința de a te cunoaște.</p>
<p>— Cum ? Tu ai o verișoară ?</p>
<p>— Bineînțeles, fata unchiului meu, o păpușică de 17 ani, care abia a ieșit din pension, cu părul castaniu, frumoasă și vioaie ca un fluturaș. Să vezi, măi, că are să-ți placă ; de altfel am venit să-ți spun că în această seară ești așteptat la noi: sora mea te roagă și verișoara te imploră să vii.</p>
<p>— Haide, zise Silviu surâzând, vorbești cu atâta entuziasm de vara ta !</p>
<p>— Ce vrei, prietene, e atât de drăgălașă încât m-aș arunca și în foc, ca să-i plac. Ne-am înțeles, nu e așa ? Astă seară te așteptăm '.</p>
<p>— Ascultă, Alecule, nu putem amâna ?</p>
<p>— Imposibil, prietene ; dacă nu-mi promiți că vii, n-am curajul să mă reîntorc acasă. Verișoara mea...</p>
<p>— Și ea ?</p>
<p>— Oh ! înțelege că trebuie să vii cu orice preț, pentru că mi-am dat cuvântul și apoi pentru că cunoscând gustul tău pentru liniște am dat ordin ca această seară să nu fie primit nimeni ; astfel că vom fi numai noi, ai casei, singurii aleși să ne îmbătăm cu melodiile tale.</p>
<p>„Repetă — dacă cumva ai uitat— sublima ta nocturnă În clar de lună.</p>
<p>„Adina e nerăbdătoare s-o asculte; iată-ne deci înțeleși: în această seară la șase te aștept; vom lua masa cu toții și...</p>
<p>— Până la opt îmi este peste putință, îl întrerupse Silviu, căci nu sunt liber.</p>
<p>— De ce?</p>
<p>— La 7 am o lecție.</p>
<p>— Atunci fie la opt ; mă încred în tine !</p>
<p>— Fii sigur.</p>
<p>— La revedere.</p>
<p>— La revedere, cu toată dragostea.</p>
<p>Alexandru Mălinescu era un tânăr simpatic și de condiție bună; familia lui era foarte bogată, însă aici, cum nu prea se vede adeseori, bogăția era în strânsă legătură cu bunătatea și afabilitatea.</p>
<p>Tatăl lui Alexandru fusese un avocat bun în tinerețe și acum la umbra liniștei casnice se bucura de roadele muncii lui, ocupându-se din când în când de politică.</p>
<p>Rămăsese văduv de vreo zece ani cu doi copii, Alexandru și Lucia ; fata îndeplinea funcția de stăpâna casei și totul mergea regulat după gustul ei.</p>
<p>Alexandru avea o pasiune foarte pronunțată pentru muzică și se legase cu Silviu — fost coleg de școală — printr-o prietenie desăvârșită ; dragostea și admirația lui pentru tânărul artist mergeau până la exaltare și nu putea vorbi vreodată de el, fără să nu-i aducă laude nesfârșite.</p>
<p>Silviu era privit în casa lui Mălinescu ca și cum făcea parte din familie, având intrarea liberă la orice oră a zilei și, pentru a plăcea Luciei, rămânea și seara până târziu.</p>
<p> De câtva timp însă întrerupsese vizitele din cauza prea multelor ocupații.</p>
<p> Alexandru, iărăși, din motive de afaceri familiare, plecase brusc la Galați pentru câteva zile, la unchiul său Petre, fratele avocatului Mălinescu, și pe care, după multă stăruință, îl hotărî să-l lase să aducă în București pe mătușa și pe vara sa Adina pentru câteva săptămâni.</p>
<p>Cum însă Alexandru vorbise Adinei cu multă căldură de talentul artistic al lui Silviu, ridicându-l în slăvi, în sufletul fecioarei se născuse o arzătoare dorință de a-l cunoaște și asculta.</p>
<p>Astfel stau lucrurile și pentru motivul acesta Alexandru își vizită prietenul chiar în ziua reîntoarcerii sale.</p>
<p>Silviu primi cu bunăvoință invitația, cu toate că în privința Adinei nu s-ar fi grăbit tocmai așa de mult.</p>
<p>După plecarea lui Alexandru, el se așeză din nou la pian și studia încă mult timp.</p>
<p>După prânz își repetă nocturna și pe la șase își făcu plimbarea regulată cu mama lui.</p>
<p>La ora opt Silviu pornea spre casa familiei Mălinescu.</p>
</div>
<div type="chapter" n="2">
<p>II</p>
<p>Abia sună Silviu și se și auziră pași pe scară și exclamații de bucurie.</p>
<p>Ușa se deschise și în prag apăruse domnișoara Lucia împreună cu o alta de o frumusețe rară, care, cum îl văzu, exclamă:</p>
<p>— Iată-l, iată-l, e dânsul!</p>
<p>Tânărul fusese introdus în buduarul Luciei și aceasta luându-l de mână îi zise:</p>
<p>— De data asta nu mai scapi!</p>
<p>Nu trebuiră multe formalități de prezentare; Adina în excesul expansiunii sale se grăbi să ia bastonul și pălăria din mâinile lui Silviu cu atâta prietenie, ca și când s-ar fi cunoscut de mult.</p>
<p>— Să nu te miri de asta, zise Alexandru, căci verișoara te cunoaște bine; ea știe toată povestea ta, însă acum nu e momentul să-ți facă complimente.</p>
<p>— Oh! Adevărat, răspunse Adina cu vioiciune, pe domnul îl cunoșteam până nu-l văzusem încă ; puteți întreba pe mama de câte ori am vorbit de dumneavoastră. Alexandru v-a adus atâtea laude pentru talentul dumneavoastră, încât n-am mai avut pace până nu vom găsi ocazia să vă ascultăm și noi și în sfârșit iată că s-a prezentat și această fericită ocazie.</p>
<p>(Va urma)</p>
<p>— Scumpul meu Alexandru a fost prea elogios față de mine și-i voi fi îndatorat dacă modesta mea abilitate nu va fi la înălțimea laudelor lui și marilor așteptări ale domnișoarei....</p>
<p>— Haide, haide, domnișorul vrea să se facă mai mic, pentru ca să pară apoi și mai mare, îl întrerupse Lucia amenințându-l cu degetul.</p>
<p>Adina îl luă de braț și-l conduse la pian:</p>
<p>— Prietene, ai bunătatea te rog și cântă nocturna În clar de lună, din care cunosc numai o parte.</p>
<p>— Da ? întrebă Silviu surprins.</p>
<p>— Da, căci Alexandru a avut bunăvoința să mi-o cânte!</p>
<p>Silviu se simțea turburat în fața acestei naturi atât de vioaie și de nevinovată.</p>
<p>Stând la pian, își ridică ochii spre frumoasa care se așezase alături de el și o privi lung, admirând-o.</p>
<p>Alexandru nu exagerase de loc: Adina era de o frumusețe minunată.</p>
<p>Nimic nu era mai suav ca ochii ei căpri, plini de o strălucire extraordinară ; în privirile ei strălucea un amestec de nevinovăție și șiretenie, care formau un contrast ciudat; fruntea îi era de o puritate de marmură, încadrată de un frumos păr castaniu.</p>
<p>Toată persoana ei era de altfel In armonie cu suavitatea chipului și întreagă era de o eleganță statuară.</p>
<p>Silviu se simți impresionat nespus de mult; niciodată nu văzuse o femeie mai frumoasă și mai seducătoare, niciodată nu-și închipuise în fantezia lui o realitate care să întrunească atâta perfecțiune.</p>
<p>Își plecă ochii după chipul Adinei și alunecându-și degetele pe clapele pianului improviză un capriccio, delicat ca și fiorul subtil care-i legănase sufletul în contemplarea acelei frumuseți.</p>
<p>Adina ascultă, simțindu-și parcă inima încetând de a mai bate, și când el termină, ea alergă spre Lucia, îmbrățișând-o și șoptindu-i:</p>
<p>— Oh! cât de frumos cântă!</p>
<p>— Improvizație, improvizație! Nu e așa? întrebă cu grabă Alexandru.</p>
<p>Silviu răspunse afirmând cu capul.</p>
<p>Adina și Lucia se apropiaseră instinctiv de pian.</p>
<p>Figura Adinei se colorase ca un roșu aprins și dacă vreo mână indiscretă s-ar fi lipit de pieptul ei, i-ar fi simțit inima bătând puternic.</p>
<p>E oare cu putință ca ea să fi pătruns taina acelui capriciu cântat de Silviu?</p>
<p>Poate că da !</p>
<p>In inima noastră există o fibră ascunsă care se revelează uneori involuntar; de altfel chiar privirea lui Silviu exprima ceva în clipele acelea: era o expresie aproape imperceptibilă care făcuse să palpite inima frumoasei fete, înțelegând prin instinct poate mai înainte ca însuși artistul să-și dea seama de taina acelei cugetări melodice, care nu putuse fi inspirată decât de lunga examinare a chipului fecioarei; și exalarea acelei inspirări fusese atât de repede și de neprevăzută, încât însăși mintea care o concepuse, nu avusese timpul necesar să-i traducă sensul.</p>
<p>Silviu creease involuntar o melodie sub impresia frumuseței.</p>
<p>Adina ghicise cu simțirea.</p>
<p>Acel capriccio voluptos, mângâietor, vibrările gingașe ale notelor răsunară ca un suav limbaj în auzul și inima Adinei, care, fără să-i înțeleagă poate adevăratul sens, numai din accente, numai din vibrări ghicise în inspirația aceea un salut de admirare.</p>
<p>Pianistul observase roșeața copilei; privind-o din nou în ochi, citi în ei expresia unei turburări ascunse.</p>
<p>—.....Și acum nocturna! zise Lucia.</p>
<p>— Da, da, nocturna, repetă Adina,plimbându-se prin salon ca să-și ascundă emoția încercată sub privirile lui Silviu.</p>
<p>Toți se strânseră în jurul lui.</p>
<p>Adina se așezase la spate și-l privea în reflexia pianului, Lucia la dreapta și Alexandru la stânga.</p>
<p>Încă de la primele acorduri ale introducerii entuziastul auditor începuse să-și rețină respirarea și era frumos de a-l vedea cum îi se imprima pe chip caracterul muzicii, căreia îi urmărea cu atenție toate gradațiile.</p>
<p>După introducere urmă un adagio pe coardele de bas și modularea cântecului era atât de dulce, atât de pătrunzătoare încât în ochii Adinei străluciră lacrimi de duioșie.</p>
<p>Biata copilă nu se mai simțea pe pământ; părea că vrea să caute în notele acelea o expresie, un accent care să se lămurească și mai mult în clipa când l-ar trece prin minte și simțea că a găsit în acordurile turburătoare un înțeles ascuns, părându-i-se că-i șoptește în inimă o voce drăgăstoasă și alintătoare, o voce cunoscută, auzită mai demult.</p>
<p>Pe când Silviu cânta, simțea respirația ei înfiorându-i chipul și era atât de suavă mângâierea aceea, încât pentru a o prelungi mai mult repetă finalul nocturnei, dându-i o cadență mai lungă și de altfel bine potrivită, aici vioaie, aici de o moliciune bolnăvicioasă, încât Adina, răpită de splendidul efect, lăsă să-i alunece brațele pe umerii lui Silviu, fără să-și dea seama, rezemându-se ușor de el.</p>
<p>Tânărul fusese mișcat și tresări la atingerea aceea și emoția îi schimbă ușor tactul în clipa când mâinile drăgălașe se rezemară de el, căci i se păru că degetele fine îi dau o drăgăstoasă mângâiere.</p>
<p>Lucia își ridică ochii spre Adina și surâse, văzând-o atât de pierdută în reverie; ea se roși și-și retrase mâinile.</p>
<p>În sfârșit se termină concertul și i se permise puțină odihnă sărmanului pianist, care era lac de apă.</p>
<p>Vorbiră de muzică, de teatru, de artă ; în puțin timp se pot spune multe lucruri : două ceasuri par a nu se mai sfârși într-o societate plictisitoare, însă pentru Adina în special păruseră două secunde și pentru Silviu deasemenea.</p>
<p>(Va urma)</p>
<p>În timpul convorbirii privirile lor se întâlniră de mai multe ori și oricine își poate închipui ce însemnau privirile acelea.</p>
<p>N-am putea, desigur, mărturisi dulcile taine ascunse în acei ochi tineri care vorbesc cea mai sublimă limbă în felul de a se privi și a căror tăcere e atât de semnificativă, încât cuvântul nu e în stare să exprime tot ceea ce ei cuprind.</p>
<p>Bucuria Adinei în seara aceea fusese nespusă ; aici juca, aici râdea, uneori se pleca la urechea verișoarei sale, șoptindu-i vorbe drăgălașe, pe când pe sub ochi surâdea lui Alexandru și lui Silviu, ca și cum ar fi voit să-i facă să ghicească ceea ce șoptea ea.</p>
<p>Oricui i s-ar părea poate exagerată și curioasă expansiunea Adinei, însă spontaneitatea aceasta a veseliei e foarte naturală la fetele care au lăsat de curând zidurile unui pension, unde învață să dorească lumea cu iluziile ei, cu libertățile ei.</p>
<p>La cele dintâi adieri ale aerului liber care le sărută chipul, ele se exaltează atât de mult, vibrează atât de puternic, încât ar vrea parcă să îmbrățișeze în entuziasmul lor universul întreg; lumea întrevăzută în visurile lor de fecioare li se prezintă ca un buchet de flori fragede și parfumate,fără să știe însă că parfumul amețește și atmosfera aceea îmbălsămată adeseori omoară.</p>
<p>Silviu se simțea pierdut în contemplarea copilei atât de frumoasă și de fericită ; ochii lui se țintiseră într-o amănunțită cercetare a acelei drăgălășii, încât Adina observând lucrul se înroși și surâzând se privi în oglindă cu o copilărească cochetărie.</p>
<p>Timpul însă, acest judecător de o imparțialitate crudă, arătă miezul nopții pe cadranul pendulei și în aceeași clipă un sunet depărtat de clopot îi dăduse adeverirea.</p>
<p>— Douăsprezece ora ? zise Lucia.</p>
<p>— Punct! răspunse Alexandru privind ceasul.</p>
<p>— Deja? murmură Adina cu o vădită părere de rău.</p>
<p>— Atunci mă retrag, zise Silviu.</p>
<p>— Ah ! Încă nu, se rugă Adina, mai cântă, te rog, o dată, nocturna!</p>
<p>Trebuia să se așeze din nou la pian și Adina își reluă locul la spatele lui.</p>
<p>Nocturna era foarte mare și timpul înaintat nedându-i putința s-o execute mai rar și cu pauze mai lungi, o cântă repede, astfel că la sfârșit fruntea îi era plină de sudoare.</p>
<p>Adina observă, privi pe verii săi, apoi scoase din sân batista și o trecu ușor pe fruntea artistului, care îi mulțumi cu un zâmbet duios.</p>
<p>Silviu nu putea pleca până nu-și dăduse cuvântul să revină a doua zi și, chiar pe când cobora scara, Adina strângându-l de mână îi spuse:</p>
<p>— Adu-ți aminte că te așteptăm!</p>
</div>
<div type="chapter" n="3">
<p>Ar putea vreo minte omenească să exprime prin vorbe tot ce trecea prin creierul artistului pe când se reîntorcea spre casă ?</p>
<p>Nici chiar el singur nu-și putea da seama ceea ce simțea în clipele acelea.</p>
<p>Toate întâmplările de cu seară îi apăreau ca într-un vis — un lung și dulce vis; pe lângă aceasta, o simțire nouă îi agita sufletul, o simțire necunoscută până atunci, de melancolică fericire, în care imaginea Adinei se amesteca atât de dulce!</p>
<p>- Cât e de frumoasă! murmură el, amintindu-și cu o nespusă plăcere toate cuvintele șoptite de ea.</p>
<p>Pentru el era o vrajă plină de senzații noi care îi nășteau în suflet și a căror îmbătare o savura, fără să le înțeleagă.</p>
<p>Repeta cu o plăcere copilărească numele Adinei, însoțindu-l de un oftat ușor.</p>
<p>Își aminti de atingerea frumoasei și de mângâietoarea-i respirație pe chip, pe când el cânta, ușoară adiere care-l înfiorase ca o alintare subtilă și care-i schimbase cu desăvârșire cursul fanteziei, făcându-1 să îmbogățească cu note noi frazele nocturnei lui.</p>
<p>.....Și toate acestea nu erau un vis?</p>
<p>Fecioara aceea adorabilă nu era oare o nălucire, un ideal ?</p>
<p>Nu, nu era nălucire, căci simțise brațele ei rezemându-i-se de umeri și-i ascultase șoaptele ei drăgălașe.</p>
<p>Nu, el nu visa; dimpotrivă, existența lui trecea printr-o fază nouă; gândurile încercau o reacție, mintea îi era mai senină, inima mai agitată.</p>
<p>Ajuns acasă se așeză la pian și cântă, sau mai bine zis, încercă să cânte, căci era foarte distrat; ideile și inspirările muzicale se succedau urmate de reverii dulci.</p>
<p>În sfârșit se hotărâ să se culce, mai mult pentru faptul că închizând ochii să nu întrerupă farmecul fanteziilor imaginației.</p>
<p>.....Și adormi, visând că se află încă în casa familiei Mălinescu, alături de aceea care trezise o lume de simțiri noi în sufletul lui.</p>
<p>Silviu visa — și în visul lui se simțea fericit.</p>
<p>Spre ziuă bătrâna doamnă Octavian apropiindu-se de pat îl văzuse pe Silviu surâzând în somn și chipul adormitului exprima atâta fericire, încât o făcuse să se retragă cu multă băgare de seamă, ca să nu turbure farmecul visului care-l făcea pe copilul ei să zâmbească.</p>
<p>Ce e oare visul ?</p>
<p>Unii spun că e reamintirea trecutului, alții susțin că e oglindirea prezentului, alții, în sfârșit, presimțirea viitorului.</p>
<p>Nu s-ar putea oare spune mai bine că el e un complex al tuturor acestor trei păreri, o creusetă în care se amestecă amintirile trecutului, binele sau nenorocul prezentului și speranțele sau teama viitorului?</p>
<p>(Va urma)</p>
<p>Visul e un rezumat al ideilor noastre, un capitol prescurtat din povestea vieții fiecăruia, un roman creat din fapte reale și înfrumusețat de fantezie.</p>
<p>Silviu visa și visul său fusese atât de dulce, incât când se deșteptă, i se păruse că soarele e mai strălucitor, că cerul e mai senin.</p>
<p>Surâsul acela care-i înflorise pe buze în somn, îl avusese pe chip toată ziua următoare.</p>
<p>Privi ceasornicul și văzuse că este ora opt dimineața ; cugetă că până se va face ora opt seara va trebui să se scurgă douăsprezece ore nesfârșite.</p>
<p>Toată ziua — care i se păruse de o lungime neobișnuită—studia, repetând unele partituri pe care, de mult timp le dăduse uitării, ca și cum ar fi căutat printre ele vreuna care i-ar fi plăcut mult ei; într-un cuvânt, în ziua aceea parcă nu mai era stăpân pe el; gândul îi era cu totul ocupat de altceva.</p>
<p>În ziua aceea atenția lui nu mai era îndreptată toată asupra mamei, care, din parte-i nu putea fi atât de egoistă să întrerupă visul copilului său, dacă aspirațiile lui nu mai erau închinate ei.</p>
<p>În taina aceasta a existenței, fericirea apare cu atât mai frumoasă, cu cât e mai neînțeleasă; și Silviu, fără a încerca să înțeleagă cauzele bunei lui dispoziții, îi suporta dulcile urmări.</p>
<p>Poate că trebuie să știm pentru ce suntem fericiți ?</p>
<p>Fericirea absoarbe până la un punct toate dorințele și chiar curiozitatea; îndureratul examinează cauzele durerii lui, pentru a o putea îndulci; nefericitul cercetează să găsească în originele nenorocirii însăși nenorocirea care-i frământă viața.</p>
<p>De ce, oare? Atunci ar trebui poate, ca și omul mulțumit de soarta lui să cerceteze cauzele care-i produc fericirea !....</p>
<p>Durerea absoarbe pe om, fericirea îl distrage ; a cerceta originea binelui ar însemna o nebunie ca și aceea de a căuta sfârșitul lui.</p>
<p>Dacă Silviu ar fi încercat să examineze mai adânc sensul neînțelesei lui fericiri, poate că ar fi câștigat vreo durere oarecare, căci era lesne de înțeles că bucuria lui nu era decât o clădire fără temelie, un castel în aer, o simplă iluzie.</p>
<p>Adesea cunoașterea cauzei distruge prestigiul efectului, măreția lui, și ne dă dezamăgirea realității.</p>
<p>Silviu era fericit; cine oare n-a fost fericit la vârsta lui ?</p>
<p>Cine n-a zâmbit de bucurie la spectacolul viitorului întrezărit prin prisma privirilor unei femei ?</p>
<p>Cine nu s-a pierdut în întregime în amăgitoarea mângâiere a unei dulci speranțe?</p>
<p>Fericirea vieții se reduce, vai! la un lung șir de speranțe, ce cad una câte una — până la sfârșit — în haosul ucigător al deziluziei amare; realitatea unui bine nu e niciodată îndestulătoare de a constitui adevărata fericire, dacă nu ne alintă speranța unei îmbunătățiri și mai desăvârșite.</p>
<p>Spre seară Silviu ieși cu mama lui la plimbare; orice zgomot de trăsură îl făcea să tresară și privirile lui se roteau în toate părțile, ca și cum ar fi căutat pe cineva.</p>
<p>Doamnei Octavian nu-i scăpă neobservată distracția lui; însă nu zise nici o vorbă ; desigur că nu putea fi decât ceva bun, care-l făcea pe Silviu să pară fericit!</p>
<p> Nu sunaseră încă ceasul opt și el se și îndreptă spre casa Mălinescu ; se îmbrăcase cu o simplicitate elegantă și pe stradă mergea cu aerul omului fericit, sau mai bine zis cu aerul omului pornit în căutarea fericirii și care știe unde s-o găsească.</p>
<p>Să lăsăm pe artistul nostru să alerge, transportat de strălucirea amăgitoare a speranțelor ce-i legănau sufletul,—spre fericirea lui și să vedem ce impresie făcuse Adinei.</p>
<p>În prima seară a cunoștinței lor, curentul de simpatie produse oarecare ciocniri convenienței, căci am văzut pe frumoasa admiratoare a lui Silviu abandonându-se în întregime căldurosului avânt și libertății, care îi erau naturale.</p>
<p>În inima omului sunt unele taine atât de greu de înțeles și, ale căror urmări le suportăm zilnic; adeseori un necunoscut ne devine simpatic numai auzind vorbindu-se de el; putem spune chiar că simpatia aceasta atât de neprevăzută, o găsim justificată chiar la prima întâlnire cu individul în persoană.</p>
<p>Am spus că Alexandru fusese la Galați câteva zile, în casa unchiului său; tânărul acesta, atât de entuziasmat de prietenul lui, vorbise despre el Adinei în așa fel, încât ea se simți nespus de curioasă de a-l cunoaște personal.</p>
<p>Iată singura cauză care a putut motiva purtarea ei față de artist.</p>
<p>De altfel la 17 ani cugetă oare cineva atât de mult la consecințe ?</p>
<p>Nu, desigur; natura la vârsta aceea e încă intactă, fondată pe principiile unei egalități generale.</p>
<p>Ce nu poate face apoi, magul acela care însuflețește totul, — iubirea ?</p>
<p>Iubirea, simțirea aceasta misterioasă, care se manifestă în fiecare zi sub alte forme, raza aceasta de lumină din paradis, care numai prin ea singură poate să mângâie durerile și să ușureze chinurile!....</p>
<p>Și totuși domeniul ei rămâne pururea nepătruns și neînțeles ; toți oamenii în toate timpurile au cunoscut iubirea, toți s-au simțit legănați pe marea de voluptăți de valurile-i parfumate, toți au sorbit din cupa care cuprinde cele mai sfânte delicii, fără ca să fi putut afla măcar vreunul taina acestei fericiri; știința rece și cercetătoare n-a putut pătrunde până în regiunile iubirei.</p>
<p>Cum naște ? Cum moare ? Unde dispare ?</p>
<p>Nimeni nu știe !</p>
<p>(Va urma)</p>
<p>Filozoful cel mai îndărătnic poate cugeta și studia o viață întreagă, fără a putea da cea mai exactă și cea din urmă definiție iubirii.</p>
<p>Cum se manifestă?</p>
<p>Zadarnic încercă Adina în noaptea aceea să-i afle răspunsul.</p>
<p>Chipul lui Silviu îi apărea mereu în fața ochilor și de altfel nici n-ar fi dorit să dispară curând.</p>
<p>Cea dintâi manifestare de iubire în sufletul omenesc produce o complexă revoluție în idei; tot ceea ce simte o inimă virgină la cea dintâi palpitare e ceva nou, vag, ca o melodie adusă de departe de adierile vântului și care răsună stins,—sau ca parfumul florilor furat de zefiri în primăvară.</p>
<p>Adina, care în ajun fusese de o zburdălnicie copilărească, se simțea schimbată cu totul; vioiciunea ei, surâsul gingaș și veșnic pe buze, dispăruseră ca prin farmec.</p>
<p>Pentru prima oară frumoasa cugeta mai adânc: la ce? Ea însăși n-ar fi putut spune.</p>
<p>Ascunsă într-un colț al grădinei părea ocupată cu facerea unui buchet de flori și grija aparentă pe care o punea în ocupația aceea îi masca secretul.</p>
<p>Buzele nu mai surâdeau, căci surâsul nu mai putea trece pe aceeași cale pe unde treceau suspinele,—și Adina suspina, încercând o suferință neînțeleasă.</p>
<p>Sărmana copilă, îngenunchiată în iarbă, își întrerupea adesea lucrul și se pierdea în gânduri.....și gândul îi rătăcea departe pe când corpul îi înmărmurise acolo.</p>
<p>Totul din jurul său îi vorbea sufletului în șoapte dulci și mișcătoare, natura întreagă era o armonie suavă ca și muzica lui Silviu.... Silviu !.... La amintirea numelui acesta gândul i se oprea din zbor și o roșeață vie îi colora chipul; când îl șoptea, simțea ceva necunoscut tresărind în adâncul sufletului și surâdea melancolic: — era un surâs amăgitor care masca un suspin.</p>
<p>Buchetul fusese sfârșit, însă timpul,nepăsător față de cele mai arzătoare dorințe, trece încet pentru cel care e în așteptare.</p>
<p>....Și Adina aștepta, numărând clipele; i se părea că soarele nu mai voia să apună și ea aștepta cu nerăbdare venirea serii.</p>
<p>Pe măsură ce se apropia ora opt, devenea tot mai neliniștită.</p>
<p>In sfârșit pendula bătu ceasul mult așteptat și mai în același timp s-auzi sunând.</p>
<p>Era el ! Inima n-o înșelase ; era Silviu, care, intrând, întâlni privirile confuze ale copilei, ce, prin stângăcia ei, își trădă secretul.</p>
<p>În seara aceea d-na Mălinescu, mama Adinei, se retrase devreme simțindu-se puțin indispusă, așa că tinerii rămaseră stăpâni absoluți pe salon.</p>
<p>Silviu cântă și, natural, Adina se rezemă ușor de umerii lui; acum nu mai părea ciudată familiaritatea ei și putea să și-o permită.</p>
<p>Vara era înaintată și căldura nu permitea să se stea mult timp în casă ; Alexandru propuse să se coboare în grădină și toți primiră cu bucurie.</p>
<p>În noapte grădinile au mai mult farmec decât ziua ; în lumina lunii se poate face foarte bine un buchet și Silviu își făuri unul dintr-un stuf de trandafiri.</p>
<p>Un buchețel de trandafiri și garoafe trecuse repede de la sânul Adinei în mâinile lui Silviu.</p>
<p>Și se mai susține că nu se vede bine noaptea !</p>
<p>Câte-și patru se opriră spre fundul gradinei și se așezară pe iarba fragedă.</p>
<p>— Silviu, începu vorba Alexandru, verișoara noastră cântă foarte bine, tu ești poet cu inspirații fericite și muzicant prin excelență; n-ați putea voi amândoi să făuriți o romanță ?</p>
<p>— Minunată idee, strigă Adina cu bucurie; când mă voi reîntoarce la Galați îmi va face o deosebită plăcere să cânt ceva care-mi va aminti de casa asta....</p>
<p>„Nu doar că am nevoie de vreun stimulent pentru a-mi aminti de București, căci orașul acesta îmi produce multe impresii, unele mai plăcute decât altele, pentru ca să-l mai pot uita !'</p>
<p>....Și fără să-și dea seama strânse pe furiș mâna lui Sylviu, care răspunse :</p>
<p>— Voi încerca, d-șoară, dar nu vă faceți iluzii mari!</p>
<p>— Trăiască modestia! strigă Lucia ; închipuiește-ți, Adino, că și mie mi-a spus același lucru și pe urmă mi-a făcut una din cele mai frumoase barcarole din câte le-am auzit.</p>
<p>„Păcat că de câtva timp sunt cam răgușită și nu pot s-o cânt!“</p>
<p>— Ne-am înțeles, întrerupse Alexandru ; acum rămâne ca Adina să aleagă subiectul.</p>
<p>Ea păru încurcată.</p>
<p>La propunerea aceasta simplă i se prezentă o mulțime de idei încât nu știa pe care s-o aleagă ; nu era subiectul care-i lipsea, ci curajul de a-l mărturisi.</p>
<p>— Ai găsit ? întrebă Lucia.</p>
<p>— Nu știu, zău, îmi vin atâtea în minte!...</p>
<p>— Am să te ajut eu, zise Alexandru, însă trebue să știu întâi ce fel de cântec preferi.</p>
<p>— Melancolic, răspunse Adina.</p>
<p>— Un plâns ?</p>
<p>— Nu !</p>
<p>— Un suspin ?</p>
<p>— Nici asta!</p>
<p>— O rugăciune ?</p>
<p>— Nu, nu, nu! răspunse copila și întorcându-se spre Silviu îi zise:</p>
<p>(Va urma).</p>

<p>— Prietene, ajută-ne; aș vrea ceva în care să se înțeleagă o dorință care se stinge, ceva în sfârșit care să nu fie străin de sensul melodiei!</p>
<p>Lucia nu înțelese; Alexandru căuta mereu subiectul, însă Silviu prinse intenția vorbelor ei, căci răspunse numaidecât:</p>
<p>— Un adio ?</p>
<p>— Da, da, ziseră amândouă fetele.</p>
<p>— Cui ? întrebă Alexandru.</p>
<p>De data aceasta fu rândul lui Sylvh să pară încurcat, însă Adina — ca și cum ar fi înțeles șovăirea lui și pentru a-i da curaj, zise — cu un ton ștrengăresc:</p>
<p>— Haide, haide, spune, că nu poți spune decât ceva bun !</p>
<p>- Adio patriei! strigă Alexandru entuziasmat; e pe coarda patriotică și merge.</p>
<p>— O! Nu!</p>
<p>Silviu însfârșit îngână;</p>
<p>— Adio prieten.....ului...</p>
<p>.....depărtat! încheiă Adina cu finețe.</p>
<p>— Deci un adio prietenului depărtat, repetă Alexandru; bine, dar nu tocmai, tocmai, prietenul ăsta.....</p>
<p>— Ei, haide, nu înțelegi că prietenul e un amorezat ? zise Lucia râzând</p>
<p>— A! E un amorezat ? Atunci nu mai vorbesc, răspunse fratele ei..</p>
<p>Chipul Adinei era atât de aprins, încât fusese un noroc pentru ea că noaptea o acoperea cu vălul ei discret.</p>
<p>După câtva timp reintrară în salon.</p>
<p>Adina încercă să cânte, dar zadarnică îi fusese dorința, căci era prea agitată; vocea răspundea simțirii care o frământa; în nevinovăția ei sărmana copilă credea că a comis ceva extraordinar.</p>
<p>Alexandru voia și el să cânte, dar se opri la jumătatea cântecului pretextând că răcoarea serii îi alterase vocea.</p>
<p>Silviu rămăsese pierdut în gânduri ; părea afundat într-o cugetare adâncă, și își plimba distrat mâna pe claviatura pianului, fără să ia în seamă sunetele pe care le scotea.</p>
<p>Deodată o voce delicată îl făcuse să tresară și să se cutremure de deliciu, întrerupându-i reveria.</p>
<p>Era vocea Adinei care reușise să-și înfrângă turburarea, era ea care-l smulgea din letargie, invitându-l să cânte.</p>
<p>Silviu își ridică privirile în sus -ca și cum ar fi părut că vrea să-și amintească un cântec — apoi le plecă întretăindu-le cu ale Adinei care se alăturase de el; buzele ei erau întredeschise de un zâmbet divin, pe care el îl privi lung, fără ca fecioara să se simtă cumva jenată de stăruitoarea lui privire; apoi începuse să cânte și de la cele dintâi note Alexandru strigă:</p>
<p>Atenție, fetelor, asta e o muzică sublimă!</p>
<p>Încet-încet Silviu începu iar nocturna sa, căreia de astă-dată îi dăduse un efect magic.</p>
<p>Lucia aplaudă din toată inima, iar Adina, pătrunsă de melancolia cânteculului, șopti la urechea artistului:</p>
<p>— Cât mi-e de drag.....cântecul acesta !</p>
<p>Bătea ora 11 când Silviu se sculă să plece.</p>
<p>— Așa devreme ? întrebară fetele.</p>
<p>— Cu toată părerea de rău, domnișoarelor, dar mama nu e tocmai bine și am lăsat-o încă prea mult timp singură.</p>
<p>— În cazul acesta du-te, domnule Octavian, căci ar fi prea mult din partea noastră ca să te mai reținem.</p>
<p>— Are dreptate Lucia, zise Adina la rândul său luându-l de mână, apoi îl întrebă:</p>
<p>— Pe când revederea?</p>
<p>Silviu stătuse o clipă nehotărât.</p>
<p>— Drace, mâine; ce, mai e de vorbit ? interveni Alexandru.</p>
<p>— Numai dacă mama va fi bine....</p>
<p>— Oh ! Se înțelege; dar ascultă, am un plan pentru mâine: ca să cânți toată seara e obositor pe căldura asta ; ce-ați zice de o plimbare în trăsură la șosea, fetelor ?</p>
<p>— A, foarte bine, foarte bine; minunat plan!</p>
<p>— Atunci pe mâine, cu bine!</p>
<p>— La revedere!</p>
<p>Silviu coborî, scara salutând pentru ultima oară pe Adina, care-i șoptise :</p>
<p>— Nu uita că ești așteptat!.....</p>
</div>
<div type="chapter" n="4">
<p>IV</p>
<p>Fericirea nu e totdeauna un bine venit în sufletele oamenilor.</p>
<p>Mulți, poate din cauza unui exces de timiditate, se tem de fericirea care se prezintă sub prea frumoase speranțe.</p>
<p>E bine ca omul să fie pregătit pentru eventualitatea de a nu prea suferi în urma pierderii unui bine așteptat prea mult, iar cei care iau drept bune toate bucuriile pe care le alintă o speranță nu procedează în mod înțelept.</p>
<p>Cine cumpără mult plătește mult, zice un proverb al cărui adevăr se afirmă de foarte multe ori în viață și dacă toți oamenii s-ar pătrunde de el, ar putea fi înlăturat durerosul spectacol al atâtor sărmane iluzii, în vraja cărora ni se pare că atingem cerul, pentru ca apoi — după risipirea lor — să ne trezim în înspăimântătoarea prăpastie a dezamăgirii.</p>
<p>Și pentru ce, oare?</p>
<p>Pentru că ne-am încrezut prea mult într-o speranță amăgitoare, pentru că n-am putut înțelege la timp eșafodajul himeric pe care ne clădeam castelele.</p>
<p>Dacă am putea să ne ferim de o fericire sperată și așteptată cu drag ca să se îndeplinească, ar fi o virtute; însă cum s-ar putea aceasta, când însăși viața noastră e o continuă speranță ? Ca să speri răul, ar fi o nebunie: și pentru că viața în definitiv trebuie să aibă o țintă, e mai bine să sperăm în fericire.</p>
<p>(Va urma)</p>

<p>Adina avea vreo 80 mii de lei dotă și era singură la părinți ; explicația aceasta e necesară pentru a putea justifica teama și îndoiala lui Silviu.</p>
<p>Tânărul artist, la plecare, se simți frământat de gânduri triste ; acum nu se mai putea îndoi de realitatea iubirii lui.</p>
<p>Zadarnic încercase să lupte împotriva acestui sentiment care-i omorâse liniștea ; îl poți învinge ușor pe al altuia, când tu ești nepăsător; însă primul simptom de luptă e și cel dintâi de iubire !</p>
<p>Silviu era în toate împrejurările cu judecată rece și, cu câteva zile mai inainte, nici nu și-ar fi putut închipui lucru atât de imposibil; iată însă că de două zile se simțea stăpânit cu totul.</p>
<p>Nu mai era posibil să se amăgească, pentru că durerea pe care o încerca în a se recunoaște victima acestui sentiment, era cea mai sigură dovadă a iubirii sale.</p>
<p>Ciudată nebunie !</p>
<p>El, sărman artist, fără avere, să se înamoreze de o copilă cu mult superioară modestei lui condiții ?</p>
<p>Cum nu putuse să judece cu inteligența lui că iubirea aceasta era un vis, o himeră ?</p>
<p>Însă visul era atât de frumos, atât de atrăgător, încât se lăsase pradă lui, fără voie; și acum, când cea dintâi judecată limpede îi azvârlea în față realitatea brutală, acum, când se lăsase furat de valul amăgitor al iluziilor, se simțea fără putere de a se mai smulge curentului său.</p>
<p>... Și ceea ce îl făcea să sufere și mai mult era siguranța ce o avea și de iubirea Adinei.</p>
<p>Cum n-ar fi înțeles-o, cum n-ar fi fost încredințat, când ea însăși se trădase cu atâta sinceritate ?</p>
<p>El încercase fascinarea magică a celei dintâi impresii și in prima seară nu putuse să-și făurească gânduri triste.</p>
<p>Speranța îi surâdea, întinzându-i cupa cu nectarul iluziilor ; și chiar dacă ar fi voit s-o respingă, să se smulgă din farmecul care-l învăluia, nu avea puterea să reziste fiorului nespus de dulce care-i îmbăta simțirea și care-l mâna spre gingașa fecioară.</p>
<p>Însă cei fără noroc se bucură puțin de vraja unei iluzii; realitatea rece le rupe numai decât vălul de magie care-i învăluie în timpul unei clipe, risipind lumea speranțelor ce și-au făurit-o.</p>
<p>Realitatea era destul de barbară, căci înveninase cele mai curate bucurii ale lui Silviu.</p>
<p>Căutând să pătrundă cu gândul în ceața viitorului, el nu zărea decât cărarea monotonă a celor învinși, lipsită de orice lumină a mulțumirii; lumea artei începuse să i se pară pustie ; întrevăzuse în vis o mână dragă care să-l călăuzească spre culmile senine; legat de o cărare de spini, visase o cale de triumf și flori.</p>
<p>- E mai bine că nu mai mă gândesc deloc, își șoptea el ; însă numaidecât îi apărea în gând frumosul chip al Adinei, grația ei, privirile ei catifelate și expresive, care îi deschideau cerul îmbătărilor sfinte, atunci își înlănțuia sufletul de speranță și într-un avânt cald își ducea la buze buchetul de flori pe care i-l dăduse ea cu atâta dragoste; însă ce fel de dragoste ? De unde răsărise ea ?</p>
<p>Silviu înțelese în ea fructul neexperienței și cugeta că fecioara de azi, făcându-și mâine educația la școala vieții, va înceta de a se mai simți mișcată de un lucru de nimic.</p>
<p>Ca mâine, Adina citind în marea carte a lumii, va râde poate, deșteptându-se din visul ei copilăresc.</p>
<p>La vârsta Adinei nu se poate avea o siguranță asupra aspirațiilor inimii și nici nu se poate discuta asupra posibilității de a iubi sau nu.</p>
<p>În cea dintâi strălucire a luminii vieții totul se îndeplinește fără calcul și poate fără trebuință.</p>
<p>De ce iubea Adina pe Silviu ?</p>
<p>Pentru că îi plăcea, iată totul!</p>
<p>La vârsta ei nu prea se ține seamă de exigențele sociale, care împing iubirea pe cărarea strâmtă a convenționalismului.</p>
<p>Ce-i păsa ei dacă Silviu era sărac ?</p>
<p>De altfel, gândul acesta nici nu-i trecuse prin creier.</p>
<p>Între 16-22 ani femeia iubește pentru plăcerea de a iubi; sufletul ei nu e încă atins de adierea arzătoare a pasiunilor și răspunde cu entuziasm primului cuvânt de iubire ce i se șoptește...</p>
<p>Toată ziua aceea artistul fusese prada unor frământări neobișnuite; muzica nu mai avea nicio putere ca să-l zmulgă din dureroasa lui meditație ; în sfârșit după multă judecată luă hotărîrea neînfrântă ca să nu mai calce prin casa familiei Mălinescu, cât timp Adina va mai rămâne aici ; simțea multă nevoie de a fi liniștit, pentru a nu-și lăsa inima să se piardă în lumea unei speranțe amăgitoare.</p>
<p>Însă cu cât se apropia ceasul opt, cu atât simțea slăbindu-i hotărârea.</p>
<p>Zadarnic încercă să se gândească la altceva, zadarnic căută în judecata rece un sprijin pentru a rezista dorinței ce-l atrăgea.</p>
<p>Tulburătoarea nălucire a frumoasei seri trăită în casa Mălinescu îl făcea să șovăie în hotărârea lui ; de mai multe ori fusese gata să se lase a fi purtat acolo, unde îl atrăgea inima și totuși găsi puterea să-și înfrângă dorința</p>
<p>Bătură ceasul opt și Silviu rămase nemișcat la pian, cu toată palpitarea puternică a inimii, care-i da de veste că sosise ora plecării.</p>
<p>Învinsese; cu o sforțare a voinței de care nu se simțea capabil, putuse să se stăpânească; însă lupta fusese grea și îndârjită și sărmanul Silviu încercă după urma triumfului său descurajare și plictiseală.</p>
<p>El, care veghease atâtea nopți trecute în studiu, uitând de lume, nu știa acum unde ar putea găsi o distracție ; gândul îi rătăcea în afară, în căutarea trăsurii în care Adina se plimba, poate mâhnită de nevenirea lui.</p>
<p>La gândul acesta simți strângându-i-se inima dureros și cât pe ce fusese gata să alerge să se scuze.</p>
<p>Trecuseră și ceasul nouă și el tot înmărmurit pe scaun sta, în frământări, căci sufletul nu voise se dea cu nici un preț învins.</p>
<p>În cele din urmă se agăță de gândul de a căuta odihnă și liniște în oriunde ar fi încercat să se ducă sigur că-l așteaptă plictiseala și cine-l putea opri, odată coborî strada, să nu se ducă spre ținta iubitei.</p>
<p>Se culcă, însă fără să poată dormi noaptea i se păru nesfârșită și în gândul ei cugetă la Adina ; dacă ați știi cât de puțin, visul îi aducea în creier imaginea ei și atât în vis cât și concept avea în fața ochilor nălucirea care-l mustra tristă că nu se ținuse de cuvântul dat.</p>
<p>(Va urma)</p>

<p>.... Și în remușcarea aceasta el găsea un farmec necunoscut, încât în cele din urmă fusese convins că nu se purtase cum trebuia.</p>
<p>... Și cugetă :</p>
<p>,,De ce să facă atâta sacrificiu pentru a evita un bine, pentru a înlătura o bucurie ?</p>
<p>E adevărat că dacă se lăsase luat de valul speranțelor lui, încercase o durere și o amărăciune nespusă; însă ca să suferi anticipat pentru a evita o durere nesigură e o nebunie, cu atât mai mult cu cât pentru a ajunge la această durere, trebuie să treci întâi pe cărarea fericirii, pentru că, pierzând-o apoi, s-o regăsești și să suferi!“</p>
<p>Silviu se trezi a doua zi cu înțeleapta hotărâre luată în lungul nopții de nesomn și totuși mai sta încă la îndoială, căci își zicea:</p>
<p>Fecioara aceasta mă iubește, sunt sigur, însă numai dintr-un avânt de entuziasm.</p>
<p>„Ea crede că e iubire ceea ce mai târziu nu va fi, probabil, decât un capriciu de fată.</p>
<p>„Într-un avânt al fanteziei sale mi-a dat surâsuri și mângâieri, strângându-mi mâna cu nevinovăție, ca pentru a-mi mulțumi de emoțiile dulci ce i le-am dat prin muzică și eu trebuie să fiu atât de barbar ca s-o dezamăgesc, smulgând-o brutal din lumea visului ei care o făcea să fie fericită câtva timp !...</p>
<p>... „Și apoi nu vreau să mă fac vinovat de cea dintâi lacrimă de dezamăgire a unei iubiri candide!“ </p>
<p>Dacă judecata aceasta nu era perfectă prin logică, păstra cel puțin o aparență în fața amorului propriu al lui Silviu.</p>
<p>Într-adevăr, după ce așteptă cu nerăbdare să se sfârșească ziua, el se hotărâ să se ducă la familia Mălinescu, împins de un avânt de generozitate față de Adina, după ce mai întâi își făcuse un plan amănunțit de apărare, fără să înțeleagă că tot ceea ce făurise în însăși apărarea lui, era semnul sigur al propriei înfrângeri.</p>
<p>Omul se iluzionează în înfăptuirea greșelii; el cugetă și chiar crede contrariul a tot ce se poate întâmpla și încearcă fără nici un scrupul să se justifice în fața conștiinței sale; pentru bine recurge la judecată, pentru rău la iluzie : sunt două tribunale care se aseamănă.</p>
<p>La ora 7 și jumătate Silviu era pe drum spre Alexandru; sigur de conștiința lui, mergea fără grijă, însă abia zări de departe fațada casei și în balcon pe Adina, că și simți ca o lovitură în piept.</p>
<p>Numai la simpla vedere a fetei dispăruse tot eșafodajul pe care se rezema eroismul său ; curajul i se topi într-o clipă, gândul generozității inspirate de un orgoliu fals se risipi și cu dânsul și orice îndoială asupra realei existențe a iubirii sale.</p>
<p>Fără s-o vadă, avusese puterea să făurească planuri după voie; inima lăsa să și le facă, fără să-l turbure, însă ce mai poate gândul când inima vorbește ?</p>
<p>Partea aceasta din noi impune prin ea însăși un fel de stăpânire absolută un centru de acțiune lângă care cad învinse cele mai desăvârșite și eroice hotărâri.</p>
<p>Silviu rămase izbit de bizara putere ce o exercita asupra sufletului său copila aceea și înțelese cât de mult se dezvoltă iubirea lui numai in două zile.</p>
<p>La ce mai serveau acum toate planurile lui?</p>
<p>Adevărul i se lămurea în clipa aceasta în toată strălucirea lui.</p>
<p>Adina privea în stradă cercetătoare, ca și cum ar fi fost în așteptarea cuiva.</p>
<p>Cu cât se apropia, Silviu simțea tot mai puternic zvâcnindu-i inima, iar copila cum îl zări, simți chipul roșindu-i-se și cu o mișcare prietenească din mână, dispăru din balcon.</p>
<p>Când intră pe ușă, Adina îi ieși înainte pe ultima treaptă a scării, strângându-l cu amândouă mâinile și cu ochii plini și de mustrare și de mulțumire.</p>
<p>Urcară scara ținându-se de mâini ajunși în salon, Adina se simți atât de mișcată încă nu putuse să îngâne nicio vorbă, ci îl învăluia în privirea ei caldă, tulburătoare.</p>
<p>Lucia și Alexandru nu erau în clipa aceea în salon, ceea ce mări tulburarea lui Silviu, căci nici dânsul nu deschisese încă gura pentru o vorbă măcar: în sfârșit, Adina rupsese tăcerea :</p>
<p>— Foarte frumos, domnule, noi te-am așteptat mult și bine aseară!</p>
<p>— Mă veți ierta, dragă așa domnișoară, că n-a fost vina mea ; altfel n-aș fi promis cu atâta siguranță că vin...</p>
<p>— Cred, însă ca să te faci așteptat; atâta e o adevărată cruzime.</p>
<p>„După cum era și de prevăzut, planul nostru de plimbare s-a risipit ca fumul”.</p>
<p>-Regret nespus că din cauza mea ...</p>
<p>— Ah! Pe mine nu m-a întristat pierderea plimbării, zise Adina cu nevinovăție, ci...</p>
<p>Se opri însă numaidecât, fără să-și dea seama că alunecase pe panta unei mărturisiri, și schimbând vorba continuă :</p>
<p>-Haide, vino aici lângă mine și până vor veni verișorii să mai vorbim puțin. Ce face mama ?</p>
<p>— Mulțumesc, e foarte bine!</p>
<p>— Cum bine, când ai spus că ieri..</p>
<p>— Ah! da, însă nu tocmai...</p>
<p>— Ai putea să-mi spui cum ți-ai petrecut seara?</p>
<p>— Stând acasă.</p>
<p>— Fără să ieși în oraș deloc ?</p>
<p>— Aproape!</p>
<p>— Și... ai cântat la pian, desigur?</p>
<p>— Nu !</p>
<p>— Cum, n-ai cântat? Ce-ai făcut atunci toată seara, domnișorule ?</p>
<p>— M-am gândit.</p>
<p>— La ce ?</p>
<p>Silviu păruse încurcat.</p>
<p>Dacă Adina ar fi avut cât de puțină idee, ar fi putut citi pe chipul lui care îi fusese obiectul gândirii.</p>
<p>El era mișcat; privirea nu i se mai sătura în contemplarea drăgălașului chip și ea se lăsa să fie privită fără să se simtă jenată de stăruința lui.</p>
<p>—... Și cu buchetul meu ce s-a întâmplat ? întrebă ea surâzând.</p>
<p>Il păstrez cu sfințenie.</p>
<p>Adevărat ?</p>
<p>— Desigur, e o amintire atât de dulce!</p>
<p>— Da? Însă florile se se vor veșteji și ai să uiți mai târziu cine ți le-a dat...</p>
<p>Oh! nu, domnișoară, asta e o învinovățire gratuită, pe care n-o merit.</p>
<p>— Adevărat, n-ai să mă uiți așa curând?</p>
<p>„Lucrul acesta nu-mi poate face decât multă plăcere; la urma urmei ar fi trist ca să dispară repede așa de dulci amintiri.</p>
<p>(Va urma)</p>

<p>«Din partea mea te asigur că nu se va întâmpla așa ceva și prevăd de pe acum cât am să mă plictisesc la Galați departe de casa aceasta...»</p>
<p>— Însă, întrerupse el, mai e câtva timp până atunci....</p>
<p>— Vai ! Papa a scris mamei ca în patru zile să fim înapoi!</p>
<p>Vestea îl izbi pe Silviu dureros.</p>
<p>Numai patru zile încă!...</p>
<p>... Și asta e a oare fericirea pe care o visase ?</p>
<p>Nici o clipă nu-i trecuse prin creier gândul că Adina trebuia să plece și simțea că gândul acesta îl înebunește.</p>
<p>Ea, văzându-l trist, nu încercă să-i turbure șirul gândurilor.</p>
<p>Poate că înțelegea taina durerii care i se zugrăvise pe chip și ca și cum ar fi încercat să-l mângâie zise :</p>
<p>— E dureros s-o spun, dar parcă în lumea asta te naști numai ca să faci sacrificii!</p>
<p>— Mie mi se pare dimpotrivă — răspunse Silviu — că scopul vieții nu e decât o continuă aspirație spre o țintă înaltă.</p>
<p>«Totuși, e adevărat că fericirea e o himeră imposibil de realizat și eu, personal, am părăsit orice speranță de a o cunoaște vreodată.</p>
<p>«Mă tem de speranță pentru că ea nu e decât fructul dezamăgirii ; și totuși zîna aceasta înșelătoare m-a sedus încă o dată: cu toată trista mea experiență, am sperat o nebunie !</p>
<p>«Am sperat că o floare nu trebuia să se veștejească niciodată și că de floarea aceea erau legate afecțiunile mele.</p>
<p>«Ce va mai rămâne până la urmă ?</p>
<p>»Nimic! Un mănuchiu doar, de iarbă uscată!...»</p>
<p>De data asta Adina înțelese totul; vorbele tânărului avură un răsunet amar în sufletul ei.</p>
<p>— Am făcut rău, continuă el, am făcut rău venind astă seară aici; trebuia să aștept până mâine, sau până după...</p>
<p>— Ba dimpotrivă, îl întrerupse Adina, cu un accent de mustrare, ai făcut rău că nu ai venit și aseară, pentru că te-am așteptat toți cu drag, pentru că în tovărășia d-tale trec ceasurile pe nesimțite și pentru că s-au simțit mâhniți nespus de mult verișorii mei... și eu !</p>
<p>Copila șoptise cuvintele din urmă cu o sfâșiere de inimă atât de adâncă, încât Silviu simți o părere de rău nețărmurită și înțelese în accentul lor o suferință vie și sinceră.</p>
<p>O luă de mână și-i zise afectuos :</p>
<p>— Iartă-mă, domnișoară ! Nu-mi dau singur seama de ceea ce spun.</p>
<p>«Crede-mă că mi-a fost imposibil să rezist mai mult ; chiar dacă ar depinde numai de voința mea, în clipa asta n-aș fi aici, însă de două zile comandă în mine o putere și o voință nouă, încât mă văd silit să mă resemnez soartei mele.</p>
<p>«Fie dar cum vrea ea și, chiar dacă mai târziu voi fi nefericit, e totuși adevărat că acum mă simt nespus de fericit!»</p>
<p>Adina îi strânse mâinile cu căldură, simțind cum i se umezesc ochii de lacrimi.</p>
<p>El o întrebă mișcat:</p>
<p>— Acum de ce plângi ? De ce lacrimile acestea?</p>
<p>— Pentru că sunt fericită și eu, șopti ea surâzând prin plâns.</p>
<p>Blândețea cuvintelor lui îi smulsese lacrimi, însă lacrimi de bucurie — plâns suav născut dintr-un surâs — și Adina plângea surâzând.</p>
<p>Își mărturisiseră totul ? Cine știe !</p>
<p>Cine ar putea spune unde s-ar fi oprit ?</p>
<p>Nu era însă cuminte să abuzeze de ocazie, cu atât mai mult că Lucia se reîntoarse numaidecât.</p>
<p>— Bine ai venit, d-le Octavian, zise ea întinzându-i prietenește mâna, - cu toate că voiam să te cert puțin pentru lipsa de ieri; Adina a fost și ea indignată, însă pentru că o văd acum bine dispusă, înclin și eu pentru iertare.</p>
<p>— A lipsit din cauză că nu i-a fost mama bine, zise numaidecât Adina.</p>
<p>— D-șoara Lucia știe foarte bine că nu mă las să fiu mult rugat ca să vin în casa aceasta.</p>
<p>— Oh! Pentru mine n-a fost caz grav, căci sunt obișnuită cu ciudățeniile d-tale și nu m-aș fi mirat dacă nu veneai nici astă seară !</p>
<p>În clipa aceea intră și Alexandru care continuă vorba surorii sale :</p>
<p>— Ceea ce nu s-a putut face ieri se poate face azi; voiți, fetelor, să luăm trăsura ?</p>
<p>În trăsură? întrebă Adina, nu e mai bine pe jos?</p>
<p>— Bine, fie și pe jos, aprobă Lucia; ce zici, domnule Octavian ?</p>
<p>Sunt la dispoziția d-voastră, n-a-veți decât să ordonați.</p>
<p>— Lucio, vezi dacă vrea să vină și mama și unchiul, întrebă Adina.</p>
<p>Nu te gândi la tata, tu știi că la ceasul ăsta el e la cafenea, răspunse Lucia și ieși afară.</p>
<p>Ceilalți trei ieșiră în balcon ; Alexandru, distrat ca întotdeauna, începuse să fluiere o arie privind în stradă, pe când Silviu și Adina la spatele lui se priveau tăcuți, spunându-și o lume de gânduri cu ochii.</p>
</div>
<div type="chapter" n="5">
<p>V</p>
<p>După câteva minute Lucia se reîntoarse în balcon, anunțând că și mama Adinei lua parte la plimbarea lor și aproape în același moment apăruse în salon și d-na Mălinescu.</p>
<p>Seara era răcoroasă și minunată pentru plimbare ; porniră spre șosea, Adina dând brațul lui Alexandru, iar Lucia în urmă cu mătușa ei și cu Silviu.</p>
<p>D-na Mălinescu, care-l cunoștea mai de mult, începuse cu el o conversație animată despre artă, care încet-încet se schimbă și ajunseră să discute pe tema fetelor de azi și în special asupra Adinei; oricine își poate închipui cât îl interesa pe Silviu conversația aceasta.</p>
<p>Ceea ce vorbeau Alexandru și Adina la câțiva pași mai înainte, iar e lesne de înțeles.</p>
<p>Femeile au un tact instinctiv, admirabil, ca să aducă vorba asupra unui lucru care le place, fără ca cel căruia i se vorbește să observe cât de puțin.</p>
<p>Abia luase brațul lui Alexandru și Adina și găsise modul cum să atingă coarda care o interesa, vorbind despre Silviu ; verișorul se prinse în cursă și laudele începură să curgă la adresa prietenului.</p>
<p>— Nu știu dacă e slăbiciune din partea mea, dar băiatul acesta îmi e atât de drag că, dacă aș fi femeie, m-aș amoreza de el, încheiă Alexandru.</p>
<p>— Ferice de el că n-o să aibă nevoie de tine ca să se amorezeze, răspunse Adina cam înțepător.</p>
<p>— Te înșeli, dragă, pentru că în chestie de iubire prietenul meu e cu desăvârșire profan, așa că are nevoie de sfatul cuiva.</p>
<p>(Va urma)</p>

<p>— Poate că urăște femeia ?</p>
<p>— Dimpotrivă, în cariera lui vine adeseori în contact cu femeile, însă niciuna, după câte știu, nu-i inspiră vreun sentiment deosebit, ci le privește pe toate cu o egală nepăsare și asta din cauza artei lui din care și a făcut o amantă; el nu trăiește decât numai pentru muzică!</p>
<p>— Însă nu pot să cred că un tânăr și mai cu seamă un artist, nu ascunde în pieptul lui flacăra unei simțiri mai deosebite...</p>
<p>— Și cu toate astea crede-mă că e așa ; ce dracu, eu care sunt veșnic cu el, aș putea să știu destul de bine, cred....</p>
<p>«Ziua nu pleacă de acasă decât numai pentru lecții, — restul timpului stând la pian.</p>
<p>«Dacă uneori se lasă să fie târât la vreun concert sau la vreo serată muzicală, păi să știi că atunci face un mare sacrificiu; lui nu-i place societatea, e dușman al zgomotului și pentru cine nu-l cunoaște, pare un sălbatic ; cine-l știe însă și-l înțelege, găsește în el un tânăr plin de talent și, mai presus de toate, de modestie.</p>
<p>— Te cred, însă mi se pare mai mult decât curios că un tânăr atât de bine în toate prvințele nu caută un sprijin sufletesc într-o afecțiune.</p>
<p>I «E atât de dulce când iubești, — așa am auzit!»</p>
<p>— Draga mea, pentru un om de felul lui Silviu, iubirea se găsește la fiecare pas, nu se caută !</p>
<p>— Cine știe dacă intr-o zi...</p>
<p>— Va fi greu și sincer îți spun, nu i-aș dori așa ceva...</p>
<p>— De ce ?</p>
<p>— Pentru că credința și statornicia sunt atât de rare azi și pentru că Silviu e din naturile acelea care, iubind, se dau cu corp și suflet...</p>
<p>— Și unde ar fi răul în cazul acesta ?</p>
<p>— Unde ar fi răul ? Dumnezeu să-l păzească ! Dacă din nenorocire ar iubi și ar fi dezamăgit, cred că l-ar ucide disperarea.</p>
<p>— Dar bine, verișorule, nu sunt toate femeile ușuratice, ci sunt și din acelea care și-ar putea închina viața cultului pentru o singură și unică afecțiune.</p>
<p>— Da, sunt și femei de-astea dar numai în romane...</p>
<p>— Oh ! Ascultă, nu spune așa, că mă supăr; după judecata voastră noi, femeile, am reprezenta nestatornicia în carne și oase.</p>
<p>— Haide, haide, verișoară, nu te lua la colț cu mine ; dacă vrei să cred, iată: cred,însă numai ca să-ți fac plăcere!</p>
<p>Ajunseră la șosea; Adina lua la braț pe Lucia, iar Alexandru trecuse lângă doamna Mălinescu pe care o întrebă.-</p>
<p>— Te simți obosită, tanti ?</p>
<p>— Nu, dragul meu, ba încă mi s-a părut scurt drumul, deoarece am avut lângă mine un bun însoțitor!</p>
<p>Complimentul fusese adresat direct lui Silviu, care mulțumi salutând.</p>
<p>— Alexandre, continuă mătușa lui când vei mai avea ocazia să vii la Galați, adu-l și pe d. Octavian, căci mi-a promis să vină.</p>
<p>Silviu zâmbi, gata să refuze însă d-na Mălinescu adaugă :</p>
<p>(Va urma)</p>

<p>— Îți închipui că mă încred numai în promisiuni ? Haide de! Sau vii de bunăvoie sau te aducem cu forța.</p>
<p>— Fiți sigură, doamna mea, că nu voi da loc la ocazii ca cea din urmă !</p>
<p>«Îmi voi procura într-o zi plăcerea și onoarea de a veni să vă revăd în casa d-voastră!»</p>
<p>Fetele se depărtaseră mult în timpul acesta; părea că vorbesc de ceva prea important și de aceea măriseră distanța între ele și ceilalți, spre a nu fi auzite.</p>
<p>Adina își întorcea adeseori privirile înapoi, apoi reîncepea să vorbească într-un mod care arăta că e mulțumită.</p>
<p>Ce-i spunea oare verișoarei sale cu atâta însuflețire ?</p>
<p>...Și de ce Lucia asculta cu un surâs ștrengăresc pe buze ?</p>
<p>Femeile și fetele în special abuzează adeseori de mărturisiri față de prietenele lor; cea dintâi iubire, cea dintâi palpitare de inimă e o povară prea grea pentru o fată, pentru ca ea să aibă puterea să ascundă secretul.</p>
<p>E o zadarnică pretenție ca ea să- și țină numai pentru dânsa impresiile care o frământă, ci, dimpotrivă, își varsă tot focul în sânul unei prietene.</p>
<p>Mărturisirile devin o necesitate pentru femeia care iubește întâia oară!</p>
<p>Bărbatul e egoist în fericirea lui, femeia însă e ambițioasă; cel dintâi o ascunde cu toată grija, sustrăgând-o privirii tuturor, pe câtă vreme cea de a doua găsește o plăcere și o mulțumire din a o mărturisi și-și trădează secretul în toate amănuntele lui.</p>
<p>Adina, cu felul ei de a se plimba, își da pe față toată simțirea.</p>
<p>Cele două fete, după ce se plimbară singure câtva timp, se apropiară de ceilalți și Lucia zise :</p>
<p>— Domnule Octavian, am să-ți spun o vorbă.</p>
<p>— La ordinele d-voastră, domnișoarelor, răspunse el apropiindu-se.</p>
<p>— Suntem obosite,—zise Adina luându-l de braț și rezemându-se de el, — și avem nevoie de un cavaler.</p>
<p>— Și unde l-am găsi mai bine? exclamă Lucia luându-l de celălalt braț.</p>
<p>— Domnișoarelor, răspunse Silviu surâzând, n-aș voi să mă încântați....</p>
<p>— Să ne păzească cerul de-așa păcat!</p>
<p>— V-am chemat ca să mai vorbim puțin împreună, șopti Adina.</p>
<p>- Cât de frumoasă e seara asta îi luminată de lună ! O adevărată seară poetică !</p>
<p>— Eu m-aș plimba toată noaptea fără să mi se urască, zise din nou Adina.</p>
<p>— Singură ?</p>
<p>— Oh ! Nu, mi-ar fi frică!</p>
<p>— Cât de suave sunt nopțile cu lună ! continuă Lucia declamator: și când te gândești că sunt unii care tăgăduiesc romantismul; nu știu, zău, ce fel de inimă au!</p>
<p>„Cum să nu fii predispus la poezie în fața tabloului melancolic și dulce al unei seri de vară ?</p>
<p>„Mie mi se pare că sunt transportată în frumoasele vremuri când trubadurii rătăceau singuri și îndurerați în noapte, sub ferestrele unui castel și mi se pare că aud cântecele turburătoare și pasionatele versuri de iubire!“</p>
<p>Lucia declamă vorbele acestea cu o nuanță de ironie și cu o aluzie atât de malițioasă, încât Silviu nu mai avuse nicio îndoială asupra mărturisirilor ce, poate, le făcuse Adina.</p>
<p>Cât despre aceasta, nu dăduse nicio atenție intonărilor Luciei, căci gândul ei era cu totul în altă lume.</p>
<p>Rezemată ușor de brațul artistului, își lăsase gândul să rătăcească în voie, abandonându-se unei dulci moleșeli și farmecului unui vis.</p>
<p>Puțin câte puțin capul drăgălaș se plecă pe umărul tânărului și buclele blonde, mișcate ușor de adierea serii, atingeau chipul lui.</p>
<p>De câteva ori ea îl strânse la brațul ei și dânsul îi răspunse în același fel.</p>
<p>Convorbirea reîncepuse mai liniștită, Lucia își moderă ironia, aruncând numai din când în când o vorbă despre distracția verișoarei.</p>
<p>Se vorbi mult, de poezie, de muzică, de iubire, de stele, de flori și pentru că veni vorba de flori, trebuie să spunem că Adina, cu toate ca era foarte distrată, totuși nu-i scăpă neobservată o floare de câmp drăgălașă, care se înălța prin iarbă ca și cum ar fi îmbiat pe cineva s-o culeagă.</p>
<p>Abia o zări și întinse mâna rupând-o în trecere ; apoi floarea — după cum era și natural să se întâmple — trecuse din mâna ei în a lui Silviu, fără ca malițioasa Lucia să observe ceva.</p>
<p>La mișcarea aceasta atât de expresivă în tăcerea ei, el tresări de bucurie; i se părea că nu mai e o femeie la brațul lui, ci o zână, din care exala un parfum de poezie care-i îmbăta simțirea, pătrunzându-i până în cele mai ascunse fibre.</p>
<p>Alexandru îi strigă să se reîntoarcă; de data asta merseră toți în grup.</p>
<p>— Doamnelor și domnilor, zise el, nu puteți spune că n-ați făcut o plimbare frumoasă.</p>
<p>— Oh! da, dar e mai frumoasă o plimbare la cimitir,— la Belu de exemplu, zise ironic Lucia.</p>
<p>— E unul din cele mai plăcute locuri de plimbare, să credeți; statuele și mausoleele sub adumbrirea copacilor stufoși formează un tot armonios, peste care planează ca o veșnică protecție cupola capelei din mijloc, zise Silviu.</p>
<p>— Da, e adevărat, răspunse doamna Mălinescu, cimitirul Belu e de o frumusețe incomparabilă, cu toată menirea lui funebră.</p>
<p>„Și noi avem la Galați un cimitir frumușel. ‘‘</p>
<p>— Apropo de Galați, domnule Octavian, nu cunoașteți pe nimeni acolo? întrebă Adina.</p>
<p>— Ba da, domnișoară, mulți și în special pe unul care mi-e prieten de copilărie și care e pictor.</p>
<p>— Ah! Tu vorbești de Barbu? zise Alexandru.</p>
<p>- Da!</p>
<p>— Acela e băiat bun și o să facă avere cu talentul lui...</p>
<p>— Locuiește la Galați? întrebă Adina.</p>
<p>— De câțiva ani și mă surprinde că nu-l cunoașteți încă.</p>
<p>— N-ai de ce să te miri, domnule Octavian, răspunse doamna Mălinescu, pentru că frecventăm prea puțin societatea gălățeană.</p>
<p>„...Și pentru că vorbim de pictor, îți spun că de mult încă dorește bărbatul meu ca portretele de familie să fie executate de un pictor bun și dacă acest domn Barbu...”</p>
<p>— Garantez, tanti ; e un artist de merit! o întrerupse Alexandru.</p>
<p>— Atunci să-mi dai adresa lui.</p>
<p>— Eu n-o știu, însă te poate servi Silviu.</p>
<p>(Va urma)</p>

<p>— Cu plăcere, și e o onoare pentru mine; nu e nevoie să vă mai deranjez, căci îi scriu eu să treacă pe la d-voastră.</p>
<p>— Și mai bine !</p>
<p>Adina nu vorbea, însă auzind că un prieten intim al lui Silviu îi va face portretul simți o bucurie nespusă.</p>
<p>Cu vorba se treziră la poarta casei, unde se despărțiră.</p>
<p>Silviu strânse pentru ultima oară brațul Adinei, pe când mama ei îi mulțumea de buna companie ce le-o procurase; el sărută mâna femeilor și, după ce o strânse și pe a lui Alexandru afectuos, se retrase cu paradisul în suflet.</p>
</div>
<div type="chapter" n="6">
<p>VI</p>
<p>Pentru Silviu nu mai era posibilitate să reziste, ci să iubească.</p>
<p>...Și chiar dacă ar fi avut putința să se opună valului care-l târa, tot n-ar fi voit.</p>
<p>Lupta care tinde să înlăture o fericire, e o luptă de nebun!</p>
<p>Silviu primea fericirea aceasta fără s-o cerceteze și fără să-i calculeze durata; se simțea mulțumit și ori cât de dureroase ar fi fost urmările rătăcirii lui, nu făcea, desigur, ca să sacrifice pentru ele bucuria prezentului.</p>
<p>Totul are un sfârșit în lumea asta și omul intră în ea cu instinctiva predispoziție de a nu se neliniști și îngriji de această lege fatală care apasă asupra sorții omenirii.</p>
<p>...Și apoi e oare de mirare că în perioada aceea de lumină care se cheamă tinerețe, omul judecă mai mult cu inima decât cu rațiunea?</p>
<p>El e sigur atunci că ceea ce se dorește se poate spera în realizarea lui; la vârsta avânturilor arzătoare nu se ține socoteală de piedicile care se pot ivi.</p>
<p>Rațiunea lasă câmp liber zborului fanteziei care, în entuziasmul ei tânăr, își sfâșie aripele în zborul spre ideal.</p>
<p>La douăzeci de ani, artistul care locuiește într-o mansardă și abia are o bucată de pâine ca să-și astâmpere foamea, visează surâsul unei regine și alintările ei.</p>
<p>Dornic, în sărăcăcioasa lui îmbrăcăminte îl vezi rătăcind sub ferestrele vreunui palat, ca să zărească chipul unei fete, care aruncă pe o toaletă, odată, ceea ce lui i-ar trebui câteva luni de muncă încordată ca să câștige.</p>
<p>În pragul mansardei lui, are curajul să palpite pentru domnișoara aceea din elită și ar avea și curajul s-o iubească și nebunia să spere.</p>
<p>Ia încercați de șoptiți sărmanului paria :</p>
<p>— Nenorocitule, nu vezi că ți-a întunecat mintea cea mai ciudată nebunie?</p>
<p>«Nu vezi că între tine și copila aceea e o prăpastie fără sfârșit?</p>
<p>«Nu înțelegi tu că între salteaua ta de paie și puful în care se odihnește ea e distanța ca de la pământ la cer și că, pe când mansarda ta e tristă și goală, în patul ei luxul se răsfață în fiecare colț ?</p>
<p>«Nu înțelegi că ești victima unui vis și că mâine, redeșteptându-te din farmecul lui, bucata de pâine ți se va pârea amară și mansarda apăsătoare ca chilia unei închisori ?» </p>
<p>(Va urma)</p>

<p>Ei bine, el, subjugat de beția simțirii lui, v-ar răspunde că puțin îi pasă de toate acestea și, reluându-și mizerabila existență, va continua să spere cu aceeași încăpățânare.</p>
<p>lată cum se raționează de cele mai multe ori in tinerețe!</p>
<p>Dulcele unit cu utilul nu se câștigă decât printr-o experiență crudă, de-a lungul anilor: în prima tinerețe omul dă curs liber avântului sufletesc, fără calcul de interes.</p>
<p>E nebunie, însă o nebunie preferabilă de mii de ori ferelei reci a sufletelor vulgare, care trec pe sub razele arzătoare ale soarelui tinereții acoperite sub scutul unor prejudecăți searbede, inspirate de o inimă lipsită de viață.</p>
<p>O raționare rece în primii ani ai existenței nu poate fi decât produsul unei minți înguste și a unei inimi pustii.</p>
<p>Mai bine să arzi în vulcanul unei iluzii, în primăvara simțirii, decât să-ți târăști viața printre sloiurile de gheață ai blazărei de timpuriu. *</p>
<p>Cu toate că noaptea era târzie, totuși Silviu nu se hotăra să se reîntoarcă acasă; simțea nevoia de a se lăsa să fie luat de valul gândurilor.</p>
<p>Niciodată parcă nu i se păruse noaptea mai frumoasă ca acum și palida lumină lunară plină de atâta melancolie.</p>
<p>Trecuse miezul nopții de mult, când se reîntoarse acasă; bătrâna, neliniștită de lipsa lui îndelungată, îl aștepta la fereastră, pândind orice zgomot de pași ce răsuna pe drum.</p>
<p>Teama de a nu i se fi întâmplat ceva, o ținu încordată în așteptare.</p>
<p>Intrând în casă, ea îl îmbrățișa cu drag, întrebându-l de motivul întârzierii.</p>
<p>— Fii liniștită, mamă, am stat la Mălinescu, răspunse el sărutând-o cu toată căldura inimii.</p>
<p>— Așa târziu ?</p>
<p>— Ce vrei, nu m-au lăsat să plec ; dacă însă aș fi știut că mă aștepți...</p>
<p>— Mi-a fost teamă să nu ți se fi întâmplat ceva; mahalaua noastră nu prea e sigură seară și...</p>
<p>— Fii fără grijă de mine, mamă; du-te mai bine de te odihnește, căci ai destulă nevoie!</p>
<p>— Dar ce ești tu așa de bine dispus astă seară? întrebă ea surâzând.</p>
<p>— Nu știu, însâ mă simt foarte mulțumit !</p>
<p>— Să dea Dumnezeu, copilul meu, să fii întotdeauna astfel !</p>
<p>Silviu rămase încă mult timp în salonaș, gândindu-se la fecioara care îi dăduse atâtea probe de iubire în seara aceea fericită; sărută de nenumărate ori floarea pe care i-o dăduse Adina și apoi o legă în buchetul trandafirilor veștezi.</p>
<p>Frăgezimea uneia și ofilirea celorlalți formau un contrast bizar, care nu scapă atenției lui.</p>
<p>— Sărmane flori! Ieri încă fragede și frumoase, a fost de-ajuns să v-atingă mâna vremii ca să vă distrugă ; din culorile strălucitoare, din parfumul suav dacă a mai rămas o biată urmă palidă!</p>
<p>«Iată icoana trecutului!» șopti el suspinând, însă privirea-i se opri și pe floarea proaspătă, încă plină de viață.</p>
<p>Fusese ca o rază care risipi melancolia ce-l învăluise:</p>
<p>lată prezentul! îi șopti parcă o voce ascunsă al cărei ecou îi răsună în suflet, și Silviu duse din nou la buze corola parfumată care-i reînviă speranța.</p>
<p>În sfârșit adormi și visurile îi fură un lanț de trandafiri care se deșira necontenit; adormi mulțumit și în dimineața următoare se redeșteptă fericit.</p>
<p>Numele Adinei fusese cel din urmă cuvânt șoptit în noapte și cel dintâi îngânat în dimineață.</p>
<p>În cursul zilei însă gândurile triste îl hărțuiră iar; în vraja beției sufletești Silviu uitase apropiata plecare a iubitei și abia își aduse aminte, că frământarea îl prinse iar în ghiarele ei.</p>
<p>— ...Și e adevărat că trebuie să plece și nu voi mai putea s-o văd ? se întrebă artistul poate pentru a suta oară.</p>
<p>Totuși ceea ce îi mai micșora oarecum durerea despărțirii era siguranța că poseda iubirea fecioarei; cu toate acestea ea nu-i spusese încă nimic, și e atât de dulce să auzi spunân-du-ți-se că ești iubit!</p>
<p>Cum ar fi putut găsi timp favorabil ca să-i smulgă dulcea mărturisire ? </p>
<p>Verii ei erau întotdeauna în salon ; încă două zile și apoi Adina pleca fără să fi putut șopti cuvântul care trebuia să fie pentru el un sprijin în zilele de amărăciune.</p>
<p>Seara se dusese ca deobicei la Mălinescu, însă nu putuse să găsească prilejul măcar o clipă să-i vorbească numai ei singură; nu mai rămăsese decât numai o singură zi.</p>
<p>În ajunul plecării Silviu căută în toate chipurile să găsească un mijloc de a vorbi Adinei între patru ochi, însă zadarnic își frământă mintea, căci în dimineața zilei fatale tot nu putuse găsi vreo soluție.</p>
<p>Pe la prânz îi veni o idee care i se păruse bună, căci numaidecât își luă pălăria și plecă înfrigurat; după câteva minute intră pe poarta casei Mălinescu.</p>
<p>Sui scara cu sufletul între teamă și speranță și fusese introdus de servitoare, care-i spuse:</p>
<p>— Domnișoarele sunt singure, căci domnișorul a ieșit de dimineață cu boierul.</p>
<p>— Bine, anunță-mă domnișoarelor!</p>
<p>După un minut servitoarea se reîntoarse poftindu-l în salon.</p>
<p>— Mă iertați, domnișoară Adina, dacă....</p>
<p>Drept răspuns simți o mână cum o strânge pe a sa cu o mișcare convulsivă și o voce gingașă și mișcată îi șopti:</p>
<p>— Vino încoace, domnule Octavian; Lucia e în grădină cu mama și nu cred să întârzie mult!</p>
<p>El se lăsă în voia mâinii care-l conduse spre un scaun, pe care se lăsă să cadă; însă în fața ei îi pieri curajul de a vorbi: — planul pe care și-l făcuse de a-i mărturisi totul se risipi ca fumul numai la vederea frumoasei și rămase câteva minute contemplând-o, fără să poată îngâna vreo vorbă.</p>
<p>Adina răspunse cu un surâs lungii lui priviri; surâsul acela părea o încurajare la vorbă; în dulcea expresie a privirii care-l învăluia plutea parcă iertarea dinainte pentru orice mărturisire îndrăzneață ar fi făcut.</p>
<p>Silviu încercă sâ vorbească, însă vorba îi murea pe buze.</p>
<p>...Și cu toate acestea citea destul de limpede în privirile ei că mărturisirea lui era așteptată: în surâsul ei languros era o nuanță de farmec și voluptate care nu putea fi altceva decât iubire: totuși privirile acelea îl înmărmureau.</p>
<p>(Va urma)</p>

<p>Adina, așezându-se alături de el, rupse în sfârșit tăcerea :</p>
<p>— Cum se poate să avem norocul, să te vedem la ora aceasta, domnule Octavian ?</p>
<p>— E, că domnișoara pleacă astă-seară, nu e așa? întrebă el încurcându-se.</p>
<p>— Ah!da!</p>
<p>— ...Și cum îmi va fi peste putință să vin să-mi iau diseară rămas bun. .</p>
<p>— Cum? întrebă Adina cu o mișcare de mânie, ai avea astfel de inimă încât să nu vii la gară?</p>
<p>«Ar fi foarte frumos!»</p>
<p>În exclamația ei ca și pe chip era o tristețe care-l făcuse pe Silviu cât pe ce să se ridice și s-o strângă cu pasiune la piept.</p>
<p>După o tăcere de câteva minute el reluă trist:</p>
<p>— Vasăzică e cu desăvârșire hotărât ?</p>
<p>— Oh! nu-mi mai aduce aminte, căci imi vine să plâng numai gândindu-mă.</p>
<p>«Am plâns toată dimineața și sunt sigură că nici la noapte n-am să închid ochii.</p>
<p>«Prevăd de-acum că are să-mi fie urât de moarte la Galați ; în București e atât de frumos!</p>
<p>«...Și după toate celelalte îmi mai dai și d-ta la cap, spunându-mi că ți-e imposibil să vii la gară să-ți iei rămas bun!»</p>
<p>Nu mai putuse vorbi, căci îi se umplură ochii de lacrimi și își ascunse chipul în mâini.</p>
<p>— Iartă-mă, domnișoară, îngână Silviu mișcat de lacrimile ei ; iartă-mă, că singur nu mai știu ce fac și ce zic; de două zile am un ghimpe în inimă care-mi face mult rău; nici eu nu știu ce s-a întâmplat în eul meu, știu însă atât că azi sufăr îngrozitor!</p>
<p>„Vei pleca și eu rămân singur. Oh! Adino, e zadarnic să mai lupt pentru a păstra tăcerea, căci nu mai pot să tac.</p>
<p>«Iartă-mă dacă îți mărturisesc că plecarea d-tale îmi distruge liniștea, însă durerea mi-e prea mare ca s-o mai pot ascunde.</p>
<p>«N-am mai putut lupta cu nesiguranța și de aceea am venit acum, pentru a auzi din gura d-tale că nu vei uita amintirea acestor câteva zile și că te vei gândi din când în când la nefericitul care simte că pierde tot norocul lui odată cu plecarea d-tale!»</p>
<p>— Mă voi gândi, întotdeauna, răspunse Adina strângându-l de mână.</p>
<p>— Spune-mi, continuă el cu însuflețire, spune-mi că simți în suflet ceva pentru mine și că, lăsându-mă în urmă, încerci și d-ta o suferință! Spune-mi, căci aceasta m-ar mângâia!...</p>
<p>— Silviu, domnule Octavian! Nu mărturisesc îndeajuns lacrimile acestea?</p>
<p>«Și eu sunt nefericită; dacă siguranța durerii mele îți dă vreo alinare, atunci află că sufăr nespus de mult părăsind orașul acesta, pentru că mă depărtez de d-ta, pe care am învățat să te cunosc într-un timp atât de scurt; acum însă nu mai vreau să plâng, ci mă simt fericită că te îndurerează plecarea mea, pentru că-mi dă o probă puternică a sentimentelor d-tale față de mine.</p>
<p>«E grozavă soarta asta care te condamnă fără milă să trăiești departe de cine ți-e drag!</p>
<p>«De ce nu putem sta întotdeauna acolo unde inclină inima ?</p>
<p>«De ce nu putem rămâne veșnic cu cel pe care-l iubim ?»</p>
<p>— Mulțumesc, Adino, șopti el ducându-i mâinile la buze, mulțumesc pentru cuvintele acestea care îmi redau viață.</p>
<p>«Promite-mi că te vei gândi câteodată la mine, iar eu iți jur că nu te voi avea decât pe d-ta în gând și că fiecare bătaie a inimii mele îți va fi închinată».</p>
<p>— Cum aș putea să te uit ? răspunse ea.</p>
<p>Silviu scoase un mic medalion de aur pe care-l purta la gât și, dându-l Adinei, îi zise:</p>
<p>— Iată o amintire din partea mea; e tot ce am mai sfânt, pentru că e de la mama !</p>
<p> Adina îl luă sărutându-l și-l ascunse la sân ; el continuă :</p>
<p>— Îmi permiți ca astă seară să-ți dau și o scrisoare ?</p>
<p>— Cu plăcere.</p>
<p>— ....cu rugămintea de a nu o citi decât când vei ajunge la Galați.</p>
<p>— Îți jur!</p>
<p>— Atunci la revedere pe diseară; ne vom saluta pentru cea din urmă oară cu privirile și cu inimile !</p>
</div>
<div type="chapter" n="7">
<p>VII</p>
<p>Seara era răcoroasă și senină.</p>
<p>Soarele coborâse înspre apus și din splendida și orbitoarea lui strălucire nu mai rămăsese decât purpura amurgului.</p>
<p>Spre răsărit se arăta arcul luminos al discului lunar, care, în faza lui plină, apare numaidecât după apusul soarelui. /</p>
<p> E clipa superbă în care se dă o luptă aprigă între lumina lunii care se ridică și a soarelui care apune ; însă razele amurgului se dau învinse, văpaia de foc care încearcă să mai strălucească, se stinge încet și abia mai rămâne o licărire, care dispare și ea cu o agonie lentă, lăsând luna singură triumfătoare pe nemărginirea senină a cerului.</p>
<p>O adiere ușoară aducea de departe răcoare, temperând înăbușeala de peste zi.</p>
<p>O trăsură staționa în poarta casei Mălinescu, în care se urcă Adina, Lucia, Alexandru și doamna Mălinescu; fetele se așezară pe scaunul din față.</p>
<p>Din balcon avocatul Mălinescu le trimise o salutare, apoi trăsura se îndepărta repede.</p>
<p>Adina, cu capul înclinat ușor spre spate, părea afundată într-o reverie adâncă.</p>
<p>În mersul trăsurii vântul îi răsfirase câteva șuvițe blonde, care îi fluturau nebunatice.</p>
<p>De la o vreme își lăsă privirile să rătăcească de-a lungul drumului, pe când casele i se păreau că fug, vrând parcă sa se sustragă tristului ei salut.</p>
<p>În durerosul adio dat locului unde făurise atâtea speranțe dulci, încercă o emoție chinuitoare: zidurile, casele, grădinile, toate aveau ceva nespus de atrăgător care-i mișcau sufletul.</p>
<p>... Și i se părea că aude o șoaptă ce i se aruncă din fugă:</p>
<p>— Plângi, sărmană copilă, pe urma acestui dureros adio; fiecare învârtitură de roată a trăsurii te îndepărtează de palatul iluziilor tale frumoase mărind farmecul său și mai mult și făcând și mai grea durerea despărțirii.</p>
<p>„Speranțele iubirii tale curate erau sublime și, neștiutoare de decepții, te alintai în dulci amăgiri; realitatea însă te-a smuls cu brutalitate din visul tău te-a trezit brusc din divina ta letargie și o soartă barbară te îndepărtează de locul beției tale sufletești.</p>
<p>(Va urma)</p>

<p>«Lacrimile care-ți umezesc ochii sunt cele dintâi care găsesc un ecou in inima ta și durerea de acum e cea dintâi care izvorăște din adâncul sufletului.</p>
<p>«Plângi, fecioară! Plângi cu lacrimi amare în clipa tristului adio, dat locului unde se află cel care singurul te-ar fi putut face fericită, cel pe care plecarea ta îl face tot atât de nenorocit pe cât l-a făcut de fericit descoperirea tainei inimii tale!</p>
<p>«Plângi și speră! Lacrimile de azi vor fi șterse de cele de mâine :—așa e viața!</p>
<p>Trăsura se opri în fața peronului gării; toți se coborâră și Lucia încercă în zadar să distreze pe Adina, a cărei tristețe devenea tot mai adâncă.</p>
<p>Ochii îi erau încă umezi de lacrimi și mai privi odată înapoi spre orașul pe care-l părăsea.</p>
<p>Silviu nu venise încă și ea era neliniștită ; nu că se îndoia de cuvântul lui, căci inima o încredința de contrariul, însă se temea ca nu cumva ceva neprevăzut să-l împiedice de a veni.</p>
<p>Ar fi vrut să-l mai vadă încă o dată și să-i mărturisească cu privirea toată sfâșierea de inimă ce o încerca.</p>
<p>... Și apoi scrisoarea promisă ?</p>
<p>Numai în ea își mai punea speranța să găsească o mângâiere, odată ajunsă acasă.</p>
<p>Vocea groasă a șefului de tren răsună — dominând tumultul mulțimii— invitând lumea să se suie în vagoane.</p>
<p>... Și el nu venise încă! În zadar își rotea Adina privirile, căci nu-l zărea nicăieri; deodată însă chipul i se ilumină și simți un nor plăcut, văzându-l cum se căzuse ea prin mulțime să ajungă mai repede la dânsa.</p>
<p>Era și timp !</p>
<p>Adina fără să mai țină seamă de ceva, împinsă de avântul cald al simțirii, înaintă spre el, întinzându-i amândouă mâinile cu drag.</p>
<p>O scrisoare trecuse dintr-o mână în cealaltă cu repeziciunea unui fulger și, pe când Silviu se întorcea spre d-na Mălinescu, Adina o ascunse în corsaj.</p>
<p>Se auzi din nou glasul conductorului și trebuiră să se suie în vagon.</p>
<p>— Călătorie bună și salutări unchiului !</p>
<p>Mulțumim!</p>
<p>La revedere, domnule Octavian, și vino să ne vezi la Galați, căci te așteptăm, zise doamna Mălinescu.</p>
<p>— Nu voi scăpa ocazia, doamnă.</p> 
<p>La revedere, Adino !</p>
<p>.... Și fetele se îmbrățișară încă o dată.</p>
<p>— La revedere, dragul nostru artist, îi zise la urmă Adina întinzându-i mâna încă o dată și strângându-i-o călduros, amintește-ți de noi... și de promisiunea făcută...</p>
<p>Nu putuse spune mai mult, căci simțea cum plânsul e aproape să izbucnească.</p>
<p>Se retrase din fereastra vagonului înnecându-și suspinele și aruncând o ultimă privire dureroasă artistului.</p>
<p>Alexandru îl invită la plecare în trăsura lui, însă Silviu refuză ; strânsese mâna Luciei, — care era și ea mișcată mult — și o luă apoi încet spre casă.</p>
<p>Durerea unei despărțiri atât de amară e prea mare, e nețărmuită pentru ca vorba s-o poată exprima.</p>
<p>(Va urma)</p>

<p>Silviu ajunse acasă trist de moarte; se zvârli într-un fotoliu și se afundă în gânduri, încercând o suferință ca și cum cineva i-ar fi sfâșiat inima.</p>
<p>... Și pe când ochii își roteau privirile vagi prin odaie, gândul lui zbura spre duioasa iubită.</p>
<p>Bătrâna păruse îngrijorată văzându-l atât de abătut, însă la întrebările ei dânsul abia răspunse, așa că găsi bun să se retragă în odaia ei.</p>
<p>Rămas singur, se apropie de o etajeră și rămase cu ochii țintă pe un buchet de flori care se ofiliseră într-un pahar cu apă.</p>
<p>Oftă dureros și voi să-și întoarcă privirile în altă parte.</p>
<p>Se reîntoarse la pian, trecuse cu mâna pe clape, apoi îl închise, pe când un surâs amar îi încreți buzele.</p>
<p>Nici muzica nu-l mai atrăgea.</p>
<p>Trase fotoliul lângă fereastră și rămase mult timp rezemat de ea cu ochii pierduți spre cer.</p>
<p>Noaptea era de o frumusețe de basm, scăldată de lumina lunii; Silviu închise ochii rechemând în gând imaginea Adinei...</p>
<p>... Și imaginea dragă, evocată cu ardoare, răspunse dorinței artistului, pentru că pe buzele lui înflori un alt surâs, mai blând, mai dulce....</p>
<p>Trecuse miezul nopții de mult și el sta tot afundat in letargia lui.</p>
<p>Câte stete astfel nu-și putuse da seama; un ciripit de rândunele la cuibul de sub streașină îl făcuse să deschidă ochii; luna se coborâse, iar spre răsărit cerul se ilumina de o dungă alburie.</p>
<p>Începuse să se lumineze de ziuă.</p>
</div>
<div type="chapter" n="8">
<p>VIII</p>
<p>Drumul spre casă i se păruse Adinei de o lungime neobișnuită.</p>
<p>Într-un colț al compartimentului stătuse toată noaptea fără să se miște, fără să mai plângă, însă în ochii ei s-ar fi putut citi toată suferința ce o chinuia.</p>
<p>Nerăbdarea de a ajunge mai curând acasă, ca să poată citi în liniște scrisoarea iui Silviu, o rodea cumplit.</p>
<p>În sfârșit, a doua zi dimineața ajunseră la Galați.</p>
<p>În gară le aștepta moșierul Mălinescu, care, cum le zări, se duse cu brațele întinse spre ele.</p>
<p>Adina pentru prima oară răspunse trist mângâierilor tatălui.</p>
<p>Ajunsă acasă, pretextă oboseala drumului și se închise în odaia ei, având grijă să răsucească cheia în ușă ; apoi scoase scrisoarea din sân și după ce o sărută, rupsese plicul și citi:</p>
<p>Adino,</p>
<p>«Abia reîntors de lângă tine iți scriu, fiind încă sub impresia cuvintelor tale.</p>
<p>«Mâna îmi tremură, cum mi-a tremurat și acum câteva minute în mâna ta, inima îmi bate puternic ca și când aș fi încă alături de tine și privirea mi-e încă aprinsă de văpaia pe care am văzut-o în privirea ta.</p>
<p>«Cele ce ți le scriu acum sunt impresiile sufletului, sunt accentele inimii exprimate în cuvinte ; ascultă deci, Adino :</p>
<p>«În cei câțiva ani ai existenței mele am câștigat trista siguranță că nu poate exista pentru om o fericire reală și, din ziua când această cumplită siguranță imi stăpâni cugetul, am zis cel din urmă adio speranțelor.</p>
<p>(Va urma)</p>

<p>— Oricum, tot e mai bine să-ți reamintesc; apropo, ieși puțin?</p>
<p>— Da, am de dat două lecții.</p>
<p>În adevăr, Silviu sta ca pe ghimpi să iasă din casă, ca nu cumva prietenul lui să înceapă a povesti altceva, care, față de mama Iui, nu l-ar fi aranjat de loc.</p>
<p>Ieșiră împreună și după câteva minute de drum se despărțiră ; rămas singur, Silviu se adânci în gânduri.</p>
<p>Adina își amintea și pomenea de el cu rezervă; cine știe ce impresie îi făcuse scrisoarea lui! Poate că plânsese biata fată !</p>
<p>Era însă un fapt care nu-l bucura deloc de buna memorie ce i se păstra ; sperase că Adina va răspunde scrisorii lui măcar prin câteva cuvinte; ea îi știa adresa și putea să-și închipuie destul de bine că vreo câteva rânduri din partea ei i-ar fi procurat bucurie și mângâiere.</p>
<p>De ce dar nu-i răspunsese?</p>
<p>Pentru o fată e mai greu să primească scrisori decât să le scrie; un pretext cât de mic îi ajunge ca să poată arunca un bilețel la cutie...</p>
<p>...Și totuși căuta singur să-i aducă o scuză în gând, zicându-și că nu se cade ca o fată de condiția ei să scrie unui tânăr; dar când cineva iubește se mai gândește oare la conveniențe ?</p>
<p>Îl iubea ea atât de puțin, încât unul putea trece peste conveniențele sociale ca să-i răspundă prin scris?</p>
<p>La gândul acesta Silviu se simțea îndurerat; încet-încet începuse să-l stăpânească gândul că dragostea Adinei fusese numai un capriciu, dispărut odată cu plecarea ei departe.</p>
<p>Spovedania către un prieten aduce multă mângâiere cuiva și Silviu nu avea decât pe unul în București : pe Alexandru, și tocmai aceluia nu-i putea mărturisi nimic.</p>
<p>Barbu era la Galați; amintindu-și de acesta, își aminti și de scrisoarea ce promisese să-i trimită, cu invitarea de a se introduce în casa familiei Mălinescu.</p>
<p>Reîntors de la lecții se apucă să-i scrie:</p>
<p>«Dragă Barbule,</p>
<p>«Îți scriu în prada unor gânduri triste.</p>
<p>«De câteva zile mă apasă pe suflet povara unui chin nesuferit; de câtva timp sunt copleșit de plictiseală și frământat de gânduri amare.</p>
<p>«Ultima scrisoare ți-am scris-o cu sufletul plin de fericire și de speranță și atunci nu aveam nici un gând care nu fie întovărășit de un surîs : mama și arta erau toată lumea mea și trăiau prin ele și pentru ele; acum însă, dragul meu prieten, s-a schimbat totul.</p>
<p>«Iubirea, veșnica simțire care frământă pe sărmanii muritori de la începutul lumii, simțirea căreia nu-i poate rezista nimeni, m-a înlănțuit de o iluzie deșartă.</p>
<p>«Am căutat să mă opun din toate puterile, însă lupta mi-a fost zadarnică și am căzut corp și suflet sub puterea învingătorului.</p>
<p>...«Și iată cum? </p>
<p>«Ți-aduci aminte de Alecu Mălinescu prietenul nostru de copilărie? El a fost prima cauză care m-a adus aici.</p>
<p>«De câtva timp a venit în București o verișoară a lui de acolo din Galați și pentru a-i face plăcere, Alecu m-a invitat la ei pentru puțină muzică împreună.</p>
<p>«Închipuiește-ți că m-am dus; nu puteam refuza nimic acestui drag prieten care mă iubește mult! </p>
<p>«M-am dus, însă nu credeam că-mi voi lăsa liniștea în casa aceea; n-aș putea să-ți spun cum s-a întâmplat, însă știu că încă din prima seară m-am simțit nespus de impresionat.</p>
<p>«M-am reîntors a doua zi, și... ce vrei să-ți mai spun, prietene ?</p>
<p>«Adina e un înger și sunt sigur că cum vei vedea-o, te va prinde dorința de a picta chipul acela gingaș și dulce.</p>
<p>«Ca să scurtez, după trei-patru zile constatai că sunt înamorat nebun de fecioara aceea; fatalitatea a voit ca și ea să-mi împărtășească sentimentele ei; e atât de nevinovată și de sinceră încât n-a putut să-și țină taina nemărturisită.</p>
<p>«Oh! nici eu n-am mai putut-o tine mult timp ascunsă acea sfîntă taină a inimii !</p>
<p>«Acum Ea e plecată de o săptămână în Galați; înțelegi tu? De o săptămână mă frământă deznădejdea de a o fi pierdut și sărmana mea inimă nu-și mai găsește liniște.</p>
<p>«Prevăd sfârșitul trist al acestei iubiri de basm.</p>
<p>«Se poate oare iubi o ființă depărtată, când zicătoarea populară spune cu multă dreptate că ochii care nu se văd se uită ?</p>
<p>«Din partea mea sunt încredințat că da, pentru că în lupta veșnică cu traiul mi-am văzut multe speranțe dezamăgite, pentru că mă pot izola moralmente de societate pentru a mă închina în taină cultului unei amintiri; pentru că în sfârșit nu mai mă tem de atracțiile amăgitoare ale lumii, care prin strălucirea lor întunecă adesea lumina amintirilor în noi.</p>
<p>«Pentru ea însă lucrul e cu totul altfel; tânără, necunoscând încă emoțiile vieții, ea plutește într-un farmec; frumoasă și bogată, se va căi într-o zi că a fost atât de naivă să caute lumina în umbră.</p>
<p>«La cel dintâi surâs al vreunui elegant fasonel va uita pe sărmanul artist, care trăiește mai mult ascuns de lume.</p>
<p>«În atmosfera parfumată a saloanelor strălucitoare, în care-i dau dreptul să intre rangul și averea ei, se vor risipi și cele din urmă amintiri despre mine și într-o zi poate, întâlnindu-mă, se va căzni mult să-și aducă aminte unde și când mai m-a văzut !</p>
<p>«E dureros s-o spun, nu e așa? Și cu toate acestea tot mă las pradă valului amețitor, neavând nici puterea nici voința de a mă smulge ; mă las în voia visului meu, îmbătându-mă cu toate iluziile.</p>
<p>«Cine știe dacă într-o bună zi nu mă voi trezi vindecat?</p>
<p>«Sper, pentru că vindecarea aceasta mi-e foarte trebuincioasă, pentru că am nevoie de liniste pentru a studia, deși arta nu-mi mai poate da acum nici o mângâiere.</p>
<p>«Nețărmurita iubire a mamei mele mai mă susține ; o văd pe sărmana femeie îndurerată de tristețea mea.</p>
<p>«Ea se teme să nu fiu cumva bolnav și se frământă în toate chipurile să-mi îndulcească traiul; însă n-am curajul să-i spun cauzele răului meu, căci ar fi geloasă pe cealaltă care-i fură atât de mult din dragostea mea.</p>
<p>«Trec acum la a doua parte a scrisoarei mele.</p>
<p>«În scurtul timp cât au stat aici, Adina și mama ei, am avut ocazia să le vorbesc de tine și doamna Mălinescu m-a rugat să-ți scriu și să te invit să te duci la ele pentru niște tablouri.</p>
<p>(Va urma)</p>

<p>Pentru dânsa nu mai era o taină iubirea copilului său ; îl văzuse de mai multe ori cu scrisoarea în mâini și de la ultima vizită a lui Alexandru, care se dăduse de gol prin câteva vorbe scăpate involuntar, începu să observe cu atenție toate mișcările lui Silviu.</p>
<p>Observă neliniștea lui înainte de primirea scrisorii, apoi schimbarea neașteptată, buna dispoziție câteva zile, apoi căzând din nou în starea de mai înainte și multe alte semne care nu scapă ochilor unei mame.</p>
<p>Neliniștită din cauza relei dispoziții și cu dorința de a-i da o povață bună,îi zise într-o zi :</p>
<p>— Copilul meu, de câtva timp lucrezi prea mult și vremea călduroasă de acum nu prea e bună pentru atâta muncă; ar trebui să faci mai multă mișcare, să te distrezi, să cauți să pleci pentru câtva timp pe afară. Muncești destul tot anul, așa că ai putea să iei puțină vacanță și tu.</p>
<p>Silviu nu răspunse nimic, însă a doua zi bătrâna stăruind din nou, el își exprimă dorința să se ducă pentru câteva zile la Galați.</p>
<p>—. ...Și când pleci? întrebă ea zâmbind.</p>
<p>Pe Sâmbătă !</p>
<p>Numaidecât scrise lui Barbu, înștiințându-l de hotărârea lui și de ziua plecării.</p>
<p>În cele câteva zile ce-i mai rămâneau până la plecare, fusese cu totul altul : devenise nerăbdător și-i se părea că zilele nu vor să mai treacă.</p>
<p>Vineri deveni mai calm și, profitând de ocazie, se apucă numaidecât să compună romanța promisă Adinei.</p>
<p>Noaptea de Vineri spre Sâmbătă i se păru o veșnicie, atâta e de adevărat că dorința e întotdeauna dușmana timpului.</p>
<p>În sfârșit se arătă și lumina zilei mult dorite; cu sufletul plin de o nețărmurită bucurie, se urcă în trăsura care trebuia să-l ducă la gară.</p>
<p>— La revedere, mamă dragă!</p>
<p>— Vezi, nu te obosi mult, îi răspunse bătrâna sărutându-l cu drag; eu am să înștiințez azi elevii de plecarea ta și dacă rămâi mai mult de o săptămână, scrie-mi două vorbe. Ai grijă să nu te îmbolnăvești!... :</p>
<p>Silviu plecă frământat de gânduri ; i se părea că merge ca-n vis, împins de o putere pe care nu mai era capabil ca s-o înțeleagă. </p>
<p>Tot drumul rămase rezemat de fereastra vagonului, lăsând gândul să-l poarte și mai repede decât trenul spre ținta dorită. </p>
<p>Niciodată nu se simțise mai mulțumit ca atunci.</p>
<p>Cerul i se părea mai albastru, aerul mai curat, natura mai râzătoare ca întotdeauna; priveliștea peisajelor ce-i defilau din fuga trenului, avea un farmec deosebit și i se părea că natura întreagă îi surâde urându-i noroc.</p>
<p>După un drum de o noapte ajunse în sfârșit la Galați; coborând din vagon se aruncă în brațele lui Barbu, care-l aștepta pe peron.</p>
<p>— Însfârșit ! zise acesta, era și timp să vii să-mi faci o vizită. Mama ta e bine ?</p>
<p>— Mulțumesc, cât se poate de bine!</p>
<p>—Ce noutăți mi-aduci din București ?</p>
<p>(Va urma)</p>

<p>Barbu dormea dus și nu da nici o speranță că se va trezi curând, astfel că Silviu îl lăsă afundat în somn și, îmbrăcându-se numaidecât, ieși ca să respire aerul dimineții.</p>
<p>Dimineața era senină și străzile ce duceau în port erau în plină mișcare. Puritatea aerului și însuflețirea din jurul lui, unită cu buna dispoziție a fericirii făceau să i se umple sufletul de o mulțumire nemaiîncercată.</p>
<p>Se reîntoarse acasă pe la ora 8 și-l găsi pe Barbu îmbrăcându-se ; ieșiră împreună după ce hotărâră că după ora 10 Silviu să se ducă singur la familia Mălinescu, iar pictorul să treacă pe la prânz ca să-l ia la masă.</p>
<p>Pe la ora 10 și un sfert Silviu se îndreptă spre casa Mălinescu unde era așteptat.</p>
<p>De mai bine de un ceas Adina sta ca pe foc nevăzându-l venind ; și ea era nerăbdătoare să-și povestească visul care nu lăsa nimic de dorit.</p>
<p>Doamna Mălinescu făcuse propunerea unei plimbări; în două minute Adina fusese gata și Silviu le întovărăși.</p> 
<p>Pe drum îl întrebă dacă e dispus să facă vizita doamnei de care i se vorbise ; el nu făcuse nicio obiecție, mai cu seamă că Adina își manifestă via dorință de a o vedea.</p>
<p>Doamna în chestiune era o oarecare doamnă Steleanu, care strălucise odată în lumea mare și din care se retrăsese din cauza doliului.</p>
<p>Moartea bărbatului ei — un negustor bogat— o îndureră atât de mult, încât o hotărâ să rupă cu toate obiceiurile, făcând-o să renunțe la orice distracție. </p>
<p>Iubea însă muzica mult și era o discretă cultivatoare a ei; avea între 38 —40 de ani, frumoasă încă, de o frumusețe a femeii în plina înflorire, și n-ar fi lipsit afluența pretendenților în saloanele sale ; ea însă prefera să primească numai oameni în vârstă — ca un fel de rezervare împotriva bârfei omenești.</p>
<p>Doamna Mălinescu legase cunoștința prin bărbatul său, care fusese în relații de afaceri cu defunctul negustor și încă de pe când trăia acesta, atât ea cât și Adina frecventau saloanele lui, care erau centrul de atracție al lumii mari din Galați.</p>
<p>După moartea lui Steleanu văduva lui renunțând la societate, se strânseră și mai mult legăturile de prietenie dintre ea și familia Mălinescu.</p>
<p>Adina o vizita din când în când și, într-una din vizitele acestea, discutând despre muzică, prinse ocazia să-i vorbească de Silviu; și vorbi cu atâta entuziasm, încât excită curiozitatea doamnei Steleanu, care manifestă dorința vie de a-l cunoaște personal.</p>
<p>Silviu fusese primit cu toată atenția venită și, după prezentarea obișnuită vorbiră de noutățile zilei și alte banalități care constituie neschimbata și eterna discuție a vizitelor oficiale.</p>
<p>Rugat de gazdă, Silviu execută câteva bucăți noi la pian cu atâta exactitate și eleganță, ca și cum i-au fost cunoscute de mult.</p>
<p>Entuziasmul doamnei Steleanu mai avusese margini atunci când îi prezentă o bucată grea de concert, pe care el o execută cu o perfectă seninătate. </p>
<p>Adina, mândră de arta iubitului aplauda din toată inima.</p>
<p>- Domnule, zise doamna Steleanu pe moșia mea din apropiere.(</p>
<p>— Dacă-ți face plăcere, nu mai vorbim, răspunse Barbu surâzând; iată tac, dar vezi să nu calci tu cel dintâi hotărârea ; te rog însă să nu uiți protestarea mea.</p>
<p>Astfel vorbind, amândoi făcură ocolul grădinii publice.</p>
<p>Se făcuse târziu și, Silviu exprimându-și dorința de a se odihni, se îndreptară spre casă, unde, ajunși, începură din nou discuția de pe drum; după o jumătate de oră Barbu se retrase în odaia lui, lăsând pe Silviu pierdut în gânduri.</p>
<p>Nu știm dacă vegherea târzie îi fusese mai dulce decât somnul, însă e probabil că și una și celălalt fură o continuitate de farmece. /</p>
<p>Ziua îi aduse o mulțime de evenimente gingașe, astfel că, cu toată oboseala lui Silviu nu se putuse abandona somnului; ghemuit pe un scaun, cu ochii pe jumătate închiși, îi plăcea să-și formuleze posibilități fericite de viitor și, desigur, nu-i lipseau ocaziile.</p>
<p>Veghind, cugetă la timpul ce-i mai rămăsese de stat în Galați și la fericirea pe care o găsise lângă Adina; în vis revăzuse salonașul parfumat, înflorit, scăldat în lumină și în cuibul acela de dragoste își regăsi idealul, iubita frumoasă și curată ca o nălucire patetică; revăzuse comoara de păr castaniu ale cărei șuvițe nebunatice desenau pe ceafa drăgălașe linii voluptoase și pline de taină; revăzuse în sfârșit ochii divini care îi entuziasmară iubirea și în adâncul iubirii citise expresia celor mai sublime alintări și celei mai caste voluptăți.</p>
<p>Când se deșteptă erau abia ora 5 despre ziuă și, cu toate acestea, simți nevoia de a umbla.</p>
<p>(Va urma)</p>

<p>«Cu astfel de succese, dragul meu, nu vei duce lipsă de pâine în viață și într-o bună zi îți vei făuri o frumoasă situație».</p>
<p>— Ajunge, Barbule, răspunse pianul oarecum atins; împingi prea departe sarcasmul și nu e bine. Nu caut să-ți ascund că ador până la fanatism pe fecioara aceasta, însă nu știu, zău, dacă aș lua-o de soție...</p>
<p>— Cum ? strigă piciorul uimit,- ai fi capabil să pierzi o astfel de ocazie?</p>
<p>— Desigur și sper că cel puțin eu îți voi proba că nu calculez nimic aici și că las acțiune liberă inimii și rațiunii...</p>
<p>— N-are a face, protestez... în numele gloriei și nemuririi mele viitoare, că ai face cea mai piramidală gugumănie dacă ai refuza legătura asta, bineînțeles, în cazul unei oportunități.</p>
<p>— De altfel, scumpul meu Barbu, astea sunt numai ipoteze, pentru că din fericire suntem departe de orice probabilitate.</p>
<p>— În iubire nu ești niciodată departe de un astfel de deznodământ, care poate avea loc dintr-un minut într-altul; de multe ori e de ajuns o invitare la masă, pentru ca în urma ei să se creeze necesitatea unei afaceri matrimoniale...</p>
<p>— Oh ! Ajunge, îl întrerupse Silviu, ajunge și să nu mai vorbim asupra acestei chestiuni; spiritul tău îmi face rău și n-am ajunge să fim de acord niciodată în privința acestui punct delicat, pentru că amândoi judecăm în mod cu totul diferit.</p>
<p>Pianistului și o săptămână întreagă de delicii trecuse, fără ca cei doi amanți să prindă de veste.</p>
<p>În beția clipelor sublime de iubire ideală pierise orice urmă de trecut și orice gând de viitor ; Adina și Silviu trăiau numai prezentul ; de ce s-ar mai fi gândit la ziua de mâine, dacă acum erau fericiți ? </p>
<p>Dar apoi când veni momentul să cugete la zilele ce le mai rămăseseră încă, se treziră că sunt în ajunul celei din urmă. </p>
<p>— Vai! zise Adina suspinând, cât de scurte mi s-au părut zilele acestea !.. Cum trece de repede timpul !...</p>
<p>— Adino, fericirea mea a ajuns la capăt, cu toate astea te rog nu te plânge, căci îmi mărești și mai mult suferința. Nu vezi tu ? Așa e și arta noastră! O viață de frământare pentru câteva clipe de fericire!... Numai sub aceste condiții însă ne e îngăduit, draga mea, să primim binele, cu îndatorirea să ne resemnăm lungilor chinuri. Eu nu mă plâng, pentru că aș fi un ingrat ; sunt obișnuit cu otrava suferinței și pentru mine e un noroc neasemuit chiar slaba adiere a unei speranțe... Și-apoi tu mă iubești, nu e așa, Adino ?</p>
<p>— Oh ! atât de mult!...</p>
<p>— Ei bine, nu mi-e de ajuns atâta?</p>
<p>Tu nu poți înțelege ce înseamnă pentru mine iubirea ta, tu nu știi cât îți datorez în privința aceasta. Nu sunt însă atât de orbit ca să nu prevăd ce-mi păstrează viitorul; lasă-mă acum să mă reîntorc pe cărarea dureroaselor presimțiri care mă frământă atât de mult ..</p>
<p>De ce vorbești cu atâta siguranță de lucruri pe care numai cerul le poate prevedea? îl întrerupse Adina. Înlătură; dragul meu, gândurile amare!</p>
<p>(Va urma)</p>

<p>-și care nu e departe de a prietenei mele, — am o vilă, unde m-aș simți fericită să va revăd... </p>
<p>— Apropo, mamă, întrerupse Adina, dacă nu ne aducea aminte doamna Steleanu cu invitația d-neaei, era să uiți să inviți pe prietenul nostru la moșie.</p>
<p>...Și întorcându-se spre Silviu adăugă:</p>
<p>— Peste zece zile plecăm cu papa și rămânem toată toamna ; nu cred că mai e nevoie să vă spunem că sperăm să ne onorați cu prezența câteva zile; de altfel îi vom spune si pictorului să vină!</p>
<p>Doamna Mălinescu își reînoi rugăciunea primind promisiunea lui și după câteva minute plecară.</p>
<p>Ar fi fost prea lung de povestit situațiile prin care a trecut Silviu la Galați în general și în casa familiei Mălinescu în special; tot ce poate concepe mintea cu privire la amabilitate, a fost pus în practică de soții Mălinescu față de artist.</p>
<p>Doamna mai cu seamă împinse atențiile până la exces : se opunea cu vioiciune ori de câte ori Barbu voia să-l ia cu el, ba în ultimele zile ale săptămânii pianistul nu mai părăsi nicio clipă casa aceea, decât numai seara târziu, când pleca la culcare.</p>
<p>De când venise Silviu, Adina își recâștigase toată vioiciunea caracterului său ; era veșnic surâzătoare, veșnic în sărbătoare, și părea că fericirea transpiră din toată ființa ei.</p>
<p>Amândoi îndrăgostiții erau lăsați în libertate ; romanța era punctul cardinal al regăsirii lor și, în baza repetării sale, cei doi înamorați rămâneau ceasuri lungi alături — trăite mai mult în sărutări și îmbrățișări pasionate decât în studiu.</p>
<p>Oh! Câte salutări, câte suspine încredința el norișorilor auriți de cele dintâi raze de soare!</p>
<p>Era cea din urmă oară când se mai putea bucura de fermecătoarea priveliște a unui răsărit de vară; însă răsăritul zilei însemna apusul fericirii lui și el voia să-și imprime în suflet surâsul acela al cerului, pentru ca să poată uita melancolia care-l învăluise.</p>
<p>Cum s-ar putea povesti sfâșietorul adio dat cerului, aurorei, soarelui... și ei, celei mai iubite!...</p>
<p>Nu s-ar putea găsi expresii care să valoreze tăcerii lui Silviu și tristeții privirilor lui.</p>
<p>Numai el singur, poetul muzicii, ar fi putut reda o asemănare a situației sufletești prin acordurile pianului: numai el, — care în clipele acelea își simțea sufletul mișcat, inima sub povara chinului și inspirația înălțată prin suferință, — ar fi putut povesti în note vibratoare durerea care-l sfâșia în supremul salut!</p>
<p>Pe la ora 4 deșteptă pe pictor:</p>
<p>— Barbule, mai avem un ceas până la plecare; eu ies pentru câteva minute, să mai mă dezmeticesc; până mă reîntorc îmbracă-te, dacă ești dispus să mă conduci la gară.</p>
<p>Silviu se coborâ în stradă și pașii i se îndreptară involuntar spre casa Mălinescu.</p>
<p>La ora aceea străzile erau pustii.</p>
<p>Când ajunse în dreptul casei privi spre balcon; ferestrele erau închise și perdelele lăsate arătau că cei din casă dormeau încă.</p>
<p>El se plimbă de vreo două ori în lungul străzii; în apropiere auzi bătaia jumătății după patru și pe balcon tot nu se arăta nimeni.</p>
<p>— Desigur a furat-o somnul! cugetă el și simți cum începe să-l frământe o amară părere de rău că nu mai putuse s-o vadă, când un zgomot de fereastră care se deschide îl făcuse să ridice capul.</p>
<p>Era ea; cu părul strâns sub un bonet de muselină, îmbrăcată într-un capod ușor care-i lăsa brațele goale, Adina era de o frumusețe ideală și părea o întrupare de basm, în dimineața surâzătoare, sau asemenea unei flori care se deschide la cele dintâi raze de soare.</p>
<p>Abia îl zări și rezemându-se cu o mână de cadrul ușii balconului, îi întinse buzele ca pentru o sărutare, iar surâsul ei părea că-i spune:</p>
<p>— Vezi, m-am ținut de cuvânt; acum poți înțelege cât te iubesc de mult!</p>
<p>Surâsul însă dispăru aproape instant și pe chipul frumoasei se întinse tristețe și expresia unei salutări ce costă o palpitare de inima și o furișată în gene.</p>
<p>Silviu o privi câtva timp ca unui extaz de adorare, apoi semn unei trăsuri care trecea, se apropie; mai erau doar vreo două minute și trebuie să se zmulgă lângă locul drag cu o nespusă părere de rău și cu o nețărmuită sfâșiere de inimă. :</p>
<p>Un ultim salut și o ultimă sărutare trimisă din vârful degetelor și se porni repede.</p>
<p>Ar fi nespus de greu să încep a povesti durerea care-l chinuie pe sărmanul artist.</p>
<p>Adina rămase în ușa balconului când trăsura dispăruse la colț și apoi reintră în casă și izbucni în plâns.</p> 
<p>Zilele treceau unele după altele cu același curs monoton și trist și nici o veste nu mai venea de departe.</p>
<p>Poate că fecioara înamorată își pierduse orice memorie în timpul călătoriei.</p>
<p>Noiembrie se apropia de sfârșit și în tot cursul vremii Adina nu găsise o clipă ca să trimită un salut nefericitului ei prieten și iubit.</p>
<p>Silviu își terminase lucrarea și nici timpul nu mai era favorabil să rămână la țară; se reîntoarse la București, unde, abia ajuns, căută să se întâlnească cu Alexandru, de la care află că Adina se reîntorsese de vreo săptămână la Galați.</p>
<p>Purtarea ei față de dânsul îl înmărmuri și nu putea s-o înțeleagă cu niciun chip.</p>
<p>Bietul artist își târâse — ca să zicem astfel — speranța dintr-o zi într-alta; acum însă nu mai încăpea nici o îndoială : — Adina nu-și mai aducea — sau nu mai voia să-și aducă aminte de el!</p>
<p>Oricât ar fi căutat să se stăpânească, gândindu-se că însuși el prevăzuse această uitare, nu se putea totuși liniști de repeziciunea cu care Adina putuse să uite trecutul.</p>
<p>În cele din urmă Silviu, pentru a rupe cu nesiguranța, scrise în primele zile ale lui Decembrie, lui Barbu :</p>
<p> Dragă prietene,</p>
<p>«Prevederile mele s-au adeverit mai curând decât mă așteptam.</p>
<p>«De două luni nu știu nimic de Adina; nu știu dacă după inexplicabila ei tăcere trebuie să-i mai scriu; orice aș face, eu nu pot uita așa curând trecutul și am parcă un ghimpe în inimă, care mi-o face să sângereze.</p>
<p>«Te rog scrie-mi tot ce știi despre ea; cred că mai ești încă în vizită cu familia Mălinescu, prin urmare te rog să nu deschizi vorba cu niciun chip despre scrisoarea prezentă, nici chiar față de Adina.</p>
<p>«Vreau ca, — dacă amintirea mea îi obosește creierul, să fiu uitat repede, astfel că-mi voi înlătura remușcarea de a o fi făcut să sufere măcar o clipă».</p>
<p>«Cu tot dragul «Silviu»</p>
<p>Cu toată rugăciunea lui de a fi discret, Barbu arătă scrisoarea Adinei.</p>
<p>Fie remușcare, fie milă, nu știu dacă mai ramânea puțin timp sa mai gândim și în urmă.</p>
<p>«Am fost destul de fericiți în visul nostru, pentru că tot timpul a fost nespus de frumoasă; ne-am văzut trei săptămâni în Paris și-ți mărturisesc că n-aș mai voit să plec din el.</p>
<p>«Ne-am plimbat și pe Sena pe o barcă de pescari, sub un clar de lună superb, și închipuie-ți că era să mă înec; mă urcasem în picioare și la un moment dat s-a răsturnat barca cu noi.</p>
<p>«Când m-am trezit, eram în balconul verișoarei care plângea nebunește, fericire a fost mai mare spaima, se putea ca întâmplarea aceasta să aibă o consecință tristă.</p>
<p>«De altfel am petrecut mult și nu voi uita niciodată Parisul și momentele trăite în el îmi vor rămâne veșnice în amintire. </p>
<p>«Când ne-am reîntors am venit direct la Galați; am vrut să-ți numaidecât impresiile mele de vis, însă am avut atâtea vizite de încât mi-au luat tot timpul.</p>
<p>(Va urma)</p>

<p>Am mai putea spune și iubire, faptul e că Adina făcuse o sforțare sublimă și-i scrise lui Silviu; dar câtă deosebire între scrisoarea aceasta și cele precedente !</p>
<p>Atunci iubirea, poezia și simțirea toată inspirau în mod normal fiecare frază; în paginele acelea scrise fără o țintă hotărâtă domnea gingașa dezordine care se răsfață în toate scrisorile de dragoste.</p>
<p>Acum însă nimic din toate acestea nu mai existau; ultima scrisoare a Adinei era de o regularitate aproape comercială, lăsând să se întrezărească sforțarea de a o fi scris la fiecare cuvânt, inerția în fiecare idee, dând efectul unei compoziții de gramatică.</p>
<p>Câtă indiferență abia după câteva luni de beție sufletească !</p>
<p>Adina scrise :</p>
<p>Silviu</p>
<p>«De când tu te îndărătnicești să taci, încerc să rup cea dintâi gheață și să-ți dau ceva vești despre mine și familia mea.</p>
<p>«Eu sunt bine și tot astfel și ai mei; sper că și tu te afli în aceleași condiții.</p>
<p>«Trebuie să-ți cer scuze că nu ți-am scris atâta timp, însă Parisul și splendorile lui m-au absorbit atât de mult sunt atâtea de văzut.</p>
<p>„Ce-aș fi avut să vă spun ? D-voastră tăceați, semn că aveați cu totul altceva în minte, și poate că cu scrisoarea mea v-aș fi risipit dulcea reamintire a voiajului.</p>
<p>«Mărturisesc că luasem hotărârea să nu vă mai scriu deloc. N-ar fi trebuit ca o scrisoare a d-voastră să mă hotărască să reiau condeiul și iată că mi-am călcat hotărârea și vă scriu încă o dată.</p>
<p>«Va fi ultima ? Nu știu, căci nu depinde de mine; e cert că simt nevoe de liniște, că grija mea cea dintâi trebuie să fie evitarea oricărei tulburări care ar putea avea urmări funeste, și să nu mai mă arunc în vârtejul amăgirilor, făurindu-mi himere și apoi pierzându-mă în cea mai neagra deznădejde, cu dureroasa amintire a câtorva iluzii risipite.</p>
<p>«Poate că încă mai e timp, ca să nu fiu disperat și sunt sigur că Adina mea de altădată va vedea că am dreptate să mă țin de energica hotărâre.</p>
<p>«Nu știu, dacă scrisoarea aceasta va avea, ca și cele mai de demult, vreo influență asupra inimii d-voastre; poate că voi reuși numai să vă plictisesc ; însă mai înainte vă rog să mă scutiți de un surâs de compătimire care poate v-ar înflori spontan pe buze.</p>
<p>«Știu foarte bine că sunt cuvinte care se recitesc azi zâmbind ironic, aceleași cuvinte care altădată umezeau ochii de lacrimi; însă scriu cu inima prea sfâșiată, pentru a merita o ironie.</p>
<p>«Sărman vis !...A fost o adevărată fericire durata lui scurtă ; dimineața nu e departe; la răsăritul soarelui se risipesc amăgirile nopții și se rupe valul iluziilor.</p>
<p>«Voi aștepta însă cu răbdare. Zorii unei regenerări vine pentru toți și eu aștept lumina ei palidă pentru a relua cărarea pribegiei care se cheamă viață, cu o dezamăgire mai mult și cu o speranță mai puțin.</p>
<p>«Cu cuvintele acestea îmi închei scrisoarea.</p>
<p>«Fiți sigură, Adino, că ultimul salut ce e gata să se aștearnă în josul acestor pagini, pornește din adâncul sufletului și nu scriu fără o înfiorare dureroasă și fără o sfâșiere de inimă cumplită cuvântul.....</p>
<p>Adio</p>
</div>
<div type="chapter" n="9">
<p>XVII</p>
<p>Câteva săptămâni trecură pentru Silviu într-o deznădejde chinuitoare.</p>
<p>O afecțiune care a prins rădăcini adânci nu se poate smulge din suflet fără lacrimi și fără zbuciumare, nu pot nimici deodată cele mai dragi speranțe, fără ca inima să nu se tremure și să nu sângereze. </p>
<p>Silviu se concentră într-o acerbă febrilă, ascunse tuturor durerea care încerca să i se zugrăvească, putuse să înșele până și pe mama lui simulând o veselie și bună dispoziție neobișnuită; însă în eul lui în toată amărăciunea care-i otrăvisă ființa întreagă.</p>
<p>Debil de felul lui, obosit de suferința neîntreruptă, înfrânt de lovituri, căzuse la pat. </p>
<p>Întreaga iarnă fusese o suferință și dureroasă și pe la începutul lui aprilie îl găsim încă tot în pat.</p>
<p>De câteva zile se mai liniștise;arăta mai bine, astfel că doctorul îndrăzni să se pronunțe că bolnavul își va recăpăta sănătatea.</p>
<p>(Va urma)</p>

<p>Barbu, care trăia într-o neliniște continuă, vruse să se încredințeze singur de starea prietenului lui și plecă spre București.</p>
<p>Îl găsi pe Silviu lângă foc, palid — aproape alb — și slăbit, încât simți cum i se strânge inima de durere.</p>
<p>Mama pianistului sta alături de el; de patru luni sărmana bătrână ducea o viața de martiră lângă copilul pe care nu-l mai mulțumea și nu-l mai atrăgea nimic.</p>
<p>Când Barbu intră pe ușă bătrâna începuse sa plângă de bucurie, căci știa ce influență puternică are prietenul asupra sufletului copilului ei și, știind că au să-și vorbească multe, îi lăsă singuri.</p>
<p>Cei doi prieteni vorbiră puțin de lucruri banale și în cele din urmă Silviu scăpă printre vorbe numele Adinei.</p>
<p>Barbu prinzând ocazia îi vorbi mult, sfătuindu-l să nu se mai gândească la ea și cu vorbe calde căută să-l convingă de posibilitatea că va mai fi fericit.</p>
<p>Zadarnică îi fusese toată expansiunea; Silviu îl ascultă liniștit și când termină îi răspunse cu un aer de indiferență pe când răscolea cenușa în sobă.</p>
<p>— Îmi spui, dragă Barbule, să nu fiu disperat pentru că în lume e fericire pentru toți; te înșeli. Pentru ca să înțelegi asta ar trebui să fii în situația mea; dacă trecutul tău ți-a putut da încredere într-un viitor frumos și bun, pentru mine cazul e cu totul contrariu.</p>
<p>«Am încercat de multe ori să cred, m-am agățat adeseori de speranță, însă n-am dat decât peste dezamăgiri!</p>
<p>«Pentru unii viața e un blestem; acestora și dacă li se face rău și dacă li se face bine, până la urmă ajung la aceeași țintă care le-a fost hotărâtă : durerea.</p>
<p>«Am încercat să am încredere în viitor; Dumnezeu știe cu câtă putere m-am agățat de gândul ăsta, însă soarta mi-a fost dușmană».</p>
<p>Tăcuse câtva timp, sufocat de o tuse seacă, apoi continuă cu un oftat dureros :</p>
<p>— Ah! Virtutea și datoria! Iată două măști ipocrite în dosul cărora se ascund adesea delicte josnice.</p>
<p>«Frumos lucru mai e și datoria! O poartă de scăpare foarte comodă !</p>
<p>«Ascultă-mă pe mine, Barbule, să nu te încrezi niciodată în vorbele astea, pentru că de cele mai multe ori nu sunt decât marfă de contrabandă.</p>
<p>«Ha! Ha!... Îmi place la nebunie datoria pe care și-o impune domnișoara Adina Mălinescu, de a rupe o legătură nepotrivită cu..... virtutea sa.</p>
<p>«Mă închin, frumoasa mea, în fața ingeniozității tale; seducătoare, m-ai atras cu grația ta, ca să mă înlături apoi cu zelul virtuților tale...</p>
<p>«Zboară, fluturașule, zboară ușor ca fulgul pe corola altei flori... eu m-am ofilit!...»</p>
<p>Barbu privea înmărmurit pe prietenul lui, care gesticula ca în prada unui delir; în sfârșit îl luă de mână, ca să-l liniștească, și i-o simți arzând: un acces puternic de friguri îl prinsese pe bietul artist și toată munca pe care o depuse ca să-l calmeze fusese zadarnică.</p>
<p>Silviu continuă:</p>
<p>(Va urma)</p>

<p>Mai când ceasul batea ora 9, se ridica și se adresă tatălui ei :</p>
<p>— Sper că a venit momentul a-mi da răspunsul mult așteptat.</p>
<p>— Răspunsul ce trebuia să-l dau eu, l-a dat locotenentul Papadopol. El e mort; să uităm și noi trecutul. Tu ești liberă, iar Victor satisfăcut. Vinovatul s-a pedepsit, prea aspru însă.</p>
<p>Căpitanul se ridică ; merse în fața generalului și zise:</p>
<p>— D-le general, am onoare a cere mâna fiicei d-v.</p>
<p>— Dacă Eleonorei îi convine, răspunse generalul, n-am nimic contra.</p>
<p>— Nu pot refuza un suflet nobil și o inimă de aur, zise Eleonora.</p>
<p>— Eu vă binecuvântez, zise d-na Mitulescu.</p>
<p>— Domnul fie cu voi! adaogă generalul, strângând mâinile tinerilor.</p>
<p>În ziua de 25 Mai, același an, se celebra logodna d-rei Eleonora general Mitulescu cu căpitanul Victor Chirculescu, iar la 10 Iunie cununia lor.</p>
<p>Toată elita bucureșteană a luat parte la nunta lor. Însuși regele trimese pe generalul-adjutant să-l reprezinte. La șampanie generalul ridică următorul toast:</p>
<p>— Frumusețea și puterea împodobesc pământul. Puterea o văd întrupată în Victor și coroana frumuseții în Eleonora, soția lui. Câtă vreme frumusețea și puterea vor fi mână în mână în România, atâta timp nu vor reuși dușmanii să cucerească această frumoașă țară, s-o nimicească, s-o sfărâme, ori cât ar dori ei aceasta. Nu, iarna poate acoperi cu zăpadă floarea,dar primăvara o face să renască. România va exista totdeauna și va fi cu atât mai mare și mai puternică cu cât va avea mai mulți luptători ca Victor. Trăiască România cu luptătorii și surorile de caritate!.</p>
<p>A doua zi după nuntă, într-un compartiment de clasa I a trenului «Express Orient», călătorea spre Paris o tânără pereche: Victor și Eleonora... Ei petrecură la Paris luna de miere, apoi se întoarseră în țară.</p>
<p>Peste doi ani de la cele arătate mai sus o mare serbare avea loc în saloanele generalului Mitulescu. Ginerele său serba avansarea la gradul de maior și botezul fiului său Bombonel.</p>
<p>Generalul și soția sa erau în culmea fericirii văzând fericirea copiilor lor, iar Eleonora, cu capul rezemat de umărul soțului său Victor, mulțumea lui D-zeu că i-a făcut parte de atâta fericire. Victor, sărutându-și soția, zise:</p>
<p>— Fericirea nu este decât: triumful iubirii sincere și curate.</p>
<p>— SFÂRȘIT —</p>
</div>
</body>
    </text>
</TEI>
