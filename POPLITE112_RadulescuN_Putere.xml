<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Puterea destinului: ediție POPLITE </title>
            <author>RĂDULESCU-NIGER, N.G.</author>
            <respStmt>
               <resp>codare POPLITE</resp>
               <name>Teodora Iuriusciuc</name></respStmt>   
            <respStmt>
               <resp>verificare codare POPLITE</resp>
               <name>Roxana Patras</name></respStmt>
            <respStmt>
               <resp>corectură manuală</resp>
               <name>Andreea Ceaușu, Andra Ciobanu, Dragoș Grădinaru, Adelina Tăbăcaru, Andreea Ungureanu</name>
            </respStmt>
            <respStmt>
               <resp>verificare corectură manuală</resp>
               <name>Loredana Cuzmici</name>
            </respStmt>
            <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
         </titleStmt>
         <publicationStmt>
            <publisher>UAIC</publisher>
            <date></date>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="10.5281/zenodo.10781442"></ref>
         </publicationStmt>
         <sourceDesc>
            <bibl>
               <author>Rădulescu-Niger, N.G.</author>
               <title>Puterea destinului</title>
               <pubPlace>București</pubPlace>
              <publisher>I. NEGREANU</publisher>
               <date>1914</date>
               <decoNote type="ilustratii" subtype="no"/>
               <dim unit="char" type="mare"/>
               <extent>
                  <measure unit="word">43357</measure>
                  <measure unit="page" type="under_250"/>
                  <measure unit="foileton" type="under_65"/>
                  <measure type="complete"></measure>
               </extent>
            </bibl>
         </sourceDesc>
      </fileDesc>
      <profileDesc>
         <textClass>
            <keywords scheme='https://opentheso.huma-num.fr/opentheso/api/theso/Typologie'>
               <term type='domaine' ref="https://hdl.handle.net/20.500.11942/crteb7oodgosm">literatura</term>
               <term type='factualite' ref="https://hdl.handle.net/20.500.11942/crt22aacdhvi7">fictiune</term>
               <term type='forme' ref="https://hdl.handle.net/20.500.11942/crtnufdew1lfb">proza</term>
               <term type='genre' ref="https://hdl.handle.net/20.500.11942/crthuyig1pxri">roman</term>
               <term type='agencement' ref="https://hdl.handle.net/20.500.11942/crtbdm5xnc6io">foileton</term>
               <term type='origine' ref="https://hdl.handle.net/20.500.11942/crtxolq1evsr9">opera originala</term>
               <term type='discours' ref="https://hdl.handle.net/20.500.11942/crt4wma17ncnj">narativ</term>
               <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
               <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
            </keywords>
            <keywords>
               <term type="receptare" n="5"/>
               <term type="republicare" n="2"/>
               <term type="finished"></term>
               
            </keywords>
         </textClass>
      </profileDesc>
      <encodingDesc>
         <projectDesc>
            <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
            <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
            <p>Cuvantul cheie de tip "finished" indica stadiul realizarii operei de catre autor.</p>
            <p>Masura de tip "complete" indica faptul ca am gasit romanul in forma completa.</p>
         </projectDesc>
      </encodingDesc>
   </teiHeader>
 <text>
 <body> 
<div type="chapter" n="1">
<p>I</p>
<p>Intre mulți copaci înalți de pe locul viran, vecin cu grădina curții, tot proprietate a familiei, se așternea locul asfaltat pentru jocul cu mingea.</p>
<p>Soarele de dup’amiază făcea să pară și mai alb acel Ioc, și mai dese umbrele pe care pomii le restrângeau de jur împrejur. Plasa, de asemenea își scria umbra ochiurilor ei și această răsfrângere dâ înfățișare de mozaic unei bune părți de la mijloc.</p>
<p>Patru domnișoare, între cincisprezece și optsprezece ani și patru tineri, băețandri cam de aceeași etate, ele cu rochii scurte, ei cu anume haine potrivite pentru joc, rumeni la față, cari de cari mai chipoși, băteau mingea, o înapoiau cu lopățîca, făceau haz de greșeli, jucau cu tragere de inimă, cu plăcere vădită, copii în acele momente.</p>
<p>Totuși, din când în când, doi dintre ei, o fată, cea mai tânără ca etate dintre fete și un băiat, cel mai în etate dintre băieți, se observau mai cu luare aminte.</p>
<p>Intraseră în joc fără să-i fi fost recomandat unul altuia, fata și băiatul de gazdă, cum se întâmplă uneori.</p>
<p>Copila venise mai înainte, băiatul tocmai când era să se înceapă jocul. Ceilalți musafiri îl cunoșteau ; jocul se începuse dar.</p>
<p>De câte ori li se întâlniau privirile, se vedea din înfățișarea lor că-și întrebau parcă amintirile, că în gând le veneâ câte un nume aproape uitat...</p>
<p>— El să fie? se întreba copila.</p>
<p>— Ea să fie? se întreba băiețandrul.</p>
<p>Le veneâ rîndul la joc,—-erau amândoi în tabere opuse, și atunci dădeau jocului toată luarea aminte, cu dorința de a se surprinde, de a se birui.</p>
<p>Jocul ținu mult, pe-acel timp minunat de primăvară, când tinerețea firei punea în tinerețea vieții lor o mult mai vie pornire, un mult mai  puternic îndemn de prietenie apropietoare.</p>
<p>Intr-un moment copila se află în repaos și într-o parte unde jocul de umbră și lumină al soarelui, printre ramurile unui copac, îi da atât de drăgălaș relief chipului, că băiețandrul rămase în admirare. Privirea lui o vădi într’atât de mult, că fata, și mulțumită tainic, șî stînjinită, avu un zîmbet, dar își schimbă și locul...</p>
<p>— Să-i fi asemănând... cu el? se întrebă dânsa.</p>
<p>— Poate că e numai asemănare, se gândi tot în acea clipă, el.</p>
<p>Până la capătul jocului se feriră a se mai privi de-a dreptul, căci și unuia și celuilalt nu-i eră la îndemână stăruitoarea atenție ce-și dădeau, aproape fără voia lor.</p>
<p>Soarele lăsase curtea aceasta mai în întregime, aurindu-i acum doar marginile.</p>
<p>începea să se simtă răcoare înd’ajuns de vie pentru subțirimea veștmintelor lor.</p>
<p>Ii ajunsese apoi și oboseala, după cele câteva ore de joc.</p>
<p>Fără să și-o spună, de odată le veni să înceteze și se strânseră la olaltă.</p>
<p>— Mi se pare că ne e destul... zise, zâmbind domnișoara cea mai în etate.</p>
<p>— Dacă credeți... răspunse cu politețe copila de gazdă.</p>
<p>— Nimic nu ne împiedică să urmăm dumineca viitoare, zise tânărul de gazdă. Nu-i așa?</p>
<p>— O ! da, negreșit, sprijini sora lui. Să mergem in casa, sâ gustăm ceva...</p>
<p>Și ceata se luă, doi câte doi... așa că, întâmplător, fata și băiețandrul se văzură alături, în șirul din urmă.</p>
<p>Se priviră și nu-și putură opri un zâmbet.</p>
<p>— Plăcut joc „tennis-ul“ zise copila.</p>
<p>— Și întăritor. E o gimnastică, răspunse el.</p>
<p>Aproape-i veni Iui pe buze, o întrebare, dar, cătînd lung la ea, se opri. Ea însă pricepu și se arătă mai îndrăzneață...</p>
<p>— Sunteți din București ? îl întrebă.</p>
<p>— Nu ; am venit de curind,—aproape dela începutul anului școlar.</p>
<p>Tânărul de gazdă auzind se opri, și toată ceata stătu pe loc.</p>
<p>— A! vezi ce-am făcut... Nu te-am prezintat domnișoarei Drăgoescu... Domnișoară, amicul meu de clasă, luliu Pruneanu...</p>
<p>Și copila și băiețandrul tresăriseră, iar pe chipuri li se împrăștiase lumina unei bucurii de nespus.</p>
<p>— Tu, luliu ?</p>
<p>—D-ta, Coca ?</p>
<p>Fu primul strigăt al inimii lor;apoi, ca rușinați de asemenea accent de intimitate, rămaseră cu ochii în jos, în timp ce ceilalți toți cătau la ei surprinși, atât de atitudinea lor cît și de strigătul lor care păruse a fi de recunoaștere.</p>
<p>— Am copilărit împreună, lămuri luliu.</p>
<p>— Și nu ne-am mai văzut de șase, șapte ani. Nu-i așa luliu ?</p>
<p>— De șapte ani, Coca...</p>
<p>— îmi pare bine că revederea voastră s-a făcut la noi, zise domnișoara de gazdă, strîngînd cu drag mâna copilei.</p>
<p>Ceata șe porni iar, viu impresionată, în curăția simțirii lor și, după ce intră în casa dealături, vorbi numai despre mulțumitoarea întâmplare.</p>
<p>Când să se despartă, luliu îi zise domnișoarei Drăgoescu :</p>
<p>— Te petrec pân’acasă, Coca ; mi-e dor să văd pe mama Tina și pe tata Radu...</p>
<p>— O ! cu plăcere, luliu... cu plăcere.</p>
<p>Și luliu lămuri, emoționat, de ce ziceâ așa părinților domnișoarei Drăgoescu : trăise aproape zilnic în casa lor, pînă când familia aceasta se mutase la București.</p>
<p>Și Coca plecă cu luliu.</p>
<p>— Vezi de ce mă uitam mereu la tine, luliu ?</p>
<p>Îmi spunea inima că erai tu...</p>
<p>— Dar mie! Și ce frumoasă te-ai făcut, Coca!...</p>
<p>Copila se înroși, dar îl privi, emoționată.</p>
<p>— Dar și tu, luliu... ești drăguț... Și te-ai făcut flăcău...</p>
<p>El își răsuci mustața, mai mult închipuită, cu oarecare mîndrie bărbătească, apoi cată la ea galeș.</p>
<p>Fericirea de-a fi întâlnit-o pe neașteptate, de-a fi revăzut-o precum adese ori dorise, îi eră nespusă, i se străvedeă din ființa întreagă.</p>
<p>— Când mi-aduc aminte cum erai, Coca... rosti luliu, mititică, ascultătoare, cuminte...</p>
<p>— O! tot așa sunt și acuma... răspunse ea repede.</p>
<p>— Adecă numai mititică nu,—rîse el.</p>
<p>Coca, rîse și ea. Și eră plină de drăgălășie când rîdeâ.</p>
<p>— De cite ori te purtam pe după gît, Coca, și nu mai puteai de bucurie.</p>
<p>Ea, parcă se rușină la aducerea aminte și închipuindu-și cum ar fi, de i-ar mai stă călare după gât, se înroși și puse ochii în pământ.</p>
<p>— Dar când ne jucam de a bărbatul și nevasta... iar păpușilor tale, le ziceai că sunt copiii noștri... O, ce haz făceam, Coca, ți-aduci aminte ?</p>
<p>Negreșit că-și aducea aminte, însă dacă-i făcea plăcere amintirea, simția că o stînjiniă acuma, ca un lucru parcă de care nu trebuia să se vorbească.</p>
<p>De-aceea ca să dea un răspuns, ca să schimbe vorba, zise :</p>
<p>— Știi, luliu, că păstrez și acuma toate păpușile acelea, mari și frumoase, pe care mi le dăruia mama ta la tot anul nou.</p>
<p>— Pe toate, chiar pe toate ? întrebă el mirat.</p>
<p>— Pe toate, luliu, — și parcă-s nouă... Le vei vedea... Mai păstrez apoi, zise după o clipă, și ceva dela tine... ia ghicește, ce? Ți-aduci aminte?</p>
<p>— Par’că... Stai... stai... A! da, Coca, da: mapa aceea de piele și de pluș, cu portretul meu... Ți-am dăruit-o când eram la Borsec. Și o păstrezi ?</p>
<p>— Da : însă în ascuns...</p>
<p>— In ascuns? întrebă luliu, cu mirare. De ce? Coca rămase pe gânduri o clipă.</p>
<p>— Să-ți spun oare?</p>
<p>— O ! te rog, Coca, spune-mi.</p>
<p>— Poate că n-ar trebui... Dar fiindcă am deschis vorba...</p>
<p>Se opri. Privirea ei arătă stânjinire, teamă instinctivă parcă de ceva rău.</p>
<p>luliu, cu inima bătând mai tare, fără să știe de ce emoțiunea aceasta ciudată, o mânca din ochi din nerăbdarea de a afla, din nedumerirea de ce Coca îi păstră darul în ascuns și de ce se codiâ de-a-i spune cauza.</p>
<p>— Uite ce luliu. Poate să ți să pară curios, dar când într-o zi mama m-a văzut cu mapa și a înțeles că mă uitam la portretul tău, mi-a zis că nu se cădea să păstrez daruri dela băeți... dar mai ales să nu mă gândesc la prietenii din copilărie pe care, cine știe de eră să-i mai întîlnesc.</p>
<p>— Zău! Așa a zis mama Tina ? esclamă luliu, și cu tristeță plecă ochii în jos.</p>
<p>Vorbele acestea parcă-i smulseră ceva din inimă, parcă-i loviră, în inimă, iubirea de mama Tina ...</p>
<p>Foarte impresionabil, își simți întunecată bucuria de-a o vedea pe mama Tina.</p>
<p>— A ! uite ! Te-am întristat, luliu ?</p>
<p>înmărmurită de schimbarea de pe chipul băiatului, își dădu seama că tot mai bine ar îi fost să nu-i spună:</p>
<p>Ca să-i șteargă impresiunea ce-i făcuse acele vorbe ale ei, îi zise:</p>
<p>— Vezi ce proastă sunt, luliu? Era de sigur, numai o glumă a mamei și văd că nu trebuia să ți-o spun.</p>
<p>— Ba ai făcut bine, Coca, răspunse el cu o seriozitate care o neliniști...</p>
<p>Vorbele acestea făcură să-i vie în minte o observațiune a tatălui lui, căreia nu-i dăduse însemnătate când i-o rostise bătrînul, la vreun an după plecarea Drăgoeștilor. Și acum vedea potrivire între cele spuse de mama Tina, fie si și cele spuse lui de către tatăl său. Căci tot o recomandațiune eră ca el să nu se mai gândească la Coca și să nu mai întrebe de dânsa.</p>
<p>De ce adecă asemenea oprire, de amândouă părțile ?</p>
<p>Cu spiritul lui deja pătrunzător, repede își închipui că trebuia să fie ceva la mijloc...</p>
<p>Dar ce anume ?</p>
<p>Coca-i observa preocuparea și nu-i veniâ la îndemînă ; îi pierise bucuria ; se certa că făcuse o imprudență... De unde să-și închipuiască însă că ceea ce i se păruse ei numai glumă, lucru, fără însemnătate, avea să loviască în bucuria revederii lor.</p>
<p>In imboldul de a spune acele cuvinte fusese, fără voia ei, dorința de a-i arăta lui luliu, că de și oarecum oprită de a se gândi la el, ea urmase sâ se gândiască, ea nu putuse să-l uite ; fusese mărturisirea nevinovată a simțimîntului ce supraviețuia copilăriei.</p>
<p>Furând-o c-o repede ochire și dându-și și el seama de preocuparea ei nuanțată de tristețe, simți părerea de rău că nu-și putuse stăpîni impresiunea și i se adresă, închipuind un zâmbet :</p>
<p>A! dar să nu fim copii, Coca: de ce așa de puțin lucru să ne turbure bucuria revederii? Nu-i așa ?</p>
<p>Ea-l privi și părută Iui sinceritate o amăgi.</p>
<p>— Cu adevărat, răspunse, zîmbind. Apoi după o clipă: ce teamă mi-a fost că poate nu era să mai vorbești a veni cu mine acasă!</p>
<p>— Dimpotrivă, merg... zise numai de cît.</p>
<p>Iși reîncepuseră firul amintirilor și așa intrară în frumoasa locuință din strada Sf. Spiridon.</p>
<p>Când o văzu doamna Drăgoescu însoțită de un băiat voinic și plăcut, străin de cunoștința familiei, încruntă sprâncenile.</p>
<p>— Mamă Tino ! strigă luliu și se repezi de-i sărută mânile cu căldură, cătându-i în ochi cu dragoste nespusă.</p>
<p>Ea rămase încremenită, apoi îl recunoscu :</p>
<p>— Tu, luliu ? tu? E cu putință ? și-l sărută pe obiaji...</p>
<p>Acest prim moment de revărsare a inimii, însenină pe luliu și-i înduioșă cu totul.</p>
<p>De-aceea nu luă seama că aproape de îndată trecu peste privirile d-nei Drăgoescu ca un nor...</p>
<p>Întrebările ce-i făcu, le făcu mai cu răceală, mai ales când fu rîndul familiei tînărului...</p>
<p>Venirea acasă a d-Iui Drăgoesțu însemnă și mai mult răceala și luliu plecă cu impresiunea întristătoare că, în adevăr, era ceva, în trecut.</p>
<p>Nici domnul nici doamna Drăgoescu nu-l mai invitară să vie ; nici ea nici el nu arătară dorința de a se revedea cu familia lui.</p>
<p>Numai în privirile iubitei Iui tovarășe de copilărie citi dorința de a se întîlni, măcar ei amândoi, dorință învăluită în tristeță: își dăduse și copila seama de răceala părinților ei față cu luliu și privitor la familia lui.</p>
 </div>
<div type="chapter" n="2">
<p>II</p>
<p>Domnișoara Ortenzia Paruș avea numai o prietenă de inimă, pe domnișoara Ecaterina Semaca.</p>
<p>Ortenzia, bălae, micuță, mai mult drăgălașă de cit frumoasă, mai mult inteligentă de cît cu voință, iubia pe Ecaterina cu supunere, cu simplicitatea inimii curată dar sfioasă, cu îndemnul de a se devota fără să aștepte numai decît manifestări deopotrivă simțimîntului ei.</p>
<p>Ecaterina, oacheșă, naltă, sveltă, de o frumusețe rece, de un sentimentalism ce se putea stăpâni, conștientă de frumusețea și de însușirile ei de cari era mândră, în taină, iubia pe Ortenzia ca o soră mai mare, în chip protector și-și primia iubirea ca ceva datorit. Supunerea ei îi plăcea; admirațiunea cu privire la frumusețea ei strălucitoare, o măgulea.</p>
<p>Când cunoscuse pe Ortenzia, deja refuzase câteva partizi îndestul de bune: era din acelea care, bucurându-se de avere și de o viață ce nu o lipsise de nimic, aleg mult, se lasă a fi mult căutate, au vanitatea de a-și zice că nu ori cine poate aspira la ele și ambițiunea de a aspira, ele, la cineva care să fie ceva.</p>
<p>Avea atunci douăzeci de ani și Ortenzia abia șasesprezece : ea terminase de învățat ce se învață prin pensioanele care nu prea au grijă de a învăța multe și cu seriozitate; Ortenzia intrerup-sese școala în urma pierderei tatălui : muma nu mai avea în deajuns ca să o ție la carte și se mărginea să-i dea creșterea de casă bună și de folos precum o avusese dînsa.</p>
<p>In acea prietenie o duseseră patru ani, — Or-tenzia fiind foarte adese ori în casa Ecaterinei, la-masă, ca tovarășa de plimbări cu trăsura, la lucrur de vorbă.</p>
<p>Intr-o zi domnul Semaca aduse pe un proprietar bogat, om voinic, în toată puterea etății, destul de plăcut ca înfățișare...</p>
<p>Ecaterina înțelese rostul acelei prezentări și schimbă cu amica ei care era de față, priviri ironice nu tocmai măgulitoare pentru pretendent.</p>
<p>După plecarea lui avu de ce rîde cu Ortenzia. Era bogat; dar acest lucru îl interesa poate numai pe tată-său...</p>
<p>Cu obicinuita-i sfioșie Ortenzia, pentru întîa oară nu împărtăși ironiile amicei sale și î-o spuse cu. blîndețe, dojenind-o că rău face.</p>
<p>Domnul Pruneanu avea bună înfățișare, aratăfoarte cum se cade și se vedea că o plăcuse... De ce ei nu-i plăcea? Ce-i găsia rău?</p>
<p>— Așa câți nu m-au plăcut pe mine! exclamă frumoasa Ecaterina, nu fără mândrie.</p>
<p>Apoi după o clipă:</p>
<p>— Zici, Ortenzio, că ar fi bună partidă?</p>
<p>— Eu așa cred...</p>
<p>— Atunci n-ai vrea să-l iei tu?</p>
<p>Ortenzia se înroși foc, apoi ridică la ea dulct căutări sfioase care o făcea foarte drăgălașă :</p>
<p>— Nu m-ar lua el pe mine... zise aproape cu tristețe.</p>
<p>— De unde știi ? Uite, îmi pun în cap să te mărit ca domnul Pruneanu... .</p>
<p>— Greu lucru, cît sunt de săracă.</p>
<p>— Ce-are a face! In fine, lasă, știu eu cumsă fac...</p>
<p>Când domnul Semaca își întrebă fata spre a-i cunoaște impresiunea ce-i făcuse Pruneanu, ea îi răspunse atât numai :</p>
<p>— Să mai poftiască pe la noi...</p>
<p>Și domnul Pruneanu pofti, dar îndemânateca domnișoară Semaca îi puse in așa lumină însușirile Ortenziei, în cât acesta înțelese intențiunea, își dădu osteneala să observe pe d-șoara Paruș și-i plăcu la urma urmei mai mult de cât Ecaterina pe care o socoti înfumurată, poate chiar periculoasă pentru viitor... cu capriciile ei.</p>
<p>Căsătoria se făcu și Pruneanu se încredința curând că nu greșise luând pe Ortenzia, cu toate că era prea tânără, pentru etatea lui.</p>
<p>Acum, Ecaterina venia foarte des în casa prietenei sale, față cu ea, neschimbată, ceea ce urma s-o atragă.</p>
<p>Căsnicia ei o punea însă pe gânduri, când se afla acasă singură. Simția ca un dor vag de a se vedea și ea cu casa ei... Totuși nu întâlnea pe omul care să-i placă, să o biruiască.</p>
<p>In Roman se așeză, cam la un an după căsătoria Ortenziei, tânărul Drăgoescu, numit în magistratura orașului ca substitut.</p>
<p>Prezintat lui Pruneanu, acesta îl primi cu bunăvoință, îl pofti acasă și=l luă în prietenie, căci tânărul era foarte deștept, cu știința de a se alipi de om și de a se face plăcut.</p>
<p>In casa Ortenziei întîlni dar Ecaterina pe Drăgoescu și acesta începu curând asediul, cu perfectă tactică, atras de bogăția tatălui, atras și de frumusețea fetei.</p>
<p>Când află cîți inși fuseseră refuzați, se ambiționa să izbutească el, cu ori ce preț, și găsi în doamna Pruneanu sprijin sigur.</p>
<p>Ecaterina, cu roate că i se făcuse dor să-și schimbe viața, cu toate că-i plăcea Drăgoescu, nu se lăsă în mrejele seducțiunii: aci tânărul îi părea prea tînăr cu cei douăzeci și trei de ani ai lui față cu cei douăzeci și cinci ai săi, aci i se părea că nu-i destul de serios.</p>
<p>Ortenzia simpatiza pe Drâgoescu, și, după cum amica ei altă dată îi vorbise ei de Pruneanu, începu a-i vorbi și ea, Ecaterinei, de tînărul magistrat, și a-i vorbi cu căldură chiar.</p>
<p>— Ei, de unde poți fi tu atât de sigură de caracterul lui ? îi zise într-o zi Ecaterina.</p>
<p>Cu drăgălașa ei simplicitate, ea, care nu bănuia nici odată răutate în sufletul cuiva, îi răspunse:</p>
<p>— Dar se vede după față, Ecaterino! Că e vesel nu însemnează că-i lipsit de seriozitate... O notă veselă în căsnicie să nu crezi că e de prisos. Ce sunt eu în casa noastră, va fi el în casa ta...</p>
<p>Ecaterina se gândi câteva clipe.</p>
<p>— Poate că ai dreptate, Ortenzio...</p>
<p>— Atunci să-i dau speranță ?</p>
<p>— Nu, nu-i spune nimic. Indeamnă-I numai așa cu un sfat de departe, să vie mâine pe la noi.</p>
<p>Ce vor fi vorbit și cum, a doua zi, între ei, nu s-a putut ști. Ecaterina n-a dat lămuriri Ortenziei; destul că logodna se făcu și, peste foarte scurt timp, nunta: în fine alesese și domnișoara Semaca !</p>
<p>Și numai urări de bună căsnicie nu erau, în acea zi, în cugetul foarte multor inși!</p>
<p>Ei i se zicea că : „alesese până culesese“, lui i se zicea: „după zestre a umblat, zestre a găsit. “</p>
<p>Totuși, lumea, adică aproape obștia cunoștințelor, se înșeală ca și un om singur.</p>
<p>Drâgoescu, plin de delicatețe și îndemânatec iscusit, cu toată tinerețea lui, știu și putu să mlădie pe Ecaterina, așa că întîiul an al căsniciei lor fu semn că vor duce traiul cel mai bun impreună.</p>
<p>Legătura amândurora cu familia Pruneanu se strânse și mai mult.</p>
<p>Prin o mulțămitoare potrivire, Ortenzia și Ecaterina dădură naștere în aceeași zi, la ore deosebite numai, la câte un voinic băiat, care umplu de bucurie inimile părintești.</p>
<p>Ortenzia, mai delicată de constituție, avu să sufere și fu serios bolnavă câteva luni.</p>
<p>Ecaterina, puternică, hotărî să alăpteze ea copilul, ba încă luă și pe băiatul Ortenziei, până să găsească Pruneanu doică sănătoasă și bună.</p>
<p>Din împrejurarea aceasta Ecaterina prinse mare -dragoste și pentru luliu al Ortenziei. Ea atât de măsurată în viața ei de fată, ca sentimentalitate, în viața ei de mamă se descoperi de-o putere de nespus de iubire pentru copiii săi, pentru gemenii săi, cum le zicea celor doi copii.</p>
<p>Cu mare greutate lăsă pe luliu să se ducă la doică și să iasă d;n casa ei.</p>
<p>Îi cerea cu stăruință însă Ortenzia, căci începuse a se face bine și nu mai putea de dor și de drag după luliu al ei.</p>
<p>Când se întreniă și începu a se duce pe la Ecaterina, cu copilul se ducea și era o plăcere să le vezi pe amândouă mamele privindu-și pruncii ;și exprimându-și pentru ei, cu chip plin de lumină, cu graiul plin de căldură, dragostea și urările lor.</p>
<p>Ecaterina atunci nu lipsia nici odată să nu-și mai alipească la sîn pe luliu al Ortenziei, și era unicele momente când aceasta simția ca o gelozie că puiul ei nu putea să sugă dela dînsa.</p>
<p>In timpul verii următoare, amândouă familiile petrecură la moșia lui Pruneanu, nu departe de oraș, așa că Drăgoescu putea să se întoarcă din oraș, seara, și a doua zi să fie la tribunal de unde nu-și dăduse demisiunea.</p>
<p>EI voia să-și facă în magistratură cariera.</p>
<p>Pruneanu ocupat de aproape cu moșia, nu dispunea de prea mult timp liber, așa-că pe cât îi învoia și lui serviciul, Drăgoescu, era în societatea celor două femei, adeseori mai numai cu Ortenzia.</p>
<p>De fire veselă amândoi, căutau cu plăcere a fi împreună de vorbă. Ecaterina nu vedea în această apropiere, în asemenea intimitate prietenească, nici un pericol.</p>
<p>Totuși, pentru uu observator oricît de binevoitor, ar fi fost vădită din partea lui Drăgoescu, oarecare tendință de a plăcea prea mult Ortenziei.</p>
<p>In acest timp mai ales al alăptării, Ecaterina nu învoiâ bărbatului desmerdări nici nu avea deosebite atențiuni pentru el : toată grija, toată atențiunea era pentru Ionel al ei.</p>
<p>Ortenzia având și grija casei, tot Ecaterina în grija și de luliu, în lipsa ei de lângă copil.</p>
<p>Drăgoescu se apropia dar de Ortenzia, dându-și seama de drăgălășiile ei cari lipseau soției lui și pe cari le punea în o cumpănă în care Ortenzia trăgeâ mai greu și prin însușiri ce-i părea că nu le află la Ecaterina.</p>
<p>Eră, negreșit, mai mult eterna poveste a rodului oprit, eră pornirea, din partea lui Drăgoescu, efect al unei cauze prime: lipsa de educațiune a inimii ce nu se cuprinde numai decât în inteligență, în spirit și-n aparenta corectitudine.</p>
<p>Ortenziei nici prin gând nu-i treceau intențiunile prietenului. Plăcerea ei de-a fi în apropierea lui, era în adevăr prietenie curată, nebănuitoare,—frăția sufletească cea mai deplină.</p>
<p>Oricum, în fața unei asemenea curății și încrederi, Drăgoescu nu cuteză să treacă peste anume hotar.</p>
<p>El înțelegea starea sufletească a Ortenziei și totuși, tocmai așa stare îl atrăgea mai mult și-i ținea deștepte speranțele și dorința ascunsă.</p>
<p>Nu-și da un timp, la capătul căruia să-și le vadă împlinite, ci numai se lăsa cu destulă pază, farmecului lor.</p>
<p>Așa merse până când, după doi ani, Ecaterina dobândi dela el încă un copil, pe Zulnia căreea îi dădură desmierdătorul nume : Coca.</p>
<p>Ceeace fusese însă mereu atracțiune, se prefăcuse patimă și dorința îl obseda.</p>
<p>Insă și anul acesta de alăptare trecu fără să fi putut înainta c-un pas măcar în inima Ortenziei, cu alt titlu decât al prieteniei.</p>
<p>Când grija Ecaterinei se făcu mai liniștită față cu mititica Zulina, începu să prindă de veste înfățișării cam schimbate a soțului ei. Instinctiv își dădu seama că ocupațiunile maternităței păreau fi cauza, întrucât îl neglija pe el, și începu să fie mai prevenitoare.</p>
<p>Eră muițămită,—de ce n-ar fi fost și el ?</p>
<p>Drăgoescu răspunse cu obicinuita-i delicatețe prevenirilor soției, cari oricum, nu erau iubirea aceea care reține și cuprinde ființa întreagă.</p>
<p>Din când în când preocupat de dorința lui ascunsă, se mai depărta cu gândul de lângă aceea cu care eră legat pe viață, ca iarăși să se întoarcă la ea. Nervos în desmierdările lui, nervos acum în îndeplinirea datoriilor serviciului, nu-și putea găsi în unele îndestularea și în cealaltă aplicațiunea trebuincioasă.</p>
<p>Demisiona din magistratură și începu avocatura, ca să se poată mișcă mai mult, ca să-și poată uită gândul în studiul afacerilor ce i se încredințau.</p>
<p>Față cu Ortenzia avea uneori răceli, neexplicate pentru ea și pentru Ecaterina, alte ori apropieri prea brusce și silit gust de vorbă și de veselie zgomotoasă care sună fals...</p>
<p>lată veni însă an de doliu : tatăl Ecaterinei trecu din viață.</p>
<p>Abia stă să se împlinească anul și anghina răpuse viața micului Ionel.</p>
<p>Pierderea copilului mai ales înrîuri adînc pe mamă până la desgustul de-a mai putea fi mamă iarăși.</p>
<p>Acea stare dureroasă îl făcu pe Drăgoescu să se se apopie mai cu sinceritate de soția lui.</p>
<p>Ea, dorită după mângâiere, el, dorind în fine să scape de gândul iui ce-i ajunsese nesuferit, findcă nu și-l putea împlini, — amândoi se apropiară, poate mai cu temeiu decât ori când, dela căsătoria lor.</p>
<p>Nici Ortenzia nu mai venia atît de des din cauza unei boale grave a mamei ei.</p>
<p>O iubea prea mult, ca să fi fost chip a se depărta de lângă patul ei, — iar cu acest prilej Ortenzia putu să vadă și mai mult cât o iubea soțul ei, căci nu lipsea decât rar la moșie, numai să fie lângă Ortenzia, s-o întărească, să vegheze la toate îngrijirile pentru bolnavă, pentru aceea ce eră cu adevărat și mama iui.</p>
<p>In schimb luliu stă aproape ziua întreagă la mama Tina, cum îi zicea el Ecaterinei, făcând jucării Cocuței, despăgubind întrucâtva pe Ecaterina de pierderea băiatului ei, — prin faptul că-i da curata și calda Iui iubire de copil sentimental, destul de cunoscător la etatea lui.</p>
<p>După șase luni de boală doamna Paruș își dădu cel din urmă suspin, zâmbitoare ; împăcată cu sine: Ortenzia eră fericită ; ginerele ei era atât de bun și de iubitor, că fiu să-i fi fost și parcă nu l-ar fi avut atât de devotat față cu fata, atât de respectuos față cu ea.</p>
<p>Oricât o văzuse însă Ortenzia pe muma ei că plecă de mulțămită, — când, după înmormântare nu-i mai întâlni frumosul chip de bătrână înainte de vreme, simți atît de adine gol în suflet, atît de larg gol în juru-i, că zile întregi nu i se putu liniști arzătoarea jale, nespusul dor după scumpa tovarășe de-atâția ani, după muma adorată de care nu putuse fi străină nici o clipă.</p>
<p>Câteva luni de adîncă melancolie, îi slăbiră corpul nu prea de puternică alcătuire, într’atât de mult, că Pruneanu se neliniști. ,</p>
<p>Ecaterina Drăgoescu îl sfătui atunci, între patru ochi, să plece în străinătate pe mai multă vreme, ca să-i schimbe aerul, ca s-o distreze ca s-o întremeze, — iar Drăgoescu i se oferi să-i cârmuiască el moșia, unde soția lui se va așeză cu fetița lor și cu luliu.</p>
<p>Ortenzia, fără voință, primi cu supunere, nici cu bucurie, nici cu părere de rău și în curând plecă în călătorie cu Pruneanu.</p>
<p>Asemenea împrejurări depărta și mai mult pe Drăgoescu de la gândul lui. Mai ales schimbarea ce se făcuse în ființa Ortenziei și care îi însuflase milă, părea că-i răcise vechiul simțimînt.</p>
<p>Intr-un an întreg luliu se alipi de Coca în așa chip că miră pe Ecaterina mai ales.</p>
<p>Eră parcă în deșteptul și neastâmpăratul băiat, alt simțiinânt decât cel frățesc ; în felul cum se juca totdeauna cu Coca „lui” cum o veghia să nu i se întâmple ceva rău, cum o adormea el, serile, cum ținea el să fie lângă pătuceanul ei când copilița deschidea ochii, diminețile, — era instinctul iubirei de mai târziu, era preursirea în viitor a legăturii lor sufletești.</p>
<p>Ecaterina rîdea adese ori cu bărbatul ei de asemenea devotament copilăresc, de chipul cum Coca lor se lăsă cu plăcere să fie alintată și servită de „cavalerul1 ei.</p>
<p>— Să știi, dragă, îi zise într-o zi, că ne creștem ginerile...</p>
<p>— Tot ce se poate, Titino, îi răspunse el. Coca noastră are cinci ani ; luliu opt...</p>
<p>Ecaterina, cu multă tragere de inimă îl învățase în curgerea acestui an să citească și să scrie, așa ca, după întoarcerea părinților lui, să poată fi dat la școală în clasa a 11-a primară.</p>
<p>Când se întoarseră Pruneanu și Ortenzia, amicii lor rămaseră uimiți : altă ființă cu totul aveau înaintea ochilor.</p>
<p>Ortenzia se îngrășase, se făcuse în adevăr frumoasă, străluciâ de sănătate și de mulțumire.</p>
<p>Nu-i mai eră veselia așa de vioaie ca în trecut dar seriozitatea trăsurilor îi așezase pe chip alt atractiune: eră floarea în apropiere de maturitate.</p>
<p>Ecaterina o îmbrățișa și o sărută cu adevărată mulțămire și dragoste.</p>
<p>— Ei, așa îmi placi ! îi zise. Vezi, dragă, ce frumoasă s-a făcut, i se adresă iui Drăgoescu.</p>
<p>Obrajii lui se acoperiră de vie roșeață, inima i-o străbătu un fior fierbinte.</p>
<p>Răspunse cu pornire :</p>
<p>— O ! da... da...</p>
<p>Apoi, mai domol :</p>
<p>— Sănătatea doamnei Pruneanu mă încântă...</p>
<p>Ortenzia își aminti de mumă-sa, dar acum fără sbuciumul durerei, ci cu zâmbetul dulce în care trăiește iubirea ce nu poate uita, iubirea ce se gândește cu duioșie.</p>
<p>Viața de bună și trainică prietenie se reîncepu între cele două familii, însă în sufletul lui Drăgoescu se întoarse vechiul gând și de astă dată pătimaș de neînfrânat.</p>
<p>Frumusețea nouă a Ortenziei îi răvâșiă întreaga-ființă.'</p>
<p>Pruneanu se dusese la moșie și rugase pe Ortenzia să rămână în oraș, mai ales că luliu începuse să umble la școală, — și apoi, mai potrivit eră pentru ea să se vadă zilnic cu Ecaterina.</p>
<p>In adevăr, nici nu eră zi în care să nu fie una la alta, dimineața ori după amiază.</p>
<p>Drăgoescu veniă și el când eră liber, cu soția lui, dar își făcea o plăcere mare să potrivească în unele dup’ameze când Ortenzia eră singură acasă și să vie să stea de vorbă cu ea.</p>
<p>Atunci, izbutea să reînvieze intrevorbirile vesele de altă dată, în curgerea cărora strecură printre</p>
<p>glume și haz, cuvinte de măgulire la adresa însușirilor ei fizice și sufletești.</p>
<p>Și în acestea intra mai întotdeauna simțimântul lui ascuns ; glasul i se făceâ tremurător, emoționat.., privirile dezmierdătoare sau pasionate.</p>
<p>Ortenzia începu a prinde de veste și parcă se deșteptă dintr-un somn în care, până atunci îi stătuse acoperit înțelesul unor asemenea măguliri.</p>
<p>Ii luă seama bine, în câteva zile, în șir, și în adevăr se încredința de realitatea stării lui sufletești... Faptul o mâhni, întâi, apoi o puse pe gânduri.</p>
<p>Iar în ziua, ce nu mai putea fi apoi uitată pentru ea,— într-o zi din primăvara ce venise și când se află în ajun de-a se duce la țară și de-a lăsă pe luliu la Ecaterina,— Drăgoescu izbucni arătându-i cu înflăcărare iubirea lui și situațiunea nenorocită ce-și creia față cu soția lui ce nu-i eră cu totul indiferentă.</p>
<p>Ortenzia avu un strigăt de revoltă și se ridică deodată.</p>
<p>— Te rog, Ortenzio, nu te cuprindă indignarea, căci eu însumi îmi dau seama de situațiune. Ți-am spus ce e în sufletul meu, nu spre a te face să-ți uiți datoriile către bărbat și prietenia față cu Ecaterina ; ți-am spus chinul meu ca să-mi las inima să răsufle, căci altfel aș fi înnebunit...</p>
<p>Tot ce-ți cer, tot ce te rog, este să nu mă urăști să mă mângâi, să mă faci să-mi sufer nenorocirea și să-mi pot duce înainte viața... Spune-mi că-mi rămâi prietenă, spune-mi că nu mă disprețuiești....</p>
<p>Ortenzia era în cea mai adîncă turburare: ce putea să-i răspundă ?</p>
<p>Simțea că se surpase în sufletul ei ceva : încrederea, curăția relațiunilor prietenești între el și ea.</p>
<p>Eră să existe de aci înainte între ei amândoi un gând ascuns, o taină pentru ceilalți, și ideea aceasta o neliniștea. '</p>
<p>Cum să primiască asemenea înțelegere, ori cum, destul de vinovată ?</p>
<p>Cum să susțină situațiunea ciudată, ca bănuîre să nu se iviască și prietenia lor să nu se rupă ?</p>
<p>Drăgoescu plecă fruntea cu adevărată durere. Tăcerea ei o luă drept supărare.</p>
<p>Iși apucă pălăria.</p>
<p>— Văd că trebue să-ți zic adio...</p>
<p>— Domnule Drăgoescu, în loc de „Diăgoescule“, cum îi zicea de obiceiu, mi-ai luat liniștea, mi-ai dat sarcina grea, de-a ascunde ceva de Ecaterina. N-ai putut să-ți stăpânești vinovata patimă, n-ai putut să mă lași în necunoștința ei absolută,— relațiunile de prietenie între mine și d-ta nu vor mai putea fi aceleași. Cel puțin să faci așa, în viitor, incît să nu strici și liniștea soției d-tale, căci atunci ar putea bănui și soțul meu lucruri dureroase și rușinoase pentru mine, și, înțelegi ce viață ar mai fi pentru noi...</p>
<p>— Iți promit, doamnă, să lupt spre înlăturarea unei asemenea nenorociri și mai mari...</p>
<p>Toată primăvara și vara Ortenzia nu avu curajul să se întoarcă în oraș.</p>
<p>luliu îi veni de Paște, singur, căci „Mama Tina“ nu voise să vie, fiindcă tata Radu, avea treabă....</p>
<p>Duminecile luliu veniâ, uneori însoțit nuînai de Ecaterina și de Coca.</p>
<p>Drăgoescu găsiâ pretexte să nu vină cu ei.</p>
<p>Vacanța însă, el nu avii încotro, și trebui să o petreacă la moșia lui Pruneanu cu ai lui.</p>
<p>Atît el cît și Ortenzia înlăturau putința unei întîlniri singuratece între ei.</p>
<p>Drăgoescu zicea că se pasionase de vânătoare și cu aceasta iși cuprindea zilele.</p>
<p>Nimeni nu bănui adevărul și vara trecu.</p>
<p>La capătul toamnei Ortenzia și soțul ei se așezară în oraș, pentru scurt timp, căci melancolia ii revenise Ortenziei și întru câtva sănătatea nu-i mai era aceeași.</p>
<p>Acum ea rugase pe Pruneanu pentru o nouă călătorie până aproape de primăvară.</p>
<p>Ar fi voit și Ecaterina să-i însoțiască împreuna cu Radu, — însă nu avea cui să lase copiii.</p>
<p>— Sper să mă fac bine cu totul, le zise Ortenzia și să vă vie vouă rândul să plecați la anul iar eu să iau pe Coca la mine.</p>
<p>In adevăr, Ortenzia se întoarse în Martie, mai bine; însă, lucru de neexplicat pentru toți, se vedea o suferință în sufletul ei.</p>
<p>Suferea, atât pentru suferința ce o ghiciâ adîncă la Drâgoescu, cît și fiindcă ascundea grozava taină, pururea cu teama de-a nu se bănui lucrul și de-a nu i se dâ altă însemnătate supărătoare.</p>
<p>Ce e dreptul, Drâgoescu se făcuse morocănos, parcă mai îmbătrânise, la etatea lui de treizeci șt doi de ani; aproape nu mai rîdeâ stătea mai mult închis în biuroul Iui sub cuvânt că studia, — eră cu totul altul.</p>
<p>Ecaterina nu-1 mai înțelegeâ și când îi vorbiâ de aceasta, Ortenziei, plângându-i-se, — ea suferea și nu știa ce să răspundă:</p>
<p>Intr-o zi Drâgoescu veni Ia Ortenzia, pe neașteptate. O găsi singură cu băiatul.</p>
<p>Ea se temu de vreo nouă izbucnire, și ținu pe luliu lângă ea.</p>
<p>Dar băiatul trebui să plece la școală...</p>
<p>Ortenzia cătă la Drâgoescu în așa chip, ca spre al invita să se ducă...</p>
<p>El o rugă din ochi să nu-l goniască.</p>
<p>— Faci rău ce faci... îi zise cu asprime Ortenzia, după plecarea lui luliu.</p>
<p>— Știu că fac rău, Ortenzio, însă nu mă mai pot suferi pe mine însumi. Dacă ar fi cu putință să lași d-ta pe Pruneanu și eu pe Ecaterina, ar mai fi viață pentru mine. Dar nu-i și m-am hotărât să-mi curm viața aceasta uricioasă.</p>
<p>Ea îl privi încremenită, dar în încremenirea ei eră durere și milă.</p>
<p>— Aci ai ajuns ? îi șopti ea.</p>
<p>— Aci. Ințelege-mă, Ortenzio, că nu pot să mai trăesc în asemenea chinuri și mai ales cu cugetul că te fac și pe d-ta să suferi...</p>
<p>— Mă mâhnești și mai mult. Hotărîrea d-tale nu e vrednică de ființa d-tale de om, de starea d-tale de soț și mai ales de tată...</p>
<p>— O! ce-mi pasă de ceilalți. Au avere; nu-i voi lăsa în suferință și fără sprijin. -</p>
<p>— Dar bine, Drăgoescule, nu simți ce îngrozitor egoism este în cele ce spui ?</p>
<p>— Egoism, fie; crezi insă că se poate răbda până la infinit un amor disperat ?</p>
<p>Obrajii Ortenziei se aprinseră. Ea se ridică:</p>
<p>— Te plâng, însă nu pot face nimic.</p>
<p>El plecă ochii în jos:</p>
<p>— Nu-ți pare că și cruzimea d-tale e egoism?</p>
<p>— Nu voiu să înțeleg ce vrei să zici prin cuvintele acestea.</p>
<p>— Așa-i... nu vrei să înțelegi... Implinească-se fatalitatea...</p>
<p>Și fără să se uite la ea plecă.</p>
<p>Ortenzia începu a plânge... Mulțime de gânduri o asediară, întâiu încâlcite, apoi strîngându-se parcă spre a statornici o hotărîre: să spue soțului ei totul...</p>
<p>Dar atunci ce se va întâmpla cu Ecaterina?</p>
<p>Teamă nelămurită, lipsă de voință poate, o făcu să ascundă iar în sufletul ei taina, când veni acasă Pruneanu.</p>
<p>Acesta o văzu că a plâns și, plin de îngrijare, de duioșie, caută să afle ce are, ce durere sau nemulțumire o făcea să nu mai fie ca altă dată.</p>
<p>De i s-ar fi mărturisit, ar fi înlăturat ce avea să fie; dar nu voi sau nu putu, și-i spuse numai că nici ea nu-și înțelegea starea.</p>
<p>Pruneanu se mnlțumi cu acest răspuns, dar rămase îngrijorat.</p>
<p>Ortenzia, timp de câteva zile nu se duse la amica ei, și fiindcă nici ea nu veni pe la dinsa stătu în mare neodihnă așteptându-se să audă împlinirea hotărîrii lui Drăgoescu.</p>
<p>Când o văzu pe Ecaterina că vine repede, se înfiora, însă teama i se risipi îndată.</p>
<p>Ecaterina intră liniștită oarecum.</p>
<p>— Dragă Ortenzio, îi zise după ce o sărută, nu știu ce să mai fac cu Radu... E de neînțeles schimbarea lui... Dar în fine l'ain hotărât să plecăm în străinătate și plecăm poimâine. De-aceea n’am mai dat pe la tine.</p>
<p>Ea respiră.</p>
<p>— Faceți foarte bine că vă duceți și duceți-vă fără grijă. Coca va fi la noi ca luliu la voi.</p>
<p>După plecarea Ecaterinei, Ortenzia își dădu seama că vorbele lui Radu fuseseră numai amenințări cu anume scop, ceea ce o revoltă. Nu era dar nimic în pasiunea lui; prin amenințarea de a se ucide voise a-i încerca inima, a se folosi de vreuun moment de slăbiciunea ei, de mila dusă prea departe.</p>
<p>Gândul acesta, insuflându-i dispreț pentru Radu, o liniști în același timp.</p>
<p>Și în adevăr că, după pornirea Ecaterinei cu el, în străinătate, cu încetul suferința ei dispăru, vorba-bună i se întoarse și se felicită că nu turburase pe Pruneanu cu mărturisirea ce avusese în gând să-i facă.</p>
<p>Obștia socială poate cuprinde ori ce număr al familiilor, dar intimitatea între ele rar se poate întinde dincolo de două familii.</p>
<p>In această intimitate intră adevărata prietenie. Negreșit că legătura socială nu se poate niciodată mărgini la acest număr restrîns; și astfel, dincolo de ea, vine prietenia depărtată ce rezultă din deprindere, din trebuința unora de alții, din teama de prea multă izolare.</p>
<p>In cercul de intimă prietenie domnește mai înainte de toate încrederea deplină între cei ce-I alcătuesc. Luarea lor aminte alunecă peste unele defecte, înlătură putința răului voit.</p>
<p>Prietenii de mai de departe de cercul intim își opresc totdeauna privirea la defecte, la putința de producere a răului voit; se ridică pe vârful picioarelor până la înălțimea gardului ospitalităței, și ( înfig ochii în cuprinsul intim ca să iscodească mișcările, să adune probabilitățile și să hotărască a-ț proape cu siguranță că răul voit s-a produs.</p>
<p>O prea strânsă legătură frățească între două familii îi supără, îi enervează, îi disperează chiar. Și când au găsit în fine partea rănită, încă ascunsă pentru ele și-au găsit hrana sufletului, rouă graiului însetat, putința de a rupe acea legătură strânsă.</p>
<p>De vreo doi ani ochii prietenilor descoperiră rana lui Drăgoescu și aproape întreaga obștie socială a Romanului vorbea pe șoptite.</p>
<p>Pentru toți doamna Pruneanu era amanta lui Drăgoescu : boala ei era din remușcarea pentru vina făptuită, din lupta dintre dragostea pe care n-o putea lăsa și dintre relațiunile vinovate pe care ar fi voit să le lase.</p>
<p>Și văzând că, cu toată lupta, dragostea și relațiunile urmau, începuseră foarte mulți a se enerva că cei în drept, deoparte și de alta, nu vedeau și nu le dădeau satisfacțiunea ruperii.</p>
<p>Acum că plecase în streinătate eroul, trebuia să aștepte; li se amâna satisfacțiunea datorită: își promiteau însă, ca după întoarcerea lui să nu mai îngăduiască urmarea acelei stări ce-i împiedeca de-a număra încă un scandal.</p>
<p>Avură totuși să aștepte peste cât socotiseră ; călătoria eroului ținu un an și jumătate, și aflaseră că el, căutase s-o tot prelungească și că ar mai fi prelungit-o încă dacă soția lui nu ar fi rămas însărcinată.</p>
<p>In adevăr, de îndată ce Ecaterina văzu că sarcina nu-i mai permitea, fără oboseală, să se bucure de plăcerile plimbărilor de la un loc la altul, luă drumul întoarcerei acasă.</p>
<p>Și Drăgoescu se arătă tuturor liniștit, plin de voe bună, parcă ar fi înlăturat din inimă-i supărătoarea dragoste,</p>
<p>Ce e drept, cu hotărîrea aceasta se și întorsese.</p>
<p>Prima vedere între el și Ortenzia, fu o cercetare furișă dar stăruitoare a stării fiecăruia față cu celalalt, din partea amândurora.</p>
<p>El își dădu seama că Ortenzia nu se mai temea de el, că în privirea ei era siguranța, că în atitudinea ei era hotărîrea de neclintit.</p>
<p>Ea văzu că Radu se liniștise; însă nu putea fi dovadă sigură pentru ea că era lucru care să ție.</p>
<p>Veni timpul ca Ecaterina să nască. De unde la asemenea întâmplare, Ortenzia nu lipsise în trecut, de lângă amica ei, de data aceasta plecă la țară și stătu două luni aproape.</p>
<p>Când veni în oraș, Ecaterina era în picioare iar ei îi era cu putință să o vadă fără să poată Radu găsi timp de a fi singur cu dânsa.</p>
<p>Totuși într’o dimineață, îl zări că intră în curte și repede dădu ordin feciorului să’i iasă înainte și să-i spue că nu era acasă.</p>
<p>El își mușcă buzele de necaz și plecă înapoi. Venise, de altfel, trimes de nevastă-sa, ca, în trecere pe-acolo, să o cheme la ea. Că nu’l primise</p>
<p>era dovadă că avea să recurgă la toate mijloacele-spre a nu l mai lăsa să se apropie de ea.</p>
<p>Acest lucru îl făcu să se mânie și să hotărască a'și răzbuna...</p>
<p>In ce chip? Nu vedea încă.</p>
<p>La întoarcerea acasă de la tribunal, tot sub în-rîurirea ciudei, când îl întrebă Ecaterina dacă a trecut pe la Ortenzia, el ii răspunse supărat:</p>
<p>— Nu m-a primit...</p>
<p>— Nu te-a primit Ortenzia? exclamă Ecaterina,. mirată.</p>
<p>— Nu ; am înțeles că era acasă...</p>
<p>— Cum se poate !... Ce înseamnă asta?!</p>
<p>Tocmai acum, față cu tonul Ecaterinei, Radu simți că făcu o nerozie.</p>
<p>In loc să-i dea un motiv ușor de găsit, trecu în biroul lui.</p>
<p>Ecaterina rămase în nedumerire; dar după puțin, ii veni în minte răceala care parcă-i prinsese de veste ce era între Ortenzia și Radu.</p>
<p>— Ce poate fi între ei ! se întrebă...</p>
<p>După câteva clipe își zise :</p>
<p>— Nu poate fi nimic... Ortenzia s-a schimbat...E alta chiar față cu mine.</p>
<p>Sub seară îl invită pe Radu să meargă cu ea și cu Coca la Ortenzia. EI pretextă că are întâlnire la club.</p>
<p>Ecaterina se duse cu Coca.</p>
<p>După întâiul schimb de cuvinte, copiii trecură înodaia Iui luliu, iar ea îi zise:</p>
<p>— Am trimis azi dimineață pa Radu la tine să te cheme la mine; voiam să-mi ajuți Ia niște rochițe pentru Coca... Nu erai acasă...</p>
<p>Și, părînd că se uită în altă parte, o observă pe furiș.</p>
<p>O văzu că se înroșește, dar o auzi răspunzându-i cu ton obicinuit:</p>
<p>— Nu eram încă îmbrăcată...</p>
<p>— Tu ? pe la zece trecute ?</p>
<p>— Nu mă simțeam tocmai bine. De astă dată îi păru Ecaterinei că glasul ei nu mai era firesc.</p>
<p>— Viu mâine, Titino... adaose apoi.</p>
<p>In ziua următoare pe când prinzeau împreună, Ecaterina observă pe Radu și pe Ortenzia și-și dădu seama că era stînjinire între ei. Iși vorbiau cu politețe, pe scurt; în privirile amândurora era răceală voită; în privirea lui Radu mai ales era încă și un fel de licărire a căreia expresiune nu o putea hotărî.</p>
<p>Îndată dapă masă, Radu trecu în biuroul lui și după vreo oră veni de-și luă ziua bună de la ele, fără să o sărute pe ea însă, ca de obiceiu, fără să dea mâna cu Ortenzia.</p>
<p>Ecaterina hotărî dar în cugetul ei, că răceală bine simțită eră între Radu și amica ei.</p>
<p>In acea seară Ecaterina îl întreba pe Radu :</p>
<p>— Nu-ți pare că Ortenzia s-a schimbat mult in raporturile cu noi?</p>
<p>— Lucru văzut de mult timp, răspunse el, cu nepăsare...</p>
<p>— Și nu-ți pare curios?</p>
<p>— De ce? Fiecare înțelege prietenia cum poate...</p>
<p>Ii veni să-i spue că și el îi părea prea cu intențiune rece față cu Ortenzia, dar se opri, instinctiv ca înaintea unei cestiuni la care trebuia să se gândească, pe care trebuia să o observe mai de aproape de aci în colo.</p>
<p>Timp de două, trei luni până ce intrară bine în iarnă nu putu însă să vadă altceva în atitudinea lor decât răceala obicinuită și din nedumerire nu ieșia.</p>
<p>La balul Prefecturei însă îi eră dat să afle ceea ce nu-și putuse închipui.</p>
<p>Ortenzia, minunat de bine gătită, cu simplicitate dar cu bun gust, era de-o frumusețe și de-o veselie, discretă, însă plină de drăgălășie, că atrăgea privirile tuturor. Eră ca un fel de uimire obștească, parcă nimeni n-o mai văzuse așa.</p>
<p>Ecaterina, ori cât de frumoasă, n-avea gingășia, și apoi părea frumusețe matură pe lângă aceea aproape feciorească a prietenei sale.</p>
<p>Pentru întiea oară simți boldul geloziei, mai ales când culese șoapte de admirare pentru Ortenzia.</p>
<p>După un înconjur de valț, întâmplător își aruncă ochii într-un colț al salonului și văzu pe Radu al ei, în așa chip privind pe Ortenzia care vorbiă și rîdea, grațioasă și senină, într-un cerc de cunoștințe,—că se înfioră și avu ca o revelațiune... Radu urmă să o priviască, iar pe figura lui treceau s'em-nele unei răvășiri lăuntrice ce nu o puteau înșelă...</p>
<p>Ortenzia se despărți de cerc și înaintă spre al doilea salon. Radu îi eși înainte, vizibil emoționat și o invită la joc. Ortenzia îl refuză,— de sigur cu vreun pretext, Și Ecaterina îl văzu cum își mușcă buzele și cum i se posomoriră ochii...</p>
<p>O sudoare rece o trecu: eră lămurit lucrul: între ei fusese ceva...</p>
<p>N-avu timp să se gândească mai mult, căci fu invitată Ia joc...</p>
<p>Când, după ce fu condusă la loc, căută pe Radu, nu mai eră în salon și-l găsi după un timp, la masa de cărți; juca,—însă eră preocupat, puțin palid, nervos.</p>
<p>Cuprinsă de iritațiune ascunsă, în acea noapte înlătură putința de-a vorbi cu Ortenzia: simțea că n-o mai avea la inimă, și totuși nu-și limpezise ce putuse fi între ea și Radu.</p>
<p>Prietena ei nu jucă de cît cadrilul și cotilionul. Radu nu mai luă parte la nici un joc afară de al cărților.</p>
<p>Aproape de ospățul de dinspre ziuă, pe când grupuri, grupuri invitații stăteau de vorbă, Ecaterina prinse oare care șoapte:</p>
<p>— Ai luat seama, zicea o doamnă pe după eventaliu, că Pruneanca n-a vrut să danseze cu Drăgoescu ?</p>
<p>— Se vede că li s-a răcit dragostea, șopti vecina.</p>
<p>— Eră și vreme de când tot ținea, sfârși cealaltă.</p>
<p>Ecaterina se îngălbeni și parccă i se învălui pe dinaintea ochilor...</p>
<p>Iată ce fusese între ei!</p>
<p>Și repede îmboldită de lovitura ce primise, căută pe Radu și plecă fără să-și ia rămas bun de la gazde.</p>
<p>— Ce ai, Titino ?</p>
<p>— Sunt indispusă.</p>
<p>Și atît. Fiecare se ghemui într-un colț al cupeului unde rămase tăcut. In aerul acelui loc mărginit, vrășmășia se declarase parcă și-i despărțea; amândoi o respirau, fără să o facă a izbucni,—el gândindu-se la Ortenzia pe care o vedea mereu în acea, aureolă de fragedă frumusețe și instinctiv cu pornire de ură pe soția lui; ea, gândindu-se dacă să provoace numai de cât după ajungerea asasă, explicațiunea hotărîtoare, ori să aștepte alt moment, cu bună știre revoltată în contra lui Radu.</p>
<p>La masă, cele două doamne se nemeriseră alăturea.</p>
<p>— Nu văd pe Drăgoești... zise una.</p>
<p>— S-au dus. Am luminat pe cucoană și i-am -stricat cheful.</p>
<p>Ortenzia se miră nevăzându-i, dar nu se îngriji: din ce în ce, fără de voie, se depărta cu inima de vechii prieteni.</p>
<p>Și alții observaseră că se rupsese între cei doi eroi legătura.</p>
<p>Dar văzînd neturburata seninătate a doamnei Pruneanu, se iritau numind-o „actriță“... și plângeau cu lacrămi uscate pe bietul Pruneanu... pentru trecut cel puțin.</p>
<p>Erau hotărîți însă a nu-i lăsă doamnei seninătatea și bărbatului ei liniștea.</p>
<p>Se putea să nu aibă ei de ce rîde în ascuns, să nu aibă ce deplânge în fața obștiei sociale, jignită, dar... iertătoare la urma urmei ?</p>
<p>Cine poate spune de ce Ecaterina nu se răfui cu Radu ?</p>
<p>Destul că avu tăria să tacă, avu tăria să nu pară schimbată față cu el și cu Ortenzia,—așa că rela-țiunile ei de prietenie urmară ca în trecut.</p>
<p>Un lucru numai eră vădit,—poate neobservat de Radu și de Ortenzia: Ecaterina căută să-i lase singuri, cu intențiune, ca și cum ar fi voit să le înlesnească „reapropierea“,—căci reapropiere era, în cugetul ei, — după cele ce auzise din șoapte la bal.</p>
<p>De îndată ce ieșiă din odaie, rămânea pe prag, una cu ușa, ca spre a deosebi șoapta cea mai ușoară, spre a simți mișcarea cea mai plină de pază...</p>
<p>Nu-și putea da seama de privirile lor, dar în timp de câte cinci sau zece minute, foarte adese ori nu le auzea gura. Rare ori cîte ceva banal, din care însă deducea stînjinire între ei.</p>
<p>Și în acele clipe nu mai înțelegeă de ce se simțeau stînjiniți? După atitudinea lui Radu din seara balului, nu puteă trage încheierea că dragostea i se micșorase... Să se fi desgustat ea, cea dintîi, de dînsul ? Dar în așa caz, nu stînjinire putea fi de partea lui, ci încercări de-a se menține în „bunele ei grații...</p>
<p>Să fi fost numai o ceartă, o neînțelegere, o lăsare pentru puțin timp, ca apoi relațiunile să le reînceapă cu mai multă patimă ?</p>
<p>La ideea unei asemenea putinți, în care intră pasiunea, plăcerea dusă la culme, lucru ce-l ghicea numai, căci încă nu-l simțise,—i se aprindeau obrajii, ochii îi scînteiau, și pe buze i se ivia un rîs crud în potrivire cu gândul de-a-și răzbuna pe ei, cu imboldul sălbatec de a-i sfîșia.</p>
<p>Dacă Ortenzia, vinovată, avea atâta putere de prefăcătorie, față cu bărbatul ei și față cu ea, nu din vorbă o putea prinde și o putea face să mărturisească. Și pe dânsa, ardea de dorința de-a o demasca și de-a-i arunca în obraz toată fierea în clocot a mâniei care de nenumărate ori o înneca.</p>
<p>Pe Radu îl putea repede da pe față, întru cît de îndestulă vreme nu mai era el, nu se mai putea în de-ajuns stăpâni.</p>
<p>Lucru ciudat apoi,—îi era necaz pe el, mergea cu necazul până la dispreț, însă nu’l ura. Nu’l în-dreptățiâ pentru vina lui, și totuși par’că nu’l ținea în aceiași măsură de vinovăție față cu dînsa.</p>
<p>Toată înverșunarea era pe nemernica ființă ce-i fusese prietenă 1</p>
<p>Și toată dorința îi era să-i surprindă în așa si-tuațiune, încît chip de negare să nu poată fi; și Radu și-ar fi luat parte din mânia ei, dar cum ar fi zorobit-o pe ea, în acele clipe—o 1 cum !</p>
<p>Trebuia dar să se gândiască la pregătirea unui șir de împrejurări, în alt mediu, când aproprierii L lor nu s’ar fi mai putut ei înșiși împotrivi.</p>
<p>Trecuse astfel două săptămâni de la bal, și prietenii „de departe începuseră a se arăta între ei nemulțumiți : știa acum că la bal Drăgoeasca luase cunoștință de „neagra trădare și așteptaseră izbucnirea „tragi-comediei.</p>
<p>Când colo, nimic. Până când dară trăgănarea aceasta ?!</p>
<p>Din pornirea lor deci, anume șoapte începură să ajungă atît la urechea doamnei Drăgoescu cât și la urechea doamnei Pruneanu.</p>
<p>Ecaterina ridică din umeri: puțin îi păsa de faptul că lumea știa.</p>
<p>Ortenzia însă se cutremură: lumea dădea altă față lucrurilor, cumplit de jignitoare pentru ea, dureroasă pentru soțul ei, dacă acesta ar fi auzit și el.</p>
<p>Drăgălașa ei seninătate începu să dispară’ și căutăturile ajunseră să se întunece. Nu mai cuteza să iasă în lume.</p>
<p>Obștia avu întîîa îndrumare că apele se turburaseră în sufletul doamnei Pruneanu, după cum se turbură apele unui diamant aburit.</p>
<p>Și satisfacțiunea, în atîtea inimi caritabile, începea.</p>
<p>Ecaterina prinse și ea de veste schimbărei Or-tenziei, dar nu ghici cărei împrejurări s’o a-tribue.</p>
<p>Mai așteptă cât mai așteptă obștia și, în cele de pe urmă, văzînd că primăvara se apropie, voi să dea lovitura cea mare.</p>
<p>„Anonima, scîrbos mijloc de a denunță chiar o vinovăție, intră în acțiune.</p>
<p>Cine o scrise? Care mână se înverșună că tragă rândurile :</p>
<p>„Scumpe prietene,</p>
<p>„Lovit în inimă de cele ce se petrec în propria dumitale casă, — „penibil îmi este, dar silit sunt a’ți aduce Ia cunoștință : soția dumitale a apucat rea cale și, din nenorocire, încă odată se adeverește lucrul că : „prietenul casei e dușmanul cinstei ei..,“ „Un binevoitor</p>
<p>Pruneanu se înfioră, negreșit, când citi anonima; stătu multe momente pe gânduri, dar apoi, o rupse cu mânie și o aruncă în foc.</p>
<p>Ce lume ticăloasă! își zise. Ortenzia mea, vrăjmașă mie, când e nespus de bună cu mine. Nu! nu se poate...</p>
<p>Adună cu mintea cele întâmplate în anii lui de căsnicie, dar acele schimbări în sănătatea ei, în firea ei se datoraseră bolii...</p>
<p>Acum, nu era oare ca mai înainte de boală? Sănătatea și buna dispozițiune nu i se întorseseră? Apoi această schimbare în bine putea fi dovada unei vinovății, unei conștiințe pătate? Haida-de!...</p>
<p>Trecu în odaia ei, o găsi ce e drept mai gânditoare, dar cum îl văzu, i se anină de gât iubitoare, senină, — și vorba lor a fost numai despre ei și de Iuliu al lor.</p>
<p>Taina anonimei mișelești rămânea numai în cugetul lui și ca o dovadă a nemerniciei omenești, cu toate că nu-și cunoștea vrăjmașii.</p>
<p>Obștia își cam frânse mâinile de necaz, și se răzbuna numai cu râs de batjocură la adresa lui Pruneanu pe care-1 îmbrobodise „odorul de nevastă”.</p>
<p>Ba când auzi încă, pe vară, că amândouă familiile „prea intime”, plecau împreună la băi la Borsec, râsul se făcu hohot pe urma celor plecați!</p>
<p>„Fericite case” în care armonia nu se turbură pentru un lucru „așa de neînsemnat”!</p>
<p>Plecarea la Borsec o plănuise Ecaterina. Radu se împotrivise față cu nevastă-sa. Ortenzia nu avusese curajul să-l refuze pe bărbatul ei.</p>
<p>Ideea Ecaterinei era, că într-o stațiune balneară nu se putea să nu se întâmple „apropierea” dorită de ea, între cei doi deja vinovați.</p>
<p>Și atunci...„Foc bengal”...!</p>
<p>Ce avea ea de făcut pe urmă, nu judecase încă. Îi era de ajuns să ajungă la scandal.</p>
<p>In tot timpul acesta, Iuliu urmase a se vedea cu Coca „lui” și a-i fi preparatorul lecțiilor pentru școală.</p>
<p>Ortenzia nu-1 oprise niciodată de-a se duce în casa Drăgoeștilor; Ecaterina îl primise la fel ca mai înainte, în aparență; în sufletul ei, nu-i mai păstra însă iubirea de odinioară...</p>
<p>Totuși își zicea, cu dreaptă judecată: cu ce erau vinovați copiii? De ce să sufere Coca? Și apoi de s-ar fi arătat schimbată față cu Iuliu, ar fi dat de bănuit Ortenzei.</p>
<p>A! după „scandal”,— avea să se întrerupă, negreșit, și asemenea raporturi dintre copii.</p>
<p>Au luat la Borsec vila Reiter cu chirie, plăcută locuință în fața muntelui plin de brădeț, potrivită pentru două familii.</p>
<p>Nu urmară nicio cură, în afară de băi reci, bărbații, și dușuri scoțiene, femeile.</p>
<p>Făceau plimbări împreună, prin diferitele localități pitorești din cuprinsul băilor și din apropiere..., iar Ecaterina potrivea ca întotdeauna ea să fie cu Pruneanu și Ortenzia să rămână cu Radu.</p>
<p>Copiii aveau pe guvernanta Cocuței și a băiețelului Ecaterinei.</p>
<p>Radu, într-adevăr se mai înseninase, reîncepuse a fi vesel și glumeț, -el, cu dinadinsul, odată ce era zilnic în apropierea femeii iubite, -ea, în aparență împărtășindu-i veselia și glumele.</p>
<p>În suflet avea neliniștea și presimțirea unei nenorociri...</p>
<p>Dar când îl privea pe bărbatu-său, pe chipul căruia vedea numai mulțumirea și plăcerea tihnei în asemenea loc frumos, își revenea și căuta să uite ceea ce-o îngrijora.</p>
<p>Un șir de vre-o patru, cinci case despărțea vila de drumul care ducea în pădure, la o poiană minunată unde-ți era drag să guști farmecul odihnei, după câtva timp de plimbare.</p>
<p>Într-o zi, pe când se pregăteau să iasă câte patru, Ortenzia apucă înainte, Radu se grăbi s-o ajungă, Ecaterina înadins mai întârzia și astfel opri și pe Pruneanu.</p>
<p>— Așteaptă-mă, amice; îi ajungem numaidecât.</p>
<p>Era după o ploaie repede din ajun și aerul era curat, drumurile se uscaseră, soarele însă nu ardea, așa că priveliștea era ispititoare și plimbarea cu promisiuni de mulțumire.</p>
<p>— Adică, ciudată ne este viața, uneori, zise Radu, Ortenzei. Trăim în preajma unor ființe pentru care ne-am da cu bucurie viața și totuși vrem să părem străini de ele...</p>
<p>— Ca întotdeauna, vorbești numai de dumneata desigur, răspunse ea încercând să râdă și căutând înapoi să vadă de nu veneau ceilalți.</p>
<p>Râsul ei îl încurajă.</p>
<p>- Firește că de mine. Am pentru dumneata acel sentiment ce nu moare și mă lupt să par ca și cum el mi s-ar fi stins din suflet...</p>
<p>Ortenzia se opri, înroșindu-se, hotărâtă să-i aștepte pe ceilalți.</p>
<p>— Ce-ai zice, Ortenzio, îi rosti el după o clipă când îi admiră cu ochi pătimași ființa adumbrită de umbrelă, dacă într-o zi te-aș răpi fără să te poți împotrivi?</p>
<p>Și glasul lui tremură.</p>
<p>Ea îi aruncă o căutătură tăioasă:</p>
<p>— Zic, domnule, că boala dumitale are răbufniri foarte periculoase pentru dumneata...</p>
<p>— O! iată cum iei lucrurile, zise el, râzând, pentru a-și ascunde necazul.</p>
<p>În acel moment apărură Ecaterina și Pruneanu.</p>
<p>— Putem merge înainte căci apărătorii d-tale se zăresc...</p>
<p>Ea nu-i răspunse, nu se mișcă... El avu un gest de nemulțămire: se pripise. Trebuia mai în pădure să fi început atacul...</p>
<p>Ecaterina văzându-i opriți, avu și ea o mișcare de necaz.</p>
<p>După ce-i ajunse, luară înainte, însă Ortenzia trecu lângă Pruneanu și-i luă brațul.</p>
<p>Ecaterina înțelese că Radu întreprinsese ceva dacă Ortenzia se ferise.</p>
<p>Oricum, era speranță...</p>
<p>În adevăr, pierzându-și cumpătul, pornit să sfârșiască odată cu Ortenzia, oricare ar fi fost urma, Radu se hotărî să facă o încercare cutezătoare.</p>
<p>Ii vorbise de răpire, în chip glumeț; dacă ar preface gluma în realitate?... |</p>
<p>Avea speranța că se poate, cu bani, ce nici prin gând nu-i trece omului.</p>
<p>Timp de-o săptămână își făcu de plimbare, singur; găsi doi unguri cu care se putu înțelege și care își luară asupra lor încercarea.</p>
<p>Ecaterina simțea că se pregătea ceva, în fine; i-o spunea înfățișarea lui Radu.</p>
<p>Întâmplarea îi servi peste așteptare.</p>
<p>Pruneanu se simți într-o dimineață cam răcit, iar în acea seară era să fie unul din balurile „sezonului”.</p>
<p>Ortenzia nu mai voise să se ducă, dar Ecaterina stăruise și Pruneanu o îndemnase să facă plăcerea Ecaterinei; ea chibzuise că numai balul putea să hotărască, faimoasa reapropiere.</p>
<p>Dar Radu văzu în împrejurarea aceasta putința de a-și împlni visul de curând.</p>
<p>În timpul zilei orândui lucrul, în așa chip, încât să nu dea greș. Se socotise apoi cu sine însuși în privința urmărilor, și văzuse că, cu averea ce izbutise a-și face din venitul zestrei necheltuită și depus pe numele lui, putea să trăiască cu Ortenzia; pe care avea s-o ia. Nu se îndoia de fel că Ortenzia compromisă, nu ar fi primit viața cu el.</p>
<p>În seara aceea manevră cu iscusință ca Ecaterina să fie ocupată cu destui dansatori, ceea ce și, de altfel, primea, în gândul ei, și la un moment anume, șopti Ortenziei că venise de-acasă să o cheme deoarece bărbatul său nu se simțea bine.</p>
<p>Nebănuind nimic, Ortenzia se grăbi, plină de griji să iasă.</p>
<p>Aproape de vilă, într-un loc întunecos se pomeni învăluită strâns la gură, apucată și pusă într-un cupeu mare. Ea se zvârcoli, dar alăturea se urcase Radu și cuprinzând-o în brațe, îi făcea cu neputință orice încercare de a se mișca.</p>
<p>Cupeul apucă drumul mare... Când Radu îi luă de la gură călușul, ea era leșinată.</p>
<p>În deșert căută, după un timp, Ecaterina pe soțul ei. I se spuse că plecase cu doamna, prietena ei.</p>
<p>Repede atunci porni acasă, singură. Își închipuise că, Pruneanu fiind bolnav, ei se înțeleseseră să petreacă împreună.</p>
<p>Dar acasă, nici urmă de ei. Intră la Pruneanu, îl găsi citind.</p>
<p>Atunci într-un moment de pornire pătimașă îi strigă:</p>
<p>— Citești, stai liniștit și casa arde...</p>
<p>— Cum arde, strigă el sărind...</p>
<p>— A! d-ta nu vedeai nimic, dar eu știam, dar eu pândeam...</p>
<p>Unde este Radu și nevasta dumitale? S-au furișat din bal și s-au dus.... Unde la ora aceasta? Ticăloșii! Ne batjocoreau de mult și d-ta nu vedeai.</p>
<p>Pruneanu, încremenit, cătă la Ecaterina, cu ochi rătăciți. Atât de neașteptată fusese lovitura că simți cum mintea i se duce... i se duce...</p>
<p>Căzu cu spinarea de pat, aproape fără cunoștință...numai gemând.</p>
<p>Dar atunci s-auzi în sală zgomot de pași grei și după o clipă ușa se deschise, iar Ortenzia intră palidă, cu ochii însă aprinși, cu înfățișare de nebună, cu vestmintele de bal mototolite.</p>
<p>În sală rămase un om din administrația băilor.</p>
<p>— Ah! trădătorul! strigă Ortenzia...</p>
<p>Dar văzându-l pe Pruneanu căzut, alergă la el.</p>
<p>— Alexandre! Alexandre!</p>
<p>El se ridică repede, ca atins de un curent electric...</p>
<p>Omul administrației intră atunci și salută.</p>
<p>— Domnule, luă vorba în graiul românesc stricat, eram la casa de intrare în băi de unde îndreptăm trăsurile la locuințe, când voi cupeul să treacă. Am auzit un țipăt și am oprit cupeul. Doamna s-a aruncat afară și mi-a spus s-o scap, că a răpit-o pe dumneaei un domn... No! Asta nu se face, domnule, la băi la noi, băi cu reputație cinstită. Domnul a fugit repede, m-am întors cu cuconița acasă...</p>
<p>— Alexandre, n-a fost cu voia mea, îți jur pe amintirea mamei, strigă Ortenzia aninându-i-se de gât, izbucnind în plâns...</p>
<p>— Liniștește-te dragă, îi zise Pruneanu cu glas tremurător și înaintând spre ungur, îi strânse mâna și-i mulțumi zicându-i: mâine îmi voi arăta recunoștința...</p>
<p>— A! nu!... vă rog... Mi-am făcut datoria... Băi cu reputație cinstită, domnule!</p>
<p>Salută și ieși...</p>
<p>Îndată Ecaterina i se înfipse Ortenziei înainte:</p>
<p>— Zici că n-a fost cu voia ta? îi tună cu glas înfierbântat. Dar te-ai ținut cu el!...</p>
<p>Pruneanu ridică repede capul, și plin de demnitate îi zise:</p>
<p>— Doamnă, faptele dezmint ceea ce rostești fără a te gândi...</p>
<p>— Ecaterino, zise cu blândețe Ortenzia, aproape liniștită, deși tot palidă încă: mă învinovățești pe nedrept. Numai eu știu cât am suferit din cauza cugetului vinovat cu care mă urmărea bărbatul tău... Conștiința îmi e curată... Dacă ar fi izbutit planul lui din seara această m-aș fi ucis înainte de a se fi atins de mine...</p>
<p>Și era energie în acea blândețe, în acea mâhnire ce i-o da situația; era nevinovăția ce nu poate fi bănuită, în expresia chipului și în glasul ei.</p>
<p>Ecaterina plecă ochii, încurcată, zăpăcită: vinovatul rămânea numai bărbatul ei.</p>
<p>— Doamnă, îi zise Pruneanu, luând o mână a soției lui în mâinile sale, regret adânc întâmplarea, și-mi permit a te plânge. Mâine va trebui să ne despărțim și poate pentru totdeauna.</p>
<p>Ecaterina, cu lacrimi în ochi, le aruncă o privire îndurerată, și ieși, șovăind...</p>
<p>Atunci Ortenzia îl făcu pe Alexandru al ei să șadă și se așeză lângă el; cătându-i în ochi cu drag, începu a-i povesti, iar cu cât înainta în arătarea suferințelor ei, care se potriveau cu vremea când era bolnavă sau suferindă, privirile i se înrourau de lacrimi, glasul i se înăbușea; retrăia în acele momente zilele îndelungate de temeri, de umilire, de indignare.</p>
<p>— Și nu-mi spuneai, dragă Ortenzio...exclamă Pruneanu, adânc îndurerat.</p>
<p>— Să nu-ți stric liniștea, Alexandre; acest lucru îmi stătea pe suflet.</p>
<p>— Dar îți puteai primejdui cu totul viața... Ah! trădătorul!</p>
<p>Rămase o clipă pe gânduri, când Ortenzia îl privi cu neliniște, cu teamă încă, apoi rosti:</p>
<p>— Putea fi, într-adevăr, cu deznodământ foarte trist, întâmplarea din această seară, dar acum îmi vine să zic, „bine că a fost așa”, căci a luat capăt suferința ta și falsa prietenie a trădătorului.</p>
<p>Îi cuprinse Ortenziei mijlocul, cu adâncă emoție, și sărutând-o, rosti:</p>
<p>. — Lumea e rea, dragă Ortenzio, plină de invidie, mulțumită când vede ori simte că defăima ei a prins, ori a turburat cât de puțin măcar viața altuia. Eu zic să ne retragem cu totul la moșie, să închidem tuturor ușa, să trăim pentru noi și pentru copilul nostru și să facem bine ca și până acum sătenilor noștrii, pentru mulțumirea de a-l face.</p>
<p>- O! da, Alexandre! M-a dezgustat cu totul fățărnicia acelora care ne umpleau casa, numai să aibă ce bârfi de noi, față cu alții, cu mai multă aparență de adevăr...</p>
<p>Când landoul cu patru cai trecea prin dreptul cazinoului, splendid iluminat, Ortenzia își veni puțin în cunoștință, izbită de puternica lumină...Repede își dădu seama ce se întâmplase și cu gândul de-a se folosi de puțină libertate și de-a putea să strige în caz că vedea pe cineva pe aproape, izbuti să îndepărteze mâna lui Radu și să-i zică.</p>
<p>—Te rog... Mă înnăbuși...</p>
<p>—Dar vei fi cuminte?</p>
<p>—Da...</p>
<p>Radu, socotind că, în fața faptului împlinit al răpirii ea se supunea, își puse brațul pe după mijlocul ei și-i luă de la gură mâna cu batista.</p>
<p>Ea se ghemui într-un colț, păru a închide ochii, dar printre gene privea țintă pe fereastra din față și recunoștea locurile....</p>
<p>Deodată auzi un glas, în limba străină, probabil adresându-se vizitiului, și pe acesta răspunzând.</p>
<p>O lumină vie o izbi; era în dreptul casei de la punctul de intrare în băi.</p>
<p>Se plecă atunci repede la fereastră și începu a scoate țipete:</p>
<p>Ajutor! ajutor! opriți trăsura!...</p>
<p>Radu o trase cu putere înapoi și-i astupă gura cu mâinele; simți că vizitiul da biciu cailor ca s-o ia la fugă, dar tot în acelaș timp auzi glasuri răstite și landoul se opri...</p>
<p>—A! auzi pe Radu, exclamând cu necaz...</p>
<p>Tot atunci ușa, dinspre partea casei, se deschise, și paznicul punctului se arătă.</p>
<p>Ortenzia se smulse de lângă Radu.</p>
<p>—Domnule, te rog, ajutor! îi strigă ea...</p>
<p>Sunt luată cu sila... scapă-mă...</p>
<p>—No! nu merge așa, mă rog... Poftim, cobori la dumneata, doamnă... •</p>
<p>În timp ce Ortenzia coborî, cu grabă, pe acea parte, Radu, deschise repede ușa cealaltă, sări jos și o luă la fugă înainte pe șosea, ca să nu dea lămuriri, dar mai ales ca să nu fie închis...</p>
<p>Nimeni nu alergă însă, după el...</p>
<p>Birjarul fu silit să întoarcă și să ducă acasă pe Ortenzia, însoțită de paznicul punctului.</p>
<p>După ce însă îi lăsă la cărarea ce ducea la vilă, birjarul o luă repede înapoi ca să găsească pe bietul domn care o pățise.</p>
<p>Îi ajunse, într-adevăr, îl luă și astfel Radu Drăgoescu porni singur la o stațiune de drum de fier, de unde apoi plecă la Viena.</p>
<p>A doua zi, Ecaterina, după ce nu închisese ochii toată noaptea, își făcu pregătirile de plecare.</p>
<p>Ortenzia voi s-o vadă, însă ea n-o primi: se simția rușinată, era amărâtă își părea ridicolă ei însăși: de ce ar fi căutat să mai vadă pe Ortenzia? Se rupsese firul vechii prietenii..!</p>
<p>Și apoi, în sufletul ei rămăsese îndoiala: se putea prea bine ca Ortenzia să nu fi voit a urma pe Radu, dar aceasta nu însemna că nu avusese relații cu el... în trecut. Atât numai că nu mai ținea la el... Și apoi, Radu nu avea starea lui Pruneanu. Ar fi fost proastă să lase un bărbat care o credea nevinovată, care era bogat, și să se ducă după Radu care, cine știe, ar fi lăsat-o după un timp.</p>
<p>O! era șireată, cuconița!</p>
<p>Iși permisese un capriciu, dar fiindcă i se trecea păcatul, — rămânea lângă acela pe care îl mai putea înșela.</p>
<p>Iată-se dar... lăsată, ea...</p>
<p>Alesese, până culesese!</p>
<p>Pe la amiază plecă din Borsec cu copiii, spre marea mirare a Cocuței și a guvernantei.</p>
<p>Și numai Iuliu, încremenit o petrecu până la poartă, unde începu a plânge odată cu Coca.</p>
<p>Plecă, Ecaterina! De altfel, nu tot așa s-ar fi întâmplat dacă ar fi surprins în altă situație pe bărbatul ei cu... amica?</p>
<p>Oare nu ea voise deznodământul acesta?</p>
<p>Era cel puțin sigură acum că Radu o înșelase, că nu o iubise niciodată cum trebuie...</p>
<p>Ajunse acasă, după o zi și o noapte, aproape cu totul zdrobită... Singură!... Foarte singură, în orașul ei, în care nu avea nici un prieten!...</p>
<p>Numai cunoștinți, — și acestora nu voi să le dea satisfacția, poate, a nenorocirii ce o lovea...</p>
<p>Totuși, după câteva zile, când primi scrisoare de la Radu, se simți cuprinsă de dor după el... Singură... Ce era să facă singură numai cu copiii? Să ducă o viață întreagă astfel, cu greutățile creșterii acestor copii și fără ca ei să-l aibă pe tatăl lor, de care întrebau, mai cu seamă Coca?</p>
<p>Și cu mii de gânduri în lupta, în care, aici suferea în mândria ei în încrederea ei în Radu; aici se mlădia să-1 ierte, pentru copii; aici se revolta că fusese înșelată; aici se gândea că, iertându-l, lumea nu va ști ce-a fost și ea nu va avea să sufere în demnitatea ei și față cu lumea, — îi comunica că vine în Viena cu copiii.</p>
<p>Până să prindă de veste orașul că se întorsese ea și plecă la Viena.</p>
<p>Aici, Radu, umilit, o încredința că făcuse o nebunie, că într-adevăr Ortenzia nu-i fusese amantă.</p>
<p>Ea îi hotărî însă a se strămuta în București și, din Viena, veniră în Capitală, își găsiră casă; apoi el se întoase în Roman și, spre surprinderea tuturor, își expedia lucrurile toate în București, lăsând om să închirieze casa ori s-o vândă.</p>
<p>Altă avere imobiliară nefiind la mijloc, mutarea fu lucru ușor.</p>
<p>După vreo zece zile se întoarse și Pruneanu însă de-a dreptul la moșie...</p>
<p>Lumea își explică ce se putuse întâmpla, vorbi cât vorbi, până să-și astâmpere setea de faimă și uitarea veni cu încetul...</p>
 </div>
<div type="chapter" n="3">
<p>Și toate aceste întâmplări le veniră în minte doamnei și domnului Drăgoescu, după ce Iuliu, pe neașteptate ivit, plecă de la ei.</p>
<p>De șapte ani de zile nu mai avuseseră nici o știre de vechii lor prieteni, și iată că trecutul le reapărea în ființa băiatului iubit mult odinioară.</p>
<p>—S-a făcut voinic și frumușel... zise Ecaterina, posomorită însă.</p>
<p>—Da, răspunse Radu....</p>
<p>—Și vezi ce mulțămire la Coca!...</p>
<p>—Marile prietinii din copilărie nu se pot uita, Titino.</p>
<p>—Dar eu voiesc să împiedic prietinia care poate lua de aici înainte alt nume... zise ea cu asprime.</p>
<p>—Nici mie nu mi-ar plăcea asemenea lucru, dar nu uita că Coca are cincisprezece ani și că nu voința noastră poate impune sentimentelor ei.</p>
<p>—Ce simțitate! Nici un sentiment! strigă Ecaterina, fulgerând din priviri. Lasă că nu ar fi potrivire de etate, dar...</p>
<p>—Titino, ai uitat că eu am făcut atunci nerozia cea mai mare. De ce nu ai vrea să uiți că acești copii nu pot fi vinovați de nerozia mea...</p>
<p>—Cum! tu ai voit adică...</p>
<p>—Nu zic decât că aș voi. Închipuiește-ți însă că deja revederea aceasta neașteptată între Coca și Iuliu a hotărât în inimile lor simțitatea ce ar fi să-i unească pe viață... Ei, atunci?</p>
<p>Ecaterina rămase pe gânduri, mușcându-și buzele însă, frământându-și mâinile.</p>
<p>El urmă:</p>
<p>—De ne vom pune în gând să împiedicăm pe Coca de-al mai vedea pe Iuliu, oare copila nu se va întreba de cauză? De câte ori nu ne-a întrebat de ce Iuliu nu scrie? De ce nu mai știm nimic de el? Acum nu se va mai mulțumi cu întrebări; va cugeta, va căuta, și poate, nu zic numai decât acum, dar peste puțin, va putea să ajungă la o bănuială. Fără voia noastră va căuta să vadă pe Iuliu, și lucrul e cu putință odată ce s-au întâlnit, odată ce suntem într-un oraș, ei și noi.</p>
<p>În fine, vom vedea... Dar...</p>
<p>Și Ecaterina plecă, enervată, din biroul lui Radu.</p>
<p>Cum ajunse Iuliu acasă, Ortenzia văzu că băiatul ei avea ceva. Il cunoștea prea bine, în felul cum îl crescuse, ca să nu-și dea seama de schimbarea cea mai neînsemnată a chipului lui:</p>
<p>—Ce ai tu, Iuliu dragă? îl întrebă.</p>
<p>Din gânduri de turburare cu care venise acasă, Iuliu, la întrebarea mamei lui, trecu repede la emoția bucuriei și, înconjurându-i gâtul cu amândouă brațele, îi zise, zâmbitor, cu pornire:</p>
<p>—Mamă, dragă mamă, nu știi? am văzut pe Coca...</p>
<p>Ortenzia tresări, dar în fața acelei emoții a băiatului, nu-și putea opri pe a ei, de altă natură, dar oricum, deopotrivă de puternică.</p>
<p>—Ai văzut-o? cum? unde?</p>
<p>Iuliu îi povesti că fusese la joc, la familia Tunsescu și cum o întâlnise pe Coca „lui”...</p>
<p>— O! s-o vezi mamă, ce mare s-a făcut și ce frumoasă e Coca mea...</p>
<p>Și cum ne-am adus aminte de copilăria noastră! O! nu ne-am uitat! Și ce veselă era Coca!... D-apoi eu.</p>
<p>Și mama simțea cât îi batea de tare băiatului inima, iar în inimă i se întrista; iată că Iuliu al ei începea să nu mai fie numai al ei... Căci, înțelegea ce schimbare putea să ia, în băiatul ei, destul de mare acum, sentimentul de odinioară pentru Coca.</p>
<p>Iar când luliu îi povesti primirea din partea Drăgdeștilor și mai ales răceala cu care se despărțiră ei de dânsul, chipul i se mâhni, ochii i se înlăcrimară.</p>
<p>Ortenzia simți părere de rău că Drăgoeștii nu-și putuseră stăpâni resentimentele, de care, ei erau răspunzători la urma urmei.</p>
<p>Să sufere Iuliu al ei, din cauza lor? Nu în de-ajuns suferise ea, odinioară?</p>
<p>—Mamă, te rog, fii bună de-mi spune, îi zise el deodată, s-a întâmplat oare ceva între dumneavoastră, pe când noi eram mici? Eu n-am uitat cum a plecat mama Tina cu Coca, de la Borsec... De atunci, nici nu ne-am mai văzut.</p>
<p>Ortenzia se înroși, dar răspunse cu calmitate:</p>
<p>—Oricum, nimic, care să te îngrijoreze... Dar spune-mi, Iuliu, ții tu așa de tare la Coca?</p>
<p>—La Coca? Mă mai întrebi? nu-i ca și sora mea? Cum să nu țin la ea?</p>
<p>Ortenzia nu se înșelă asupra chipului în care Iuliu își definea sentimentul.</p>
<p>—Sunt eu sigur că am s-o mai văd la Tunsescu, dacă mama Tina nu va voi să mă mai primiască la ea acasă...</p>
<p>—Cum? crezi că nu te va mai primi?</p>
<p>—Dacă nu mi-a zis să mai vin... Și apoi, adăugase după puțină codire, d-vs. mamă, n-o să vă duceți să-i vedeți?</p>
<p>— Nu zic nu... Dar, și de nu va voi tată-tău să se ducă...</p>
<p>Atunci se întoarse acasă Pruneanu, și intrând, le întrerupse vorba.</p>
<p>Ortenzia îi făcu un semn de tăcere, lui Iuliu, și în acea seară băiatul nu vorbi și tatălui lui de Coca.</p>
<p>Pruneanu, ca Iuliu să nu fie singur, în voia lui, pe cât timp își va face studiile universitare, se mutase în București.</p>
<p>Își arendase, obștiei sătești ce alcătuise, moșia, lăsase om de încredere acolo să-l reprezinte față cu obștia și întrucât va să îndrume pe săteni și să supravegheze munca lor și, mai ales că fusese ales senator, plecase mulțumit.</p>
<p>Nici nu-i trecuse prin gând că avea să audă de Drăgoescu, deși îl știa tot în Capitală.</p>
<p>Și iată că Ortenzia, acum, în liniștea odăii lor de dormit, îi spunea ce se întâmplase.</p>
<p>Negreșit că, tot ca Drăgoeștii ajunseră să vorbească de putința unei legături de neînlăturat, între Iuliu al lor și Coca.</p>
<p>—Dragă nevastă, îi zise Pruneanu, de unele împrejurări ale vieții nu ne putem feri... Nu-i avem la inimă, dar dacă vom vedea că într-adevăr luliu, la vreme, se va gândi serios la o căsătorie cu Coca, vom orândui lucrurile să asigurăm copiilor fericirea...</p>
<p>—Da, dragă Alexandre... Și apoi, trecutul... aproape l-am uitat...</p>
<p>—Prietenie sinceră nu va mai putea fi între ei și noi, nici prin încuscrire, dar ce are a face prietenia noastră cu dragostea copiilor,— dragoste de va fi să fie!</p>
<p>—Ei însă ce vor zice? Căci, ei, vinovați, și ei ar putea să se arate înverșunați.</p>
<p>— Nu cred... Dar, în fine, vom vedea... Noi să nu ne grăbim cu aprecieri și cu bănuieli care ar putea fi nedrepte.</p>
<p>— Negreșit, dragă Alexandre.</p>
<p>Pruneanu era tot același, bun, voinic, impunător, atât numai că părul i se surise...</p>
<p>Ortenzia părea însă că nu avea să cunoască ce-i bătrânețea. Se mai îngrășase, dar frăgezimea, tinerețea, farmecul ei de blondă, țineau, ceea ce era de mirat,întrucât e credința că frumusețea oacheșelor e cea mai trainică, în aceleași condiții de viață.</p>
<p>Întotdeauna Ortenziei îi plăcuseră bunătatea, bunul simț, dreapta judecată a lui Pruneanu; dar cu adevărat îl iubise după întâmplarea de la Borsec.</p>
<p>De-atunci viața lor fusese neturburată, o avuseseră plină de mulțumire.</p>
<p>Acum începeau c-o grijă: să se apropie de Drăgoești, în vedere de-a pregăti viitorul pentru Iuliu și pentru Coca?</p>
<p>După multă chibzuință, lăsară întâmplării putința apropierii, iar cu privire la Iuliu, hotărâră să nu-i împiedice înclinarea.</p>
<p>În duminica următoare, Iuliu nu se mai îmbrăcă cu „costumul” pentru „tenis”, când fu să iasă după amiază.</p>
<p>Ortenzia îl văzu intrând la ea foarte atent gătit, cum parcă nu-l văzuse încă. În realitate înfățișarea lui de sărbătoare, tainic gând de-a fi găsit „bine”, plăcerea că se ducea unde avea să se întâlnească cu „cineva” dorit, erau mai degrabă cauza, iar nu veșmintele, cu toate că erau în primul rând tăiat după noua modă a „sezonului”.</p>
<p>O sărută cum de obicei făcea când plecă de acasă și-i zise c-un ton pe care umblă să-l facă aproape indiferent:</p>
<p>— Mă duc la Tunsescu, mamă.</p>
<p>— Du-te, dragă Iuliu, dacă o vezi pe Coca spune-i c-o sărut... îi zise ea, zâmbind... Spune-i c-o doresc.</p>
<p>Iuliu se înroși de plăcere.</p>
<p>— Mamă! cât ești de bună. Și-i înconjură cu brațele grumazii.</p>
<p>Ea îl sărută pe obraz și nu răspunse: eră prea emoționată. O înduioșa tânăra iubire a fiului ei, iubirea cu primele iluzii ale vieții ce începea a se simți.</p>
<p>Îl petrecu până la ușa de afară și rămase în prag până ce el coti strada.</p>
<p>Când ajunse la Tunsescu, găsi pe fratele la un loc cu sora, îmbrăcați ca pentru joc, dar în așteptarea prietenilor, ocupați cu răsfoirea unei reviste franceze.</p>
<p>Alisa eră o oacheșică de șaisprezece ani, vioaie, cochetă, deja, puțin romantică.</p>
<p>Dan era c-un an mai mare decât Iuliu, amândoi înscriși la medicină, în anul 1.</p>
<p>Dan îl întâmpină repede strângându-i mâna în timp ce Alisa cătă la el surprinsă, parcă-l vedea prima oară, așa i se arătă de frumos...</p>
<p>Iuliu i se înclină, aproape ceremonios; ea îi întinse mâna în chip prietenos.</p>
<p>— Dar ce e, Iuliu? ne faci vizită de „etichetă”?</p>
<p>— Crezi că nu se poate juca „tennis” și altfel decât ca tine îmbrăcat? îi zise, râzând...</p>
<p>— A! Stai că ghicesc eu... „Pariez” că domnul Pruneanu s-a gătit pentru Zulnia Drăgoescu, ori Coca, precum îi zice...</p>
<p>— Mi-e teamă să nu pierzi prinsoarea, domnișoară... răspunse el fără să se tulbure, în chip glumeț însă.</p>
<p>— Păcat numai că Zulnia nu poate veni azi la noi. I-au plecat părinții la moșie, pentru câteva zile și pe ea au lăsat-o în pension. Suntem în aceeași clasă. Am venit s-o iau eu, însă doamna directoare nu s-a învoit.</p>
<p>Pe chipul lui Iuliu se zugrăvi contrarietate vădită.</p>
<p>Cu ușor accent de ironie Alisa îi zise repede.</p>
<p>— Nu trebuie să te întristezi însă: m-a rugat să-ți spun din partea ei „complimente”.</p>
<p>— Mulțumesc, domnișoară...</p>
<p>Venirea celorlalți amici și părtași la joc, le întrerupse vorba.</p>
<p>Iuliu, oricât de nemulțumit, se stăpâni, luă parte la convorbire, aproape cu aceeași obișnuință vionicie și la joc cu aceeași părută tragere de inimă.</p>
<p>În vremea jocului Alisa se folosea însă de anumite momente și-1 atingea ușor cu câte-o ironie privitoare la lipsa Zulniei...</p>
<p>Instinctu-i femeiesc îi spunea că nu numai amintirile din copilărie le înrâureau inimile, și, fiindcă Iuliu nu-i fusese indiferent de când chiar îl cunoscuse simțea imboldul geloziei. În ironiile ei intră dar această simțire de care nu-și dă încă seama.</p>
<p>În pensioane, de la vârsta de paisprezece ani, se vorbește mult de iubire și rar copilă să nu viseze la un Făt-Frumos din cunoștințele familiei, ori la vreunul din profesorii tineri.</p>
<p>Alisa deja de mult purtată prin lume, în duminicile de ieșire și în vacanțe, cu imaginația ei aprinsă, cu vorbirea ei caldă și vibratoare, stringea în juru-i pe toate colegele de clasă cărora le povestea petrecerile și unele... succese ale sale, care existau mai mult în dorința ei de-a le avea, în părerea ei că le întâmpinase.</p>
<p>Iuliu, foarte legat, în scurt timp, cu Dan, se arătase prea familiar cu Alisa, tocmai din cauza acelei legături.</p>
<p>Ea îi luase deja familiaritatea drept curtenire, iar frumusețea lui îi lovise închipuirea.</p>
<p>După regăsirea lui cu Coca, toată săptămâna aceea o supusese pe copilă la tot felul de interogații în privința copilăriei amândurora și așa instinctul o vestise că în inima fetei domnea ceva mai mult de cât vechea prietenie.</p>
<p>Astfel, se bucurase încă puțin că Zulnia nu putea să iasă din pension și își pusese în gând, diavolița, să-l cerceteze și pe Iuliu, spre a-i pătrunde mai bine în inimă.</p>
<p>Firea ei cutezătoare, aproape aventurieră, o îndemna la aceasta.</p>
<p>Era deja geloasă, dar ar fi voit să devină părtașa tainei lor, — dacă într-adevăr taină aveau.</p>
<p>Poate că spiritul de intrigă, cine știe, puteau să-i dezvolte instinctele ei neastâmpărate.</p>
<p>Dar la toate glumele ei, Iuliu răspundea numai cu câte un zâmbet...</p>
<p>Juca, era cu luare aminte, și totuși avea când să-și ducă gândul și la Coca, „lui”... Ce va fi făcând? Va fi fost nemulțumită cum era el? Cum de se întâmplase să plece părinții ei, tocmai duminica aceasta?</p>
<p>Pe urmă i se păru firesc lucrul...</p>
<p>A! dacă părinții lor nu ar fi fost în acea răceală, desigur că la el acasă ar fi venit Coca... Și ce sărbătoare ar fi fost!</p>
<p>Nu! trebuia să hotărască pe mumă-sa a se duce la „Mama Tina”, ca vechea prietenie să se statornicească iarăși.</p>
<p>Alisa îl fură mereu cu privirea și-i ghicea preocuparea, nu fără puțină ciudă.</p>
<p>După joc însă Iuliu îl trase pe Dan la o parte și-l rugă să-l ierte că plecă, fiindcă avea să facă o vizită cu mamă-sa.</p>
<p>Astfel, Alisa se simți și mai înciudată: pierdu-se o ocazie când să-l mărturisească.</p>
<p>— Ce să-i spun Zulniei? îi șopti, când veni să-i dea mâna.</p>
<p>— Dacă ai bunăvoință, spune-i, te rog, că i-am regretat lipsa...</p>
<p>— Numai atât? îl întrebă, ațintindu-l c-o privire ciudată, cu ușor zâmbet ironic.</p>
<p>Iuliu simți acea ironie și-i păru curioasă; răspunse deci;</p>
<p>— Ce-i pot spune mai mult, prin altcineva?</p>
<p>Ea își mușcă buzele. Ironia ei era pedepsită.</p>
<p>I se înclină și ieși.</p>
<p>— Prin altcineva... repetă Alisa... Mi se pare că a fost puțin impertinent...</p>
<p>E de prisos să spunem că după plecare, luliu fu obiectul convorbirii tuturor, nu destul de scutit de oarecare ironii.</p>
<p>Iuliu se întoarse acasă trist, aproape posomorât.</p>
<p>Nu găsi pe mamă-sa: tată-său era în birou...</p>
<p>Dar față cu el nu-și putea arăta nemulțămirea. Oricât de mult îl iubea el, nu avea cu bătrânul aceeași apropiere sufletească pe care o avea cu muma.</p>
<p>Intră dar în camera ce-i servea drept birou de lucru și rămase mult timp pe gânduri.</p>
<p>Ortenzia îl găsi astfel și se opri, surprinsă, lângă el.</p>
<p>— Desigur că n-ai văzut-o pe Coca, nu-i așa?</p>
<p>— Da, mamă. Mama Tina a plecat la țară și Coca a rămas în pension...</p>
<p>— Și acest lucru e în stare să te mâhnească atât de mult, Iuliu?</p>
<p>— E nemulțumire, oricum...</p>
<p>— Asemenea nemulțumiri, față cu viitorul, pentru care trebuie să mai așteptăm, înseamnă prea puțin, dragă Iuliu, îi zise, petrecând-i mâna prin păr.</p>
<p>— Ce bine-ar fi și cred că e un drept al nostru, nu-i așa mamă? ca să vină Coca la noi, când părinții nu-i sunt în oraș.</p>
<p>Ortenzia zâmbi. .</p>
<p>— Vom chibzui ca să ne redobândim dreptul, dragă Iuliu...</p>
<p>In vorbele acestea Iuliu văzu promisiunea reapropierii, la care se gândise, și ridicându-se sărută mâna mume-sii.</p>
<p>Drăgoescu, am văzut, înclinase din primele momente pentru o viitoare putință a unei apropieri sentimentale între Coca și Iuliu.</p>
<p>Două, trei zile, când mai venise vorba de lucru! acesta, el arătă că ar fi bine să se reapropie și ei de Pruneanu.</p>
<p>Ecaterina însă sărise în sus la auzirea vorbei și-i declarase că, orice, dar aceasta nu...</p>
<p>— Bine, Titino... pentru acum. Să nu vină timpul însă când să dorești chiar tu asemenea lucru.</p>
<p>— Eu n-o voi dori-o niciodată... te asigur.</p>
<p>In sufletul ei vedea bine că nu era de înlăturat reluarea relațiilor cu Prunenii.</p>
<p>Totuși îi plăcea înverșunarea împotrivirii.</p>
<p>Să se mai afle în fața Ortenziei? S-ar fi simțit umilită.</p>
<p>Să mai vadă în casa ei pe Ortenzia? Dar cine-o putea încredința că, după atâțea ani, de cumințenie, Radu nu se va mai aprinde după ea? Chiar dacă nu ar fi mai putut fi vorba de vreo încercare din parte-i, căci acum erau copiii lor în joc, însă reînvierea simțimentului de odinioară, putea să se întâmple, și iată ce nu voia dânsa.</p>
<p>In ceea ce Radu, în sufletul lui, vedea ca o reabilitare a lui față cu Ortenzia și cu bărbatul ei, Ecaterina vedea un pericol, poate fără vreo urmare pentru el, dar, oricum, umilitor pentru ca, pericol care ar fi despărțit-o iar, sufletește de Radu.</p>
<p>Gelozia o făcea să-i vibreze inima și să ia hotărârea de-a împiedica, pe cât i-ar fi fost mai mult cu putință revederea Cocuței cu Iuliu.</p>
<p>Duminica ce avea să vină, negreșit că Coca va voi să se ducă la Tunsești.</p>
<p>Ca să împiedice pentru prima oară lucrul, hotărî pe Radu să plece împreună cu ea la moșia ce o cumpăraseră în Ilfov, nu departe de București.</p>
<p>O aveau arendată, însă aveau și casă pentru ei, o frumușică locuință înconjurată de grădină mare.</p>
<p>Radu nu era ocupat vreo săptămână: se potrivea aceasta cu voința ei.</p>
<p>Ecaterina se mai schimbase. Frumusețea ei se făcuse matură, îngreunată întrucât de faptul că se îngrășase cam mult.</p>
<p>In chip tainic avea ispitirea de-a întâlni undeva pe vechea ei prietenă, ca s-o vadă măcar în treacăt, numai ca să-și dea seama cum era. Însă la ideea că ea poate rămăsese mai tânără decât dânsa, îi pierea ispitirea, iar putința de reîmprietenire o înlătură și mai cu tărie.</p>
<p>Radu nu se schimbase mai deloc. Două, trei fire albe, în mustăți; încolo, aceeași tinerețe, cu trăsuri puțin mai serioase, aceeași voioșie în vorbă și-n mișcări.</p>
<p>Ca avocat dobândise multă experiență și oarecare nume; avea afaceri destule, însă politica nu-l momise. Era într-un partid, dar nu voia să joace nici un rol. Se bucură numai când partidul era la putere, de anumite foloase, care i se dădeau, unde Șeful îl vedea că nu are alte ambiții.</p>
<p>Două, trei intrevederi ale Cocăi cu Iuliu nu le putu împiedica Ecaterina, însă vara veni și cu ea, vacanța.</p>
<p>Prunenii plecară în Moldova, la moșie; Drăgoeștii, în străinătate, cu amândoi copii.</p>
<p>Băiețelul, Mihail, se făcuse mărișor: avea nouă ani aproape și o iubea pe Coca, nevoie mare de mult.</p>
<p>El era trist, de câte ori o vedea tristă pe Coca și nu știa în ce chip să o facă a se însenină.</p>
<p>Într-o zi ce-i veni fetei, în gând, pe când erau încă în București, îl intrebă pe Mihail:</p>
<p>— Tu îl cunoști pe Iuliu?</p>
<p>— Da, Coca. L-am văzut atunci când a venit la noi de te-a adus acasă.</p>
<p>— Așa-i că e cum se cade?</p>
<p>— Mie mi-a plăcut. Dar de ce, Coca, nu mai vine pe la noi?</p>
<p>— Are să vină...</p>
<p>Iuliu nu mai venise, dar între Coca și băiețel urmaseră vorbiri multe despre Iuliu, și Coca îl făcuse să înțeleagă prietenia lor din copilărie.</p>
<p>În fiecare duminică avusese Coca ce să-i spună lui Mihail, așa că, băietul fără să și-l amintiască, bine, pe Iuliu, ca figură, începuse să-l iubească, fiindcă simția că sora lui ținea la Iuliu.</p>
<p>Acum, în străinătate, Coca mai că nu vedea frumusețile Elveției, în trecerea dintr-o localitate în alta: ea, se plimba mai mult cu frățiorul, pe lângă care i se părea că se vedea mică, împreună cu Iuliu, și vorbea cu el de cel ce rămăsese în țară.</p>
<p>Când era singură, la Iuliu se gândea, și căută să înțeleagă de ce muma ei nu-l mai iubea pe scumpu-i amic?</p>
<p>Nu afla rațiunea lucrului dar rămânea cu tristețea situației.</p>
<p>În împrejurări normale, negreșit că nu și-ar fi dat atât de degrabă seamă de felul simțimentului ei; i s-ar fi păstrat pentru mult timp nevinovăția legăturii din copilărie.</p>
<p>Acum i se luă însă de pe ochi vălul acestei nevinovății și din tristețea ei îi răsărea, văzut și înțeles, tainicul dulce sentiment al iubirii omenești.</p>
<p>Și era sigură că acelaș duios legământ era și în sufletul lui Iuliu; i-o spusese ochii lui; i-o spunea inima ei.</p>
<p>Într-o zi, pe lacului Constanța, într-o plimbare de dimineață, Coca și frățiorul mergeau înainte, însă nu la mare depărtare de părinți.</p>
<p>Aceștia erau pe gânduri căci avuseseră iarăși o discuție privitoare la Coca, a cărei tristețe o observaseră.</p>
<p>Deodată Ecaterina tresări. Auzise pe Mihail zicând Cocuței:</p>
<p>— Ce bine ar fi Coca să fie și Iuliu aici. Cum am râde!</p>
<p>Coca îi mulțumi c-un zâmbet care lumină o clipă tristețea prea adâncă pentru vârsta ei.</p>
<p>— Ce fel! își zise muma. Mihail îl știe pe Iuliu? Ce „confidențe” i-a făcut oare copilului, Coca?</p>
<p>— Ai auzit? îi șopti Radu.</p>
<p>— Copiii ăștia sunt buni numai de prostii, ca să ne mâhnească, răspunse ea, posomorâtă.</p>
<p>Plimbarea nu avea nici un farmec pentru vreunul din ei.</p>
<p>La întoarcerea la hotel, Ecaterina se folosi de un moment, și chemă deoparte pe Mihail.</p>
<p>Începu să-l descoase, căci se temea nu cumva, cine știe, copilul să fi fost întrebuințat pentru vreo corespondență.</p>
<p>Dar și băiețelul, șiret presimțind parcă faptul că mumă-sa nu avea la inimă pe Iuliu, răspunse pe departe numai, întrebărilor ei, așa că Ecaterina, cu destul necaz pe băiat, nu putu să afle ce dorea.</p>
<p>Când Mihail găsi apoi ocazia îi spuse copilei, cu mulțumire, cum amăgise pe mumă-sa.</p>
<p>Lucrul, de puțină însemnătate în realitate, întrista și mai mult pe Coca, iar Ecaterinei îi dădu prilej să născociască un plan foarte supărător.</p>
<p>De vreo doi ani funcționa în Paris, o înstituție engleză pe care o înființaseră niște profesoare engleze; era „pension” cu interne, cu semi-interne și cu externe, însă numai pentru fete de la șaptesprezece ani în sus. Se învăță în mod practic îngrijirea casei, limbile moderne și muzica. Pentru exercițiile corporale erau: gimnastică, și felurite jocuri, în chip foarte sistematic orânduite.</p>
<p>Casa, cu două caturi și cu alte locuinți mai mici, ocupa mijlocul unei curți ce se termină într-o grădină foarte întinsă, potrivit nevoilor școlii. ,</p>
<p>Ecaterina voi cu orice preț, să vadă între timp și Parisul. Radu nu se opuse; Zulniei îi eră indiferentă ducerea acolo.</p>
<p>Când se urcară în tren, la Bâle, și se așezară în vagonul cu pături, ea, frunzărind niște albume-reclame, dădu peste un prospect. scris în șapte limbi europene: era al pensionului englez.</p>
<p>După părerea ei, Coca învățase îndeajuns cinci clase de liceu. Vorbea binișor limbile franceză și germană; ce-i trebuia liceul complet?</p>
<p>Precum i se înfățișa, din descriere, instituția aceasta modernă era interesantă.</p>
<p>Acolo dar va lăsa de Coca până la vârsta de douăzeci de ani.</p>
<p>În patru ani copila dezvoltându-se, în alt aer, cu altfel de ocupații care să-i cuprindă atenția și să-i întărească corpul, va uita începutul de amor ce-i amenința firea prea ușor de impresionat. Așa socotia muma, în încăpățânarea ei de-a îndepărta nu doar pe Coca de Iuliu, cât pe Ortenzia de dânsa și mai ales de Radu.</p>
<p>Nu suflă nici un cuvânt lui Radu, cu atât mai puțin Zulniei și, în chiar ziua sosirii în Paris, se și duse cu fata să viziteze instituția.</p>
<p>Coca parcă avu presimțirea lucrului, și cătă țintă la mumă-sa, de câteva ori, pe când vizitau casa și parcul...</p>
<p>În acea epocă, prin August, erau puține domnișoare, însă Directoarea, un fel de fus înfustat, lung și lipsit de orice gingășie femeiască, încredință pe vizitatoare că nu avea loc îndeajuns în timpul anului pentru câte interne se prezentau.</p>
<p>Priviră la exercițiile gimnastice, conduse de o englezoaică voinică și roșcată; trecură la bazin, unde vreo cinci domnișoare învățau înnotul sub supraveghere și cu povețele unei scoțiene, drăguță, și apoi intrară în marele salon pentru muzică.</p>
<p>Î1 străbătură, cercetându-i buna orânduire, artistică chiar, și se opriră pe o terasă unde fură poftite să se odihnească și unde li se aduse băuturi răcoritoare.</p>
<p>— Ei, ce zici, Coca, ți-ar plăcea să-ți desăvârșești educația aici? o întrebă mumă-sa, foarte serios.</p>
<p>Coca o privi o clipă lung, și se înroși. Repede îi trecu prin gând ce însemna acest lucru, i se arătă chipul lui Iuliu, îndurerat, și rouă îi aburi frumosul cer al ochilor ei.</p>
<p>— Vrei „dumneata”, mamă?</p>
<p>Pentru întâia oară îi zicea „dumneata”... Ecaterinei îi făcu rău răceala aceasta și înrourarea ochilor fetei dar nu-și schimbă hotărârea.</p>
<p>— Da, voiesc, îi răspunse mai blând.</p>
<p>Copila plecă ochii</p>
<p>Doamna Drăgoescu se informă în privința prețului, ceru, lămuririle ce-i mai trebuiau și-și dădu adresa, ca asigurare pentru directoare că-i va aduce fata.</p>
<p>Pe tot drumul până la hotel, nici un cuvânt nu schimbă cu Coca.</p>
<p>Și una și alta erau emoționante, mai mult decât voiau să arate, față cu schimbarea ce avea să se facă în viața lor.</p>
<p>Când Coca se văzu singură cu Mihail, îl luă de gât și începu să plângă.</p>
<p>— Dragă puiule, mă lasă mama aici în pension... și n-o să ne mai vedem... cu anii...</p>
<p>Băiețelul rămase ca trăsnit și ochii i se umplură și lui de lacrimi.</p>
<p>În acest timp Ecaterina deschidea vorba cu Radu.</p>
<p>— Cum ai zis? îi strigă el. Să lași pe Coca, aci? A! nu! uite, la lucrul acesta nu mă învoiesc.</p>
<p>— De ce mă rog? îi răspunse cu ton de ceartă. Mai întâi nu ai așteptat să-ți descriu pensionul ca să-i vezi utilitatea...</p>
<p>Și, fără să-i dea timp de întrerupere, îi povesti, ce văzuse și că se învoise.</p>
<p>— Fără să te consulți cu mine? Rău, Titino, căci însemn și eu ceva, ori nu, in direcția creșterii copiilor?</p>
<p>— Te rog, n-o lua pe tonul acesta.</p>
<p>— Nu luă seama la ton, ci la rolul meu în căsnicia noastră.</p>
<p>— Nu voiesc să se mai întâlnească Coca și Iuliu; nu voiesc să ne reîmprietenim cu Prutenii.</p>
<p>— Voiești, cu alte cuvinte, suferința copilei?...</p>
<p>— Suferință trecătoare. Pensionul aceșta îi va schimba natura, iar depărtarea va împlini restul.</p>
<p>— Se cunoaște că n-ai iubit! îi zise Radu, și crezi că iubirea se șterge...</p>
<p>— Se cunoaște că ai iubit dumneata, și-mi pare bine constatarea pe care o fac că iubirea nu ți s-a șters încă...</p>
<p>— Rău faci, Titino, că iarăși mă lovești pentru o rătăcire, căreia îi datorez rătăcirea ta de acum cu Coca...</p>
<p>— Să mă ierți, căci numai rătăcire nu e educația fetei, în altfel decât la noi, unde se lasă închipuirii tot zborul periculos. Coca a primit, aici e încheierea.</p>
<p>— A primit? îmi dai voie s-o întreb?</p>
<p>— Nu cred că vei sili fata să mă judece față, cu prea marea dumitale bunăvoință...</p>
<p>— Dar va crede că și eu cuget ca tine.</p>
<p>— Să creadă; așa și trebuie. În fața copiilor părinții se cuvine să apară ca având tot un cuget.</p>
<p>— Mă faci să simt un jug greu, Titino...</p>
<p>— Trebuia să te gândești la asemenea putință, nu acum, ci după Borsec...</p>
<p>— De ce-ai primit să retrăim împreună?.. Ca să nu lași copii fără tată. Și acum iei măsuri ca și cum eu n-aș mai fi, răspunse el cu tristețe, cu amărăciune.</p>
<p>Ea își mușcă buzele. O atingea tristețea lui, dreptatea observațiilor lui, dar nu voia că cedeze: imaginea Ortenziei o avea în ochi și o făcea tirană.</p>
<p>Lucră sub imboldul geloziei...</p>
<p>Radu se plimbă puțin prin incăpere, apoi își luă pălăria și se îndreptă spre ușă.</p>
<p>— Unde te duci? îl întrebă, punându-i-se în drum.</p>
<p>— Ce te mai poate interesa persoana mea, intențiile mele?.. Vrei să conduci singură, te voi lăsa după voie...</p>
<p>— Poftim, du-te, dacă-mi vorbești așa.</p>
<p>Și-i făcu loc. Ei ieși; ea îl urmă până în sală, ca nu cumva să intre la copii.</p>
<p>După ce-1 văzu că se coboară pe scară, intră la Coca. O găsi plângând încă, iar pe băiețel ghemuit într-un colț, plâns și el.</p>
<p>— Ce e mă rog plânsul acesta, pe voi? zise cu iritare, cu asprime. E voința mea; tată-tău a primit și el; prin urmare, fă bine domnișoară și te pregătește, căci mâine te duc în pension.</p>
<p>— Bine, mamă, îi răspunse copila, cu supunere, ștergându-și ochii.</p>
<p>Ea ar fi voit împotrivire din partea fetei, ca să-și mai descarce supărarea și nervii, dar în fața supunerii, trecu în odaia ei, unde începu să se plimbe iritată:</p>
<p>Avea mândria, dar nu și mulțumirea izbândei.</p>
<p>Ce voia să facă Radu, de plecase? Îi părea rău că-l lovise și se simțea cu grijă, ca în față a ceva neprevăzut.</p>
<p>Totuși, ca să se întoarcă de la hotărârea ei, nu era chip: ar fi suferit în mândria ei; s-ar fi socotit umilită.</p>
<p>În acea seară cină numai cu copiii, în camera lor, apoi îi lăsă și trecu la ea, ca să aștepte pe Radu, plină de tulburare.</p>
<p>Radu se întoarse târziu, nu-i vorbi nimic și se culcă.</p>
<p>Se întoarse însă; deci, se culcă și ea, mai liniștită.</p>
<p>În dimineața aceea, începu a-1 lua pe Radu cu vorbă bună, cu rugămintea de-a primi și el ceea ce ea făcuse.</p>
<p>— Titino, nu mă pot învoi, însă te las să faci cum vrei. Prevăd că se va întâmpla o nenorocire și mă tem să nu avem prea târziu un regret nefolositor.</p>
<p>— Te încredințez Radule, că nu se va întâmpla nimic, și când vei vedea după patru ani pe Coca, îmi vei da toată dreptatea..:</p>
<p>— Mă rog, ți-am spus: fă cum vrei...</p>
<p>În acel timp, Coca dădea o scrisoare lui Mihaiu :</p>
<p>— S-o ascunzi, puiule dragă, și s-o păstrezi ca pe ochii din cap, Îi zise. Iar când vei ajunge acasă să faci cum vei ști ca s-o dai lui Iuliu. Îmi promiți?</p>
<p>— Da, Coca, îi răspunse copilul, cu seriozitate curioasă pentru etatea lui, și ascunse scrisoarea într-o cutiuță din cufărul lui...</p>
<p>— Vezi să nu dea mama de ea...</p>
<p>— Doamne ferește! Las’că știu eu cum s-o ascund, când va fi să plecăm acasă.</p>
<p>Se gândise mult, copila, în acea noapte întreagă, la noua stare de lucruri și se îmbărbătase singură, hotârâtă să trăiască aici, departe, cu gândul la el și să-i aibă scrisorile lui ca unică mulțumire și mângâiere.</p>
<p>Nu avea nici o ciudă pe mumă-sa; era tristă numai căci împrejurările o siliseră și pe ea, să fie aspră cu dânsa.</p>
<p>Împrejurări!... care anume? Îi vorbise de acestea, lui Iuliu, și speră de la el să aibă lămurirea.</p>
<p>Pe la ora patru după amiază, soții Drăgoescu și copiii se duseră la instituția engleză și așezară pe Coca.</p>
<p>Radu își putu da seama de organizarea ei și întru câtva se împăca în gându-i cu acel fel de educație liberă dar sigură: ea putea forma caracterul și a întări corpul.</p>
<p>Când să se despartă, fu uimit de stăpânirea de sine a Zulniei, și de această dată Ecaterina dădu semn de slăbiciune: ochii i se umplură de lacrimi ca și băiețelului.</p>
<p>Domnișoarei directoare îi păru curios lucru, acele lacrimi: presemne nu-și putea închipui că despărțirea își avea duioșia ei.</p>
<p>Și Coca rămase la Paris.</p>
<p>Nu-i tihni nimic mumei, în ziua următoare, astfel că marele oraș nu-i făcu nici o impresie și se grăbi să se întoarcă în țară, chiar de a doua zi, fără să vadă măcar unul din teatre.</p>
<p>Își promitea însă pentru altă dată petrecerile în Paris.</p>
 </div>
<div type="chapter" n="4">
<p>IV</p>
<p>Septembrie venise, și era îndeajuns de plăcut cu răcoarea lui de dimineață și de seară, în București a cărora adevărată primăvară, pare a fi toamnă.</p>
<p>Când mai ales timpul bun se schimbă cu ploi dese scurte, aerul se curăță, cerul se face de un albastru ca peruzeaua, ulițile gem de lumea dorită de mișcare și orașul are înfățișare plină de viață.</p>
<p>Ecaterina ieșea deseori, dimineața, pe jos, ca să-și astâmpere ascunsă tristețea și dorul de Coca; mai ales nemulțumirea că Radu i se arăta rece și puțin dispus la vorbă cu dânsa cât și la plimbare împreună cu ea. .</p>
<p>Mihaiu, și el, părea apăsat de ceva ascuns, ca de-o grijă. Nu mai avea pornirile vesele și zglobii ale etăței lui...</p>
<p>Acest lucru de asemenea o nemulțumea pe Ecaterina.</p>
<p>— Ce ai tu, puiule, îl întrebă într-o după-amiază, când copilul era liber.</p>
<p>— Mi-e dor de Coca...</p>
<p>— Ei, și acest dor te face să nu te mai joci ca altădată? Ești copil încă, drăguță, și copilăriei îi șed bine jocurile și veselia.</p>
<p>— Vezi că am și grija școlii...</p>
<p>— Măcar. Uite, fii cum îmi place să te văd, și-ți promit să te duc la Paris să vezi pe Coca, în vacanța cea mare.</p>
<p>Mihaiu zâmbi.</p>
<p>— Bine, mamă... Ce bine o să-i pară Cocuței.</p>
<p>— Dar ție?</p>
<p>— Și mie, firește.</p>
<p>Băiețelul se mai însenină; totuși, nu era în toate apele lui. Căutase pe Iuliu și aflase că nu se întorsese încă de la țară. Nu-i putea da scrisoarea, și aceasta îl ardea, îl făcea nemulțămit, căci desigur, se gândea el, Coca așteptă ca și Iuliu să-i scrie. Își închipuia el că Iuliu trebuia să-i scrie Cocuței.</p>
<p>Coca scrisese de două ori acasă și pentru el, ca să se facă așa cum îi zisese..</p>
<p>— Ce ți-a zis Coca să faci? îl întrebă Ecaterina.</p>
<p>Fără codire copilul răspunse!</p>
<p>— Să învăț bine... și să fiu cuminte.</p>
<p>Și băiețelul avu un zâmbet șiret, pe care muma nu-l observă.</p>
<p>Tocmai după vreo săptămână Mihaiu ducându-se iar la Pruneni și întrebând de Iuliu, i se spuse că era acasă.</p>
<p>— Vreau să-l văd pe Iuliu, stărui el.</p>
<p>Servitorul, mirat, se duse de vesti pe Iuliu.</p>
<p>Când ieși, băiețelul îi zise :</p>
<p>— Dumneata ești Iuliu... Da... o dată numai te-am văzut, dar te țin minte...</p>
<p>— Da? mă cunoști, mititelule?</p>
<p>Deodată parcă-i trecu prin minte o bănuială.</p>
<p>— Nu cumva ești fratele Cocuței?</p>
<p>Băițelul râse.</p>
<p>— Mi se pare că da...</p>
<p>— Ia vino în casă, drăguță, vino iute... Și-1 luă de mână, privindu-1 cu drag.</p>
<p>Intră cu dânsul în biurou, îl făcu să șadă, îl sărută și șezu alăturea.</p>
<p>— Semeni cu Coca...</p>
<p>— Da...</p>
<p>— Îmi spui cum te cheamă?</p>
<p>— Mihail...</p>
<p>— Și acasă cum îți zice?</p>
<p>— Puiu...</p>
<p>— Tot așa am să-ți zic și eu... Coca ce face?</p>
<p>— Ne-a scris că e bine...</p>
<p>— Cum, v-a scris? De unde v-a scris?</p>
<p>— Din Paris unde a dat-o mama în pension...</p>
<p>— În Paris?</p>
<p>Și se îngălbeni deodată.</p>
<p>— Da, Iuliu, în Paris. Coca n-a vrut, dar mama a făcut-o să rămână acolo.</p>
<p>Îi povesti ducerea lor în străinătate, cum Coca îi spunea lui toate, cum vorbeau amândoi de el, și numai amândoi, fiindcă nu știa de ce, în fața părinților Coca nici nu pomenea de el...</p>
<p>Îi spuse apoi cum Coca a plâns când s-a întors de la pension, unde fusese cu mumă-sa, iar a doua i dimineață cum i-a dat o scrisoare pentru el.</p>
<p>— O scrisoare ? Unde-i ? o ai, întrebă luliu mai însuflețit puțin.</p>
<p>— O am, luliu, dar cît am ascuns-o!.. Zise el cu rîs șiret. Am ascuns-o, fiindcă-i era frică Cocei să n’o găsească mama..,</p>
<p>Pe când o scotea din buzunarul de dinlăuntru al vestei, — pe care el singur și-1 făcuse acolo,— adaugă:</p>
<p>— Te-am căutat mereu, luliu, de când ne-am întors și-mi părea rău că nu te găseam, fiindcă Coca desigur așteaptă să-i scrii și dumneata...</p>
<p>luliu luă scrisoarea, o privi puțin, o sărută apoi cu bucurie nespusă și alergă la birou unde-i tăiă plicul și unde începu s-o citească.</p>
<p>Băiețelul privea la el, foarte mulțumit că-și împlinise în cele de pe urmă sarcina.</p>
<p>Era povestirea cea mai firesc făcută, cea. mai curată și mai sinceră.</p>
<p>Coca luă firul din ziua cea din urmă a vederii lor și, fără să scrie cuvîntul „iubire“, îl făcea să reiasă cald și vibrator din adâncul sufletului ei, în toate acele zile din străinătate, care însemnau aproape câte o epocă fiecare în cunoașterea și in dezvoltarea simțămîntului ei.</p>
<p>Nici o învinovățire a cuiva, nici un nume în afară de al lui, scris de nenumărate ori.</p>
<p>Numai la urmă îi vorbi de Puiu pe care-1 recomanda iubirii lui frățești.</p>
<p>Era de neînchipuit emoția tînărului îndrăgostit, a cărui inimă svîcnea, acum deșteptându-se cu adevărat la cunoștiința adevărată a simțămîntului, căruia îi da un nume.</p>
<p>Stătu mult cufundat în visarea ce-i adusese scrisoarea, pînă când, simțind o mișcare a lui Puiu, aproape neclintit pe scaunul lui, se repezi la el, îl sărută și-i zise:</p>
<p>— Iți mulțumesc Puiule, îți mulțumesc... Ești fratele meu de-acuma.</p>
<p>— Bine, luliu... Numai să nu știe mama...</p>
<p>luliu nu se putu opri să nu rîdă; totuși, nevinovata vorbă a copilului îi întărea credința că „matha Tina a lui“ de odinioară, voise a-1 despărți de^Coca... Dar, de ce ?</p>
<p>— Mă duc, zise Puiu, să nu mă certe că am în-tîrziat...</p>
<p>— Du-te, Puiule, — și cînd vrei să mă întâlnești, vino pe la noi. O să vezi și pe mama mea... și ea o să te iubească.</p>
<p>— Bine, luliu, și eu vreau.</p>
<p>Din prag, adăugase, deodată:</p>
<p>— Seriei curînd Cucuței, luliu că a așteptat destul. Auzi ?</p>
<p>— Negreșit, zise luliu, zîmbind.</p>
<p>— Și să-i spui că am păzit bine scrisoarea ei.</p>
<p>— Firește...</p>
<p>II petrecu până afară, la poartă, unde-i strînse mâna, și copilul o luă repede la picior, vesel nevoie mare de mult.</p>
<p>Cînd se întoarse, Ortenzia îl întâmpină :</p>
<p>— Cine era băiețelul, luliu ?</p>
<p>— Mamă, a! mamă, nu știi!...</p>
<p>Și luând-o de mijloc, o duse repede în birou...</p>
<p>— Stai, luliu dragă. Ce e învăpăerea asta ? zise ea râzând, dar și curioasă.</p>
<p>— Uite scrisoare de la Coca... Șezi te rog, șezi și ascultă.</p>
<p>Cu mirare vădită întâi, apoi cu înduioșare crescândă ascultă Ortenzia scrisoarea toată.</p>
<p>— Biată copilă I avu o exclamare în care era dragoste, milă, tristețe.</p>
<p>— Și acuma, dragă mamă, când din împrejurarea aceasta vedem și eu și Cocuța că ne iubim din toată inima, te rog, spune’mi de ce „mama Tina“ caută să mă despartă de, Coca? ce 'i-am făcut eu?</p>
<p>— Nimic nu 'i-ai făcut, luliu, nimic... Despărțirea această însă, crede-mă, cu toate că este cu inten-</p>
<p>țiune protivnică, va ieși în folosul vostru. Cei patru ani cât va sta Coca la Paris, departe de înrâurirea mume-si, vor face mai mult pentru iubirea voastră de cît dacă Coca ar fi rămas în București. Ea te va avea mereu în gând, va primi scrisori de la line, căci ai văzut din scrisoarea ei, că are libertatea aceasta, — se va întări în nestrămutata idee de a fi tovarășa ta de viață.</p>
<p>— Dar ai văzut mamă, că ea parcă de la mine așteaptă dezlegarea tainei ce învălue ducerea ei acolo.</p>
<p>Ortenzia se simți stînjenită: iarăși venea vorba de singurul lucru pe care nu-l putea spune fiului ei.</p>
<p>Totuși se hotărâ a-i zice:</p>
<p>— Dragă luliu, de ce-ați cunoaște cauza când ea e menită să dispară într-o zi ? În lipsa Cocuței, eu și tată-tău vom căută să ne reapropiem de părinții ei, așa că, la întoarcerea fetei, ceea ce socotim azi ca piedică, nu va mai exista.</p>
<p>luliu rămase puțin pe gânduri: ce putea fi, de nu se putea spune? Stînjenirea mume-si o simția nu mai stărui, însă rămase foarte nedumerit și cu mult mai doritor de-a află ciudata taină.</p>
<p>Deodată îi veni un gînd</p>
<p>— Mamă, ce-ar fi dacă m-aș duce și eu la Paris ca să-mi urmez acolo studiile?</p>
<p>Ortenzia îl privi cu surprindere.</p>
<p>— Tu, luliu? să te desparți de noi?</p>
<p>— Coca totuși s-a despărțit de părinți...</p>
<p>— Dragă luliu, altă viață duce o fată într-un .pension și alta un băiat, la etatea ta...</p>
<p>El avea un zîmbet, căci înțelese de ce se temea mumă-sa.</p>
<p>— In felul cum m-ai crescut tu, mamă, nu pot lua alt drum care să te neliniștească...</p>
<p>Se făcu puțină tăcere.</p>
<p>Amîndoi se gîndeau adînc.</p>
<p>— Bine, luliu voi vorbi cu tată-tău.</p>
<p>— Cît ți-aș mulțumi, mamă! Să fiu aproape de</p>
<p>Coca!...</p>
<p>În privirile Ortenziei trecu un nor de tristețe:</p>
<p>băiatul ei începea să nu mai fie numai al ei...</p>
<p>Dar... era în dreptul lui, era ceva firesc... În fine, va vedea.</p>
<p>A doua zi, după masa de prînz, Pruneanu luă pe luliu în birou.</p>
<p>Vrei să te duci la Paris, luliu, îl întrebă cu bunătate, dar aproape cu aceeași tristețe ca și mumă-sa.</p>
<p>luliu se înroși, dar îl privi, cu adîncul respect ce-i insuflă bătrînul.</p>
<p>— Dacă și dumneata, tată te-ai învoi... îi răspunse încet... </p>
<p>— Eu n-aș avea nimic de zis, luliu. Totuși, vrei să discutăm?</p>
<p>— O! din toată inima, tată.</p>
<p>— Știu din ce cauză vrei să te duci, și-ți încuviințez simțîmîntul. Coca îmi este dragă parcă ar fi și ea a mea.</p>
<p>luliu îi mulțumi cu o lungă privire de recunoștință.</p>
<p>— Părinții ei au dus-o acolo cu vădită intenție de-a o depărta de tine...</p>
<p>Băiatul avea un zîmbet trist.</p>
<p>— De te vei duce și tu, vor afla, și s-ar putea s-o ducă în altă parte, unde nu te-ai mai putea duce tu, fără să nu-ți întrerupi studiile, Ia care de asemenea trebuie să te gîndești...</p>
<p>— Dar atunci, tată, înverșunarea lor e mai mare de cât o socoteam.</p>
<p>— Pentru viitor nu trebue să te neliniștească; pentru acum trebue s-o ignorezi. In acești patru ani se vor aplana neînțelegerile care ne-au despărțit, îți garantez. E însă și alt motiv pentru rămânerea ta aici. Coca va sta patru ani; în patru ani tu nu-ți vei termina studiile acolo.. Astfel, ea s-ar întoarce, iar tu ai fi silit să mai stai, până să-ți iei diploma. Interesul tău este să te afli aici, când se va întoarce copila... Nu vei avea nici aici diploma încă, dar vei fi aici, înțelegi ?</p>
<p>— Da, tată, înțeleg: ai dreptate, și-ți mulțumesc.</p>
<p>Deci, luliu, dragul meu, urmează-ți studiile cu toată inima, fără preocupare străină lor și așteaptă cu răbdare să culegi la vreme rodul muncii și al răbdării...</p>
<p>— Va fi așa, tată: îți promit.</p>
<p>Pruneanu îi strînse mîna, și în acea clipă luliu văzu în privirea cu care-1 acoperi tată-său, iubire atât de adîncă și dorința atît de vie de-al vedea fericit că, nu se putea opri să nu-l îmbrățișeze și să îi sărută mâna, cum de mic nu mai făcuse.</p>
<p>Emoționat, Pruneanu îl sărută pe frunte: era un moment de nespusă duioșie între aceste două inimi drepte și cinstite, care se simțeau bătînd deopotrivă în deplină înțelegere și iubire.</p>
<p>luliu ieși de lângă bunu-i tată, adânc mulțumit, cu totul liniștit. Avea să aibă de aici înainte numai emoția corespondenței cu Coca „lui“ în tăria așteptării, cu răbdare a întoarcerei copilei.</p>
<p>De multe ori familia Arbatovici, al cărei cap era senator ca și Pruneanu, îl invitase cu ai lui la o vie ce avea la Dealul Mare dincolo de Valea-Călugărească.</p>
<p>Doamna Susana Arbatovici, germană de origină, o simpatiza mult pe Ortenzia, în care găsea o fire potrivită cu a sa; schimbaseră vizite împreună, dar prietenia nu se hotărîse cu totul încă între ele și între bărbați.</p>
<p>Arbatovici, proprietar de case în București și de moșii, toate arendate, ducea o viață mai mult deoparte.</p>
<p>înzestrat cu mult bun simț nu voise dinadins să se facă prea mult zgomot în juru-i nici să se amestece cu boierimea, spre a nu avea obișnuit prilej, în asemenea împrejurări, de a i se arunca</p>
<p>în urmă privirii de dispreț și cuvîntului de parvenit“.</p>
<p>În casa lui era bună orînduire în toate, lucruri scumpe dar nu strigătoare, traiu casnic, plin de bună-înțelegere.</p>
<p>Făcea politica obișnuită de partid, dar și aici punea măsură, iar mandatul de senator nu-l ținea ca o mulțumire a vreunei trufii.</p>
<p>În adâncu-i avea însă o mâhnire, fiu-său era cam găgăuță, doritor de zgomot, de a fi cu orice preț luat în seamă, fără să fi avut cel puțin însușirea de-aș menține prin ceva pretenția de cuceritor în lumea femeilor sau de „boier“ între aceia cu care stăruia să fie în legătură.</p>
<p>Nu era nici frumos, nici de spirit, nici instruit într-un înțeles mai apropiat al cuvântului: licența lui în drept fusese o trecere ușoară prin trei ani de facultate, și atât.</p>
<p>Ba era aproape ridicol în felul cum se îmbrăca și în care își purtă prin lume strălucita-i insuficientă; era cu adevărat: găgăuțul, — și tată-său se mira cui semănase.</p>
<p>Lucrul eră însă întrucîtva de lămurit. Pe vremea când creștea, tatăl se lupta pentru avere și nu-i dădea toată îngrijirea, nu căutase să vadă ce legături avea băiatul, nici ce gusturi se dezvoltau în el,</p>
<p>Mumă-sa, mult timp nu se deprinsese cu viața românească, muncea și ea apoi prea mult, și văzându-și cam neascultător băiatul, îl lăsase și mai mult în voie în loc să caute a avea tăria de-al struni.</p>
<p>Dimpotrivă când mai târziu avu o fată, pe Elsa, averea venise, traiul se îmbunătățise, grijile se făcuseră mai ușoare, așa că, dându-și seama mai bine de mediu, își strînsese toată puterea spre a putea da fetei creșterea care făcea acum din ea o fată cuminte, poate prea serioasă, dar casnică, și destul de sentimentală, legată cu duioșie de părinți.</p>
<p>Avea acum treisprezece ani și promitea să fie frumușică.</p>
<p>Ștefan, — sau Etienne ori Tonton, — cum îi ziceau amicii de petreceri, pe socoteala lui mai mult, — n-avea nici o dragoste pentru sora lui, care, venise ca „să-i dispute averea lui „papa.</p>
<p>De multe ori îi zicea, cînd îi făcea onoarea să-i vorbească:</p>
<p>— Elsa, tu ești o proastă... Nu știu cum îți vei ține echilibrul în lume și prestigiul familiei!</p>
<p>Copila îl privea nedumerită, fără să înțeleagă altceva decît vorba de „proastă, asupra căreia se gândea apoi ca să-și lămurească prin ce o merită.</p>
<p>Dar azi așa, mâine așa, ajunsese să-l ocolească. Astfel, legătura între frați era de-o țesătură cît să putea de rară, prin care se străvedea deoparte disprețul, de alta sfioșia și nedumerirea.</p>
<p>Domnul Etienne-Tonton avea douăzeci și cinci de ani.</p>
<p>La vie, în ajunul Cârstovului sau a începutului culesului, se aflau oaspeți ai familiei Arbatovici: Prunenii, Tunseștii și... Drăgoeștii...</p>
<p>Casa de la vie era adevărat palat, clădire de piatră și de cărămidă aparentă, cu încăperi mari și luminoase, frumos picturate și mobilate.</p>
<p>Era locuința iubită a familiei, iar via, de șaizeci de pogoane, cu viță felurită și cu pomi roditori, era sistematic îngrijită și producea și mult, și bun.</p>
<p>Chiar din stațiunea Valea-Călugărească cele două familii protivnice, cînd se zăriră, nu se simțiră la îndemână.</p>
<p>Dacă n-ar fi fost de față Arbatovici, — căci soția Iui venise cu două zile înainte împreună cu fata,— cu siguranță Ecaterina s-ar fi oprit în stațiune pînă la trecerea altui tren, care s-o aducă în București.</p>
<p>În gară, acolo, se întîlniseră Prunenii, Tunseștii și Arbatovici și se urcaseră într-un cupeu.</p>
<p>Radu și Ecaterina, cu băiețelul, veniseră aproape de plecarea trenului și se urcaseră în alt vagon.</p>
<p>Tot timpul drumului, fusese multă veselie între tinerii celor două familii. Mai ales d-șoara Alisa, care nu văzuse de multișor pe luliu, ținea cu orice preț să-l înrîuriască cu fiecare cuvînt al ei, acum cînd știa că „Coca“ era departe.</p>
<p>Cînd dar se zăriră alde Drăgoescu și Pruneanu, pe fețele femeilor, mai ales, se putea citi stînjenire, pe lingă că în ochii Ecaterinei era și ciudă.</p>
<p>Trebuia să se apropie insă mai cu seamă că Arbatovici li se prezintă ca legătură.</p>
<p>luliu, întîiul, veni și salută, cu emoție stăpînită, pe Ecaterina și pe Radu care îi răspunse, fără ca vorba să se lege între ei.</p>
<p>— Vă cunoașteți ? întrebă Arbatovici, întinzindu-le mîna...</p>
<p>— Cum să nu se cunoască zise Alisa. Sunt prieteni vechi, — și privi cu ironie la luliu.</p>
<p>— Așa? făcu Arbatovici. Cu atît mai bine.</p>
<p>Între prieteni, petrecerea e și mai veselă.</p>
<p>Radu atunci, după ce invită cu o privire repede pe Ecaterina, înaintă și salută pe vechii prieteni. </p>
<p>— Cum s-a făcut, le zise, că nu ne-am putut întîlni încă în București?</p>
<p>— Fiindcă am venit prea de curînd, răspunse Alexandru, strîngîndu-i mîna.</p>
<p>Ecaterina nu a avut încotro și Ortenziei.</p>
<p>Ea i-o strînse în așa chip încât să-i arate că uitase trecutul.</p>
<p>Puiu era deja de mână cu luliu și rîdea cu drag. Alisa, cu spiritul ei de pătrundere, căuta curios la asemenea rece revedere a unor „vechi prieteni și se mai întreba ce minune putea fi? Și cînd Coca era în termenii cunoscuți, cu luliu, cum se făcea că părinții lor își spuneau că încă nu se mai văzuseră?</p>
<p>Repede își promise să lămurească lucrul, din instinct zicîndu-și că putea fi ceva, care, ei să-i folosească.</p>
<p>— Dacă-i așa, rosti Arbatovici, vesel, să mergem la trăsuri. De lucrurile d-vs. nu vă îngrijiți...</p>
<p>Șopti ceva unui fecior, îmbrăcat sătenește, cu chip isteț, și invită pe musafiri să-l urmeze.</p>
<p>Două landouri, cam vechi, dar bune pentru drum de țară așteptau în dosul stațiunii, pe șosea.</p>
<p>Mai venise lume și alte trăsuri, brisce, cărucioare, așteptau, iar cei sosiți, care mai de care da fuga să se așeze și să plece, cu dorul viu de a se vedea mai repede la cuibul lor podgoricesc.</p>
<p>Într-un landou se urcară Drăgoeștii cu băețelul, d-nul și d-na Tunsescu, „impunătoare persoane prin înfățișarea lor pretențioasă, — oameni buni de altminteri, iar în celalt Prunenii cu d-șoara Alisa și cu Dan Arbatovici.</p>
<p>Alisa manevrase bine ca să fie lîngă luliu, dar el ca să nu stingherească pe ceilalți se aruncase pe capră.</p>
<p>Alisa se mulțumi să stea între d-na și d-nul Pruneanu, în fund: cel puțin era între părinții lui!</p>
<p>Din cînd în cînd Ecaterina schimbă cîte-o căutătură de nemulțumire cu Radu, care însă nu răspundea la fel.</p>
<p>El se simțea binedispus că întîmplarea adusese lucrurile așa.</p>
<p>Ecaterina, la urma urmei, nu avea să mai aibă încotro: prietenia trebuia să se lege iarăși.</p>
<p>În așa dispoziție sufletească, oaspeții d-lui Arbatovici ajunseră la vie și, pentru întîile momente lăsară orice altă preocupație spre a fi înrîuriți de plăcuta înfățișare a casei și de priveliștea viei în priveliștea împrejurimilor și a întinderii câmpiei de la poalele dealului.</p>
<p>După ce fiecare familie cu ai săi luă posesie camerele destinate, bărbații ieșiră spre a face mai de aproape cunoștință cu imediata împrejmuire a casei, — parc minunat ca orînduire,— iar doamnele rămaseră să se ocupe cu găteala ce urmase s-o aibă pînă după masa de prînz.</p>
<p>Astfel se găsiră laolaltă Radu, Alexandru, Tunsescu, luliu și Dan, pe care-i însoți Arbatovici.</p>
<p>Radu ardea de dorința de-a vorbi mai îndelung cu Alexandru, însă nu era prea mult timp până la masă, așa că se mărginiră, unul față cu celălalt, să-și unească laudele cu ale celorlalți cu privire la frumoasa așezare a proprietății d-lui Arbatovici.</p>
<p>Cam după vreo jumătate oră Alisa se ivi la braț cu Elsa Arbatovici, precedând ivirea doamnelor: Ecaterina lângă doamna Tunsescu, Ortenzia lângă doamna Arbatovici...</p>
<p>Se vedea dar de pe acum intenția Ecaterinei de-a nu se apropia de vechea prietenă. Ea nu voia apropierea și ea suferea din cauza aceasta; Ortenzia simțea numai lucrul, fără să se tulbure. Ea avea convingerea soțului ei, că mai curînd sau mai tîrziu trebuia să se facă deplină împăcare între ei.</p>
<p>Alisa părea că ascultă lămuririle ce-i da Elsa, și că o urmă; în realitate ea manevra spre a se apropia de grupul bărbaților,</p>
<p>Până ce înconjurară parcul și se opriră pe la pavilioanele de prin colțuri, de unde priveliștea se desfășură cu deosebite înfățișări, se făcu ora mesei.</p>
<p>Un fecior, veni să-i poftească.</p>
<p>Sala de mâncare, foarte înaltă în tavan, ieșită din corpul casei, cu ferestre mari cu geamuri colorate cu pereții îmbrăcați cu stejar sculptat, până la o statură de om, cu dulapuri de stejar sculptat ale cărora uși erau de cristal gros săpat în pătrate, cu bolta lucrată artistic și frumos picturată, avea înfățișare impunătoare, plină de bun gust.</p>
<p>Vasele și celelalte obiecte de serviciu erau de argint și cristal ales.</p>
<p>Totul însă eră astfel orînduit, că, oricît de cîrcotaș să fi fost, nu puteai avea impresia unui lux voit, căutat, spre fală și cu intenția de-a lua ochii oaspeților.</p>
<p>După vie, casa, după casă, mobilier și serviciu. Lucruri scumpe dar cu rost și la locul lor.</p>
<p>Chipul în care doamna Arbatovici știa să primească și să conducă convorbirea, făcea să aibă, ospățul caracter de intimitate, de plăcută veselie.</p>
<p>Alisa părea fericită căci fusese așezată lângă luliu, și el o servea în chip delicat dacă nu curtenitor, vorbindu-i prietenos însă cu oarecare seriozitate.</p>
<p>Radu era lângă doamna Tunsescu: acest lucru mulțumi pe Ecaterina. Dar Pruneanu era lângă ea și se simțea stânjenită. Ortenzia era lângă Arbatovici.</p>
<p>De-avea să se păstreze această orînduire, tot era bine, după dorința Ecaterinei.</p>
<p>Dan nu prea avea ce să vorbească cu Elsa: copila părea prea sfioasă, iar cînd o servea și-i vorbea, o vedea că se înroșește.</p>
<p>Se cunoștea că nu ieșise încă în lume. Să nu fi fost însă nici în pension?</p>
<p>Adevărul era că doamna Arbatovici nu-și dăduse fata în pension. Ea îmbinase așa lucrurile, că fata învățase și urma să învețe acasă cu profesor de limba română, pentru cursurile în romînește, cu profesoară pentru limbile franceză și italiană. Ea singură o învăța limba germană și pianul...</p>
<p>În orele libere o lăsa singură, iar Duminica și sărbătoarea ieșea cu ea la plimbare, nu însă și la puținele vizite ce făcea puținelor familii cu care era în legătură.</p>
<p>După puțină odihnă, a musafirilor, aceștia se coborîră în salon, ca de acolo să se plimbe prin vie.</p>
<p>Casa era așezată tocmai pe culmea dealului pe un loc șes pe care-l ocupa împreună cu parcul și cu dependințele.</p>
<p>Un gard viu de răchită, cu multe intrări în vie, fără porți, bine tăiat și îndestul de gros, despărțea partea aceasta de cuprinsul propriu-zis al viei.</p>
<p>De aici priveliștea era vrednică de luat în seamă și toți se opriră dintr-o dată.</p>
<p>Toată coasta dealului se vedea bine de aici și valea cu satele și cu pădurile,— care, părea chartă în relief. Turnurile bisericilor se ridicau sclipitoare deasupra grămezilor albe și verzi ce alcătuiau satele: șoselele păreau panglici întinse de la un sat la altul, iar în adâncul depărtărei plutia, subțire, ceața pe care o iscă adese ori căldura zilei în aerul necurățit de ploaie.</p>
<p>Via, împărțită pe secțiuni după felul vițelor, mergea pînă mai jos de jumătatea dealului, din terasă în terasă, ca coborînd fiecare ca să fie tare povîrnit. Mulțimea aragilor părea o pădure rară de puști iar vițele strânse în jurul fiecăruia păreau unități militare ce prezentau arma, înșiruite în linii cu totul drepte, cu spațiu între ele, cu cărări și cu drumuri ce se întretăiau.</p>
<p>De amîndouă părțile care trăgeau hotarul viei; pe cîte un loc de un sfert de pogon lărgime iar în lungime pînă de vale, erau pomii roditori de tot felul, altoiți, unii cu ramuri întinse pe sîrmă groasă, alții lăsați tufe dar bine tăiați.</p>
<p>Era atîta îngrijire, atîta bună potrivire, că ochii se odihneau - privindu-le și primeau impresia lucrului trăit în rânduială și cu măsură, cu știința de a prețui și rostul muncii, și rodul ei, și frumusețea.</p>
<p>— Dar e minunată via d-tale, domnule Arbatovici, esclamă Pruneanu, care, ca agricultor cu rînduială, își dădu repede seama de valoarea celor ce vedea...</p>
<p>— E singura proprietate de care-mi place să îngrijesc eu, după cum mă pricep.</p>
<p>Priceperea pentru care te rog să primești complimentele mele, îi zise Tunsescu, întru cîtva în chip protector.</p>
<p>El avea în cap ideea că se trăgea din neam mare și că negustorimea, oricât de bogată, îi poți face onoarea prieteniei însă nu și onoarea egalității.</p>
<p>Cînd să pornească printre rînduri, ceata se despărții.</p>
<p>De astă dată Radu se alese pe un rând cu Alexandru, ca și cum amîndoi ar fi fost la un gînd.</p>
<p>Doamna Arbatovici și doamna Drăgoescu apucară alt rînd; doamna Tunsescu și Ortenzia, altul; băieții și fetele, în șir pe un singur rând, cu Puiu înaintea lor.</p>
<p>Arbatovici rămase să mai vorbească cu Tunsescu.</p>
<p>Via era replantată de vreo opt nouă, ani, cu viță americană pe care se altoise felurite varietăți de vițe franceze, italiene și românești.</p>
<p>Pe tinerele vrejuri frunzoase, ciorchini de deosebite mărimi, de deosebite culori, își arătau boabele frumoase, parcă ar fi fost pudrate, rotunde sau lungărețe, mai mari sau mai mici, toate chemând ochii, ațîțând pofta, ispitind.</p>
<p>Sub întinsa boltă de un albastru șters, abia ici colo pătată de câte un nor alb care se părea nemișcat, în acel aer curat al înălțimii, în care pe lăngă căldura soarelui se simția și dulcea răcorire a unor adieri, poezia de sus în armonia de jos o simția unul singur numai, dintre toți cei de față: luliu.</p>
<p>Toți pândeau cu lăcomie să vadă care boabă e mai frumoasă, ca s-o rupă din ciorchine, sau care ciorchin părea mai ispititor, ca să-l taie și să se grăbească a-l devora.</p>
<p>Alisa făcea ca toți: părea că uitase pe luliu, în fața strugurilor. Se înprietenise repede cu Puiu și dădea asalturi printre rânduri.</p>
<p>Într-un moment luliu rămase singur; atunci, opri și cătând în adincul cîmpului desprinse imensul spațiu un chip drag și-n contemplarea lui se pierdu, visător și zâmbind.</p>
<p>În acele momente Radu zicea lui Alexandru:</p>
<p>— Domnule Pruneanu, bunătatea dumitale îmi face azi mai vie mustrarea ce de mulți ani îmi adresez singur. Nu-mi pot da seamă în ce stare mentală mă aflam cînd am putut făptui nebunia...</p>
<p>Așa cum se purta față cu mine doamna Pruneanu plină de demnitate dar și de blândețe trebuia negreșit să mă facă să-mi înțeleg în cele de pe urmă rătăcirea...</p>
<p> Ciudată e animalitatea a omului!... </p>
<p> — Amice Drăgoescule, să-ți spun. Firește că atunci m-a jignit adînc purtarea dumitale, dar nici un moment măcar nu m-am îndoit de Ortenzia, te rog să crezi...</p>
<p>— Această dreaptă și puternică încredere a și fost scăparea casei dumitale și, mai apoi, după ce mi-am venit în fire,te-am prețuit de o mie de ori mai mult, căci de nu ai fi avut-o nu aș mai fi putut avea nici o liniște...</p>
<p>După liniște însă, am nevoe de iertarea dumnitale Alexandre.</p>
<p>— Radule, te-am iertat deja de mult...</p>
<p>— Cu adevărat?</p>
<p>— Cu adevărat, fiindcă mi-am închipuit că a trebuit să suferi mai apoi: eu nu-ți retrăsesem cu totul prețuirea mea că aveai calități vrednice de ținut în seamă.</p>
<p>— Îți mulțumesc, Alexandre... îi zise el, emoționat, strîngîndu-i mîna.</p>
<p>— Și să nu crezi, Radule, că eu și Ortenzia nu ne-am gîndit adeseori la putința reînprietenirei noastre... Am fi venit prin București să ne fi putut întâlni... Ne-a oprit un lucru: atitudinea Titinei tale. Și vedeam cu părere de rău că în sufletul ei stăruiește a fi, îndoiala cea jignitoare pentru noi, că vinovăție a putut fi de partea Ortenziei...</p>
<p>— Nu tocmai de vinovăție, Radule, căci am putut-o încredința. Din acea întâmplare însă a izvorît pentru Titina un simțimânt ciudat. A rămas geloasă... Gelozia o face să sufere și să fie nedreaptă. E de-o fire care ține ciuda și nu o lasă a se mlădia. Dar.., eu cred că, i-o vom birui.</p>
<p>— O sper pentru binele copiilor noștri, zise Alexandru, atingând pentru întâia oară chestiunea aceasta,</p>
<p>— Știu că Zulnia iubește pe luliu.</p>
<p>— Trebue să știi că și luliu o iubește. Ar fi păcat să le zădărnicim fireasca pornire, să le luăm din viață tocmai ceea ce, când există, dă vieții sigurul farmec.</p>
<p>Eră atâta simțimânt în aceste cuvinte rostite cu simplitate, că Radu se simți duios atins: le rostea un om care cunoștea acel farmec, căruia îi da adevăratul preț.</p>
<p>— Tocmai de aceea m-am învoit să rămână Zulnia în Paris. Numai în lipsa ei mi se închipuia mie putința de-a împăca pe Titina, și, o voi împăca ori nu mai sunt om, — zise cu căldură.</p>
<p>— Cu o fire ca a Titinei nu trebuie să grăbim lucrul. Să lăsăm natura să lucreze, ca să zic așa. Ne vom mai întîlni pe ici pe colo, că din întâmplare și, pe nesimțite, reapropierea se va face. Totul e, să nu părem că o silim.</p>
<p>— Ai dreptate. Să se pară că vine de la dânsa îndemnul...</p>
<p>Pe altă linie, Ecaterina, înaintând, rămase mai departe de doamna Arbatovici, care, se oprise când dăduse cu ochii de Elsa, singură, la un colț de cărare.</p>
<p>— Bine, Elsa, ți-ai lăsat musafirii? o întrebă dezmierdând-o pe cap.</p>
<p>— Aștept. pe băietel... Ceilalți sunt prea mari pentru mine, răspunse copila, zîmbind.</p>
<p>Atunci se ivi alergând, Puiu, în mâini cu un ciorchin mare roșu.</p>
<p>Cum văzu pe doamna Arbatovici, se opri, sfios...</p>
<p>Ea îl dezmierdă :</p>
<p>— Nu te „jena, drăguță... Mănâncă...</p>
<p>— Voiam să împart cu Elsa...</p>
<p>— Împărțiți... îi zise, rîzînd.</p>
<p>În acest timp, la alt capăt de linie, Ortenzia se găsi față în față cu Ecaterina.</p>
<p>Amândouă tresăriră... și statură nehotărîte.</p>
<p>Ortenzia ar fi voit să-i vorbească, ea întâi, dar se temea să n-o vadă că se depărtează.</p>
<p>Ecaterina își dădu seama că, a nu-i vorbi, ea întîi, — ea, care trecea drept neîmpăcată, — era în nefavoarea ei. Și apoi, se aflau în casă străină.</p>
<p>Veni dar spre Ortenzia, și ca și cum nimic nu s-ar fi petrecut de la mutarea Prunenilor în București, — o intrebă:</p>
<p>— V-ați stabilit de mult în Capitală ?</p>
<p>— Acum, în toamnă, s-a împlinit anul...</p>
<p>luliu se făcuse pentru universitate și n-am voit să-l lăsăm singur într-un oraș așa de mare.</p>
<p>— Într-adevăr, și băeții trebuie păziți...</p>
<p>— E în interesul lor... Mihail s-a făcut măricel... și foarte drăguț... .</p>
<p>— Da, și învață de tot bine...</p>
<p>— Coca trebuie să se fi făcut mare și frumoasă...</p>
<p>— Are șaisprezece ani aproape.</p>
<p>Am pus-o într-un pension la Paris.</p>
<p>— Știm de la familia Tunsescu...</p>
<p>Ecaterina avea un ușor zîmbet ironic.</p>
<p>luliu, coborînd, tot singur, le văzu pe amândouă și se opri, mirat, necutezând să înainteze.</p>
<p>Ecaterina, care era cu fața spre el, văzîndu-l, el o salută și se apropia. Chipul Ortenziei se lumină.</p>
<p>— Singurel, luliu ? îl întrebă.</p>
<p>— Îmi place acest lucru, în ospitalitatea ce mi se dă : să mi se lase și anume libertate, răspunse el zîmbind.</p>
<p>Apoi, către Ecaterina:</p>
<p>— Mama Tina e bine?</p>
<p>— Ecaterina tresări, la acest nume de odinioară, care legă trecutul de prezent,—și se înroși.</p>
<p>luliu urmă:</p>
<p>— E mare plăcerea ce simt că te revăd.</p>
<p>— Nu mai puțin, luliu, răspunse ea înfiorată de amintirea plăcerei de altădată, dar ca un slab ecou al rostirii calde a tânărului.</p>
<p>— Coca v-a scris ? E sănătoasă ? S-a deprins cu Parisul ?</p>
<p>— Cu Parisul, nu cred, cu toate că pensionul e în Paris.</p>
<p>— Îmi faci plăcerea, mamă Tino, când îi veți scrie, să-i spui și de la noi complimente?</p>
<p>— Negreșit.</p>
<p>— Când mă gândesc, zise Ortenzia, că avem fată și băiat, mari... Mă uit la dumneata, Ecaterino, și mă întreb dacă e cu putință.</p>
<p>— O! mai ales, pentru dumneata, Ortenzio... timpul parcă a stat pe loc... Ești tot așa de tânără ca pe când luliu era mic.</p>
<p>În rostirea ei străbăteâ acea gelozie care o rodea și-i făcea glasul tăios,</p>
<p>Ortenzia se înroșise ; cătă însă cu drag la luliu și nu răspunse. .</p>
<p>Porniră împreună la vale, trecând pe altă terasă. — Cum ați petrecut, mamă Tino, de când sunteți în București?..</p>
<p>— A! n-am petrecut de fel, luliu; Radu e prea ocupat, e și cam retras, de felul lui... Din când în când, la teatru... atîta tot. Relații sociale nu prea avem... .</p>
<p>— Ca și noi... Vezi că tot ne potrivim în obiceiuri? zise luliu, rîzînd, însă fără să fi pus vreo intenție, după cum Ecaterina crezu că înțelege din vorbele acestea.</p>
<p>De aceea, nu răspunse.</p>
<p>luliu, simțind trecu la alte subiecte de vorbă și fu vesel interesat, așa că Ecaterina îl ascultă cu vădită plăcere.</p>
<p>Deodată se arăta Alisa, venind cu pași repezi...</p>
<p>— Ah! de când te caut, luliu, îi zise cu obișnuita-i vioiciune.</p>
<p>Doamnele o priviră cu mirare; ea nu se sfii.</p>
<p>— Eu, Dan și luliu suntem foarte buni prieteni, le lămuri, ca răspuns la atitudinea lor.</p>
<p>Doamnele zîmbiră.</p>
<p>De aici convorbirea o duseră mai mult luliu și Alisa, mai cu seamă ea,— și aceeași impresie avură amândouă mamele, că domnișoara Tunsescu își nuanță prea cu mult caracter de intimitate prietenia. Ecaterina văzu în aceasta putința de-a scăpă pe Coca de luliu; Ortenzia, sigură de luliu al ei, văzu numai destul de ciudata îndrăzneală a unei fete care nu mai era copilă.</p>
<p>Când se întâlniră, mai jos, cu Radu și Alexandru, Ecaterina încruntă sprîncenele: era prea vădită reîmprietenirea lor.</p>
<p>Aproape de hotarul de jos, se întîlniră cu toții...</p>
<p>Elsa și Puiu erau roșii la față: alergaseră, se jucaseră ca niște adevărați copii.</p>
<p>Dan venea cu doamna Arbatovici, care-i spunea că pentru a doua zi aștepta și pe fiu-său.</p>
<p>De aici se vedea cât era dealul de înalt și priveliștea, în sus, era alta, — a teraselor cu rîndurile lor de cărări, drumuri și haragi cu vițe, — a împrejurimilor, care apăreau în neregulă, ca ceva sălbatic aproape, față cu locul în care se găseau oaspeții.</p>
<p>Soarele se apropia de culmea dealului și trimetea aplecat razele lui, dând o strălucire ușor-roșiatică vegetației.</p>
<p>Mai mult sau mai puțin, toți erau mulțumiți de plimbare, toți pe deplin mulțumiți de frumusețea viei și a poziției locului.</p>
<p>A doua zi dimineața oaspeții casei se deșteptară în sunetele unui „marș“ cântat de-un bun taraf de lăutari din Ploești.</p>
<p>În același timp răsunară glasuri de bărbați și de femei strigând: ura! Trăiască boierul.</p>
<p>Toți alergară la ferestre: locul de susai viei era plin de lume veselă, iar soarele răsărea... '</p>
<p>Se grăbiră deci oaspeții a se îmbrăca și a se coborî; începea sărbătoarea culesului.</p>
<p>Cei dintîi alergară afară, Alisa, Dan, luliu și pe urma lor, Puiu.</p>
<p>— Ah! mi se pare că vom și dansa azi, exclamă Alisa cătând galeș la luliu.</p>
<p>Se ivi atunci și Elsa.</p>
<p>— Elsa, să mă înveți și pe mine să dansez, se rugă Puiu, cu așa ton, că toți rîseră.</p>
<p>— Bine, Puiule. Numai o să poți?</p>
<p>— Cum nu... Ce? nu-s și eu cavaler? Și își răsuci mustățile absente.</p>
<p>Când îi văzură sătenii, izbucniră cu alt: ural</p>
<p>După ce veniră boerii de gazdă cu oaspeții ceilalți, sătenii se făcură două cete, de-i cuprinseră la mijloc și le urară: Bun cules, spor bun! </p>
<p>Lăutarii îi traseră alt „marș“, și cu mai mult foc.</p>
<p>Toate chipurile erau voioase, iar soarele se urca și împrăștia lumina cerească peste lumina mulțumirii omenești.</p>
<p>Când lăutarii tăcură, Arbatovici le rosti sătenilor, — toți tocmiți de prin satele vecine, de cu iarnă, pentru cules, — câteva cuvinte de mulțumire și de îndemn la muncă cu rost...</p>
<p>Verii prezentă boierilor pe o tavă strugurii culeși în revărsatul zorilor, cu rouă pe ei și le ură: sănătate... Cum era rouă pe struguri, așa să fie bunătatea și norocul în inimile tuturora.</p>
<p>Îngrijitorul viei se ivi cu un harag în ruia legase o năframă, și ură boierilor: vin bun și câștig mare...</p>
<p>Arbatovici îi legă într-un colț bacșișul pentru el și pentru veri...</p>
<p>— Acum, băieți, în vie, până la un prânz să ne facem : cărstovul, zise îngrijitorul. Să trăiască boerii!..</p>
<p>— Să trăiască!...</p>
<p>Și, veseli, o luară toți spre crame de unde scoaseră ciubere și doi câte doi cu ele pe umăr o porniră de vale, căci de acolo făceau începutul.</p>
<p>— E așa obiceiul locului? întrebă Pruneanu.</p>
<p>— Nu, la toți. Mai mult e obicei al viei noastre, răspunse Arbatovici. Culeg până pe la trei după amiază, apoi mănâncă cu toții, și pe urmă se încing la horă.</p>
<p>Peste puțin via începu să răsune de cântările culegătorilor, iar lăutarii să cânte încă vreo câteva cântece, în fața casei.</p>
<p>Pe la ora când sosiră oaspeții, în ajun, sosi și tânărul Eftienne-Tonton...</p>
<p>Tatăl, îl prezintă musafirilor.</p>
<p>Alisa când îl văzu, șopti Iui luliu:</p>
<p>— Caraghioasă mutră!...</p>
<p>— A! domnișoară, îi șopti luliu, — de ce vorbești așa...</p>
<p>— Uite, eu am „fler“, cum se zice, și o să vezi că nu mă înșel, ne va plictisi...</p>
<p>Tonton rămase după puțin numai cu tinerii, în un colț al salonului.</p>
<p>— A început tămbălăul, pe cît mi se pare... O ! n-aș fi venit, dar îmi era să nu se supere papa. Sunt prea ocupat...</p>
<p>— Aveți o profesie care vă absoarbe mult, desigur, zise luliu.</p>
<p>— Negreșit, domnilor; dimineața mă scol târziu, imediat alerg la șosea, dau o raită pe la club, prînzesc unde se întîmplă, cu amicii, fac apoî biliard, fac vizite „șarmantelor" fetițe care ne înveselesc viața, și iată seara pe care mi-o ocupă clubul; și iată noaptea pe care mi-o ocupă „supeurile"... A! domnilor, e o profesie grea: a nu face nimic, și totuși a fi ocupat continuu...</p>
<p>Dan și luliu schimbară priviri de surprindere: nu-și putuseră încă închipui putința unui asemenea trai; ei aveau cu totul altă concepție de viață și de chipul cum s-o ocupe.</p>
<p>— Dumneavoastră, domnilor, sunteți studenți nu-i așa? Adăugase el, după ce văzu surprinderea lor...</p>
<p>— Da, răspunse Dan, suntem la medicină, amândoi și în același an.</p>
<p>— O! medicina! știința cea mai ignorantă...</p>
<p>— Dați’mi voe, domnule Arbatovici să vă conving de contrariu, zise Dan... .</p>
<p>luliu tăcea, dar îl observă trăsătură cu trăsătură, mișcare cu mișcare amintindu-și de impresia ce-i făcuse Alisei.</p>
<p>— Al mă obosesc discuțiile... Primesc cu plăcere o serie de carambolage... Care din dvs. „iubește“ biliardul? </p>
<p>Tot Dan îi răspunse :</p>
<p>— Nu sunt maestru, însă...</p>
<p>— A! „că-mi ești egal“... Nici eu nu sunt... Dar joc... măcar pentru vanitatea de-a nu mi se zice că nu știu să țin tacul în mână.</p>
<p>Curiosul „tip se îndepărtă împreună cu Dan. Alisa, rede se apropia de luliu.</p>
<p>— Mă rog, e interesant domnul? întrebă cu ton de luat în rîs.</p>
<p>— Da, domnișoară, îi răspunse în chip glumeț. Ți-1 recomand, cu deosebire, ca „desert... adică la sfârșitul mesei.</p>
<p>— Mulțumesc... Aș digera foarte greu.</p>
<p>Ba nu zău, — reluă după o clipă, ce v-a spus și unde s-a dus cu Dan? Erați parcă în admirare înaintea lui...</p>
<p>— În mirare, da... De altfel, nu e timpul pierdut: vei gusta poate din frumusețea ideilor lui...</p>
<p>— Nu „poate“, ci „desigur“, căci, de vom dansa, precum cred, să știi că eu am să-l invit...</p>
<p>— Nu Aliso, să nu faci aceasta... nici chiar din intenția de a rîde de el... îi zise el cu seriozitate.</p>
<p>Alisa se înroși, de mulțumire însă că provocase în luliu o mișcare mai pronunțată față cu ea, chiar sub acea înfățișare de seriozitate. El ținea ca dînsa să nu greșească, deci ea era mai aproape de inima lui decît putu crede pînă atunci.</p>
<p>— Îți mulțumesc, luliu, de sfatul tău, îi zise cu drag; să știi că am să te ascult totdeauna.</p>
<p>luliu zîmbi, luându-i vorbele drept altă față a felului ei zglobiu de-a fi.</p>
<p>— Ah! i-auzi, luliu, ce dans frumos cântă lăutarii... Cum l-aș dansa... chiar acum... Nu mergi afară să-l ascultăm mai bine?</p>
<p>— Să mergem...</p>
<p>Pe largul „peron înconjurat de plante agățătoare, lăutarii trăgeau din arcușuri, de foc, — iar dintr-un colț, Puiu, privia la ei țintă și ascultă.</p>
<p>— Îți place muzica ? îl întrebă Alisa.</p>
<p>— Îmi place.</p>
<p>— Atunci să ascultăm împreună.</p>
<p>Copila se așeză pe un scaun-Ieagăn, iar luliu se așeză lângă Puiu.</p>
<p>Băiețelul îl privi de câteva ori în așa chip, că luliu ghici din căutătură că avea parcă să-i spună ceva.</p>
<p>Se aplecă, dar lângă urechea lui.</p>
<p>— Tu ai ceva, Puiule... nu-i așa?</p>
<p>— Am: voiam să-ți spun că mama a luat seama la gară, ieri, că te-am ținut de mână și că am rîs cu dumneata... M-a descusut mult că de unde te cunosc? că de unde așa prietenie cu dumneata ?</p>
<p>— Și tu ce i-ai răspuns ?</p>
<p>— Că ne-am întîlnit la Tunsescu...</p>
<p>Pesemne că s-a prins minciuna, fiindcă nu m-a mai întrebat nimic... Vezi, luliu, că se spun minciunile și fără voie? încheie copilul, rîzînd.</p>
<p>— Da. Puiule, împrejurările ne silesc uneori. Destul să nu ne facem obiceiul și să pricinuim rău cuiva cu minciunile ce le-am spune...</p>
<p>Băiețelul se gândi puțin la înțelesul vorbelor și răspunse cu seriozitate :</p>
<p>— Negreșit.</p>
<p>Lăutarii trecuseră în sala ce despărțea încăperile din rîndul de jos, de marea sală de mâncare, ale cărei uși monumentale rămăseseră deschise cu totul.</p>
<p>La masă mai erau preotul satului, învățătorul, primarul și ajutorul, doi săteni foarte deștepți...</p>
<p>De data aceasta Alisa era lângă Tonton, — și nu nemulțumită, căci își pusese în gând să cam petreacă pe socoteala lui, iar Elsa lângă luliu, în același rînd.</p>
<p>În timpul mesei nu știu cum Tonton ridică ochii și nu știu în ce lumină i se ivi chipul doamnei Pruneanu, că murmură:</p>
<p>— O! „la belle dame!“</p>
<p>Parcă n-o mai văzuse, atît de puțină luare aminte ce dăduse persoanelor cărora fusese prezentat, la venirea lui.</p>
<p>Urechea subțire a Alisei prinse exclamarea în surdină, și ea zîmbi răutăcios.</p>
<p>— E doamna Pruneanu... îi șopti...</p>
<p>El se uită mirat la Alisa, apoi ca și cum ar fi vorbit unei cunoștințe obișnuite :</p>
<p>— „Vraiment“... e foarte frumoasă...</p>
<p>Înboldită de neastîmpărată-i firea și uitând respectul ce avea pentru mama lui luliu, — îi zise: </p>
<p>— Vă place?</p>
<p>— Ador blondele... Ce „ten“, ce ochi, ce păr...ce bust... ce finețe!..</p>
<p>Alisei i se urcă roșeața în obraz, dintr-un simțămînt tainic de rușine: Totuși îi zise :</p>
<p>— Și o spuneți, brunetelor ?</p>
<p>Tonton atunci privi mai de-aproape pe Alisa și parcă-și dădu seama, nu atît de frumusețea cît de prea marea ei tinerețe.</p>
<p>— „O: la, la... își zise în gând „il parait que la petite est un peu trop avancee../ Apoi, îi răspunse:</p>
<p>— Brunetelor o pot spune adoratorii lor... și nici unele nu pierd...</p>
<p>Alisei îi păru cam obraznic răspunsul și hotărî să-și răzbune la moment:</p>
<p>— Doamna e mama tînărului de lângă sora d-vs...</p>
<p>— Ei așa! „Pas possible“...</p>
<p>— Tot ce se poate mai posibil, fiindcă e adevărul, — un adevăr de care vă veți putea repede convinge...</p>
<p>— „Diable !“ Atîta tinerețe... Iar în gând își zise: „voilâ fruit bon â mordre“.</p>
<p>Descoperirea la care-l dusese Alisa îl făcea să fure cu ochii mereu pe Ortenzia, până ce aceasta luă seama și se simți la neîndemână. Privirea tînărului desfrânat era prea semnificativă.</p>
<p>Alisa când văzu acest lucru, fu cuprinsă de părere de rău. Instinctul ei femeiesc îi spunea că greșise. Acest instinc îi da întru câtva noțiunea însemnătății acelor priviri.</p>
<p>Tonton nici nu se mai ocupa de Alisa, cum făcuse până atunci, așa că o cuprinse necazul pe acest „tip“.</p>
<p>Câtă nerăbdare dar ca masa să ia mai degrabă capăt!</p>
<p>Pruneanu era lângă Ecaterina și se silia, totuși fără să pară, a o înbuna, a o face mai comunicativă.</p>
<p>Începuse să aibă izbânda, căci ea rîdea acum cu el, când cătând la Radu care era lângă Ortenzia, cu care vorbia, își dădu în petec: gelozia i se întoarse în undă, și pe furiș nu-i mai pierdu din ochi.</p>
<p>Deja îl ținuse de rău că prea se făcuse prieten cu Pruneanu, după cum văzuse în ajun, acum urma cu „vechea lui pasiune" reînprietenirea!</p>
<p>Iar lăutarii ziceau cântec, după cântec, - aproape cu măestrie ca execuție,— neținînd în seamă că nimeni nu-i asculta...</p>
<p>Mâncau și vorbeau, oaspeții, iar accentele duioase ori vesele erau ca un fel de acompaniament nepotrivit cu acțiunea în proză, a scenei.</p>
<p>După ce se termină masa, oaspeții trecură în cele două salonașe despărțite numai prin o bogată draperie, spre a bea cafeaua.</p>
<p>Într-o parte se duseră bărbații, ca să poată și fuma; în cealaltă rămaseră doamnele.</p>
<p>Elsa veni după fecior să împartâ ceștile.</p>
<p>Pe Tonton îl servi la urmă, dar dintr-o mișcare greșită, vărsă cafeaua pe haina fratelui.</p>
<p>— Ah! ce-am făcut!.. exclamă copila, înroșindu-se, și rămânând o clipă încurcată.</p>
<p>luliu veni repede să șteargă cu batista haina tînărului.</p>
<p>Acesta, cu asprime, Elsei:</p>
<p>— Când îți spun eu că ești proastă...</p>
<p>— O! domnule Arbatovici, îi zise luliu cu inputare blândă, ești prea aspru cu domnișoara. Se întîmplă uneori...</p>
<p>— La ea se întîmplă totdeauna. D-ta nu știi cât e de „goșă"...</p>
<p>— Permite-mi să iau cuvintele acestea ca o nedreaptă iritare de-o clipă, îi zise luliu... Domnișoara nu le merită. Apoi, repede, pe un ton glumeț:</p>
<p>— Să mergem domnișoară, ca amândoi să servim pe frățiorul care se va împăca repede...</p>
<p>Elsa înaintă cu luliu, foarte mâhnită că fusese așa de rău umilită.</p>
<p>— Nu te întrista, domnișoară Elsa, îi șopti el cu prietenie dulce. Frații mai mari ne ceartă, dar ne iubesc... _</p>
<p>Ea îl privi sfioasă, dar plină de recunoștință pentru apărarea ce-i luase, — fără să-și dea seama că acest moment era să însemne mult în viața ei.</p>
<p>luliu se întoarse cu o ceașcă cu cafea, iar Elsa i-o înmână, șoptindu-i cu blândețe:</p>
<p>— lartă-mă, Fănică...</p>
<p>— Altă dată să fii mai cu atenție, îi răspunse el, tot contrariat.</p>
<p>luliu privi la Elsa ca și cum i-ar fi zis: nu lua în seamă, — și-i zîmbi.</p>
<p>Ea, îi răspunse cu o privire la fel și se retrase.</p>
<p>luliu se așeză lângă Tonton, care își aprindea o havană, răsturnat fără păsare, în jilț.</p>
<p>— La etatea domnișoarei, copilele se sfiesc când se văd între mulți musafiri, îi zise. Nu vi se pare că îngăduirea e o calitate a celor mai mari?</p>
<p>El aruncă un val de fum și răspunse cam plictisit:</p>
<p>— Eu fug de monotonia petrecerilor de familie... tocmai ca să nu uzez de calitatea aceasta...</p>
<p>Apoi, fiindcă își avea privirea ațintită dincolo, unde se încondeia, ispititoare pentru el, ființa doamnei Pruneanu, — și uitând ce-i spusese Alisa, — rosti către luliu:</p>
<p>— Frumoasă, delicios de frumoasă...</p>
<p>Surprins, îi urmări căutătura, însă nu-și închipui că era privitor la mama lui.</p>
<p>El văzu mai degrabă pe doamna Drăgoescu, de unde ședea el.</p>
<p>Totuși, îl atinse în chip neplăcut acele cuvinte.</p>
<p>— Eu cred că femeiaa frumoasă, dacă este măritată, este frumoasă pentru bărbatul ei, îi zise cu seriozitate.</p>
<p>Iar Tonton, rîzînd:</p>
<p>— „Vous faites trop le moraliste, mon ami“. Ce e frumos place oricui. Deosebirea e că eu o spun și alții o cugetă fără s-o spună.</p>
<p>Chiar dacă v-aș admite admirația, mă lovește totuși dorința ce se cuprinde în admirație.</p>
<p>— Dar e naturală dorința, căci admirație n-aș putea să am pentru frumosul pe care nu l-aș dori...</p>
<p>— Dar a dori ce este al altuia...</p>
<p>— Tocmai ce este al altuia e de dorit. De ce este al tău te plictisești repede... „Voilă la vraie morale*'...</p>
<p>Se ridică, rîzînd un rîs deșănțat care făcu rău lui luliu...</p>
<p>— Până când să lăsăm singure cu bărbații lor pe aceste doamne? Aruncă țigara într-un vas frumos de porțelean ce închipuia un trandafir și se îndreptă dincolo, socotind că luliu îl urmează.</p>
<p>Dan se apropiă de luliu.</p>
<p>— V-am ascultat convorbirea. E desgustătoare secătura aceasta...</p>
<p>— E de revoltat...</p>
<p>Când îl văzu luliu că se apropie de mumă-sa simți ca un junghi, și se ridică iritat.</p>
<p>— Ce ai luliu ?</p>
<p>— O! ce am!...</p>
<p>Și repede trecu dincolo... Abia individul se așezase lângă Ortenzia, că luliu se și ivi înaintea lor.</p>
<p>— Mamă, ești bună, te rog ? Domnul permite? Ortenzia se ridică și ieși ca luliu, în timp ce Tonton, cu gura puțin căscată, se uită după ei, cam tâmp.</p>
<p>— „O! la, la!“. „C’est vrai... sa mere..." își zise în gând...</p>
<p>Atunci se apropia doamna Arbatovici de el:</p>
<p>— Fănică, datoria ta începe. Orînduește pentru dans și invită apoi pe oaspeții noștri în salonul verde.</p>
<p>— Bine, mamă...</p>
<p>Și pe când ieșia să urce în catul de sus, își zicea :</p>
<p>— „La mere..." Drace! Și parcă nu-mi vine a crede... Și ce apărător, tînărul... al unei virtuți necunoscute... oricum... am să dansez cu ea... „Elle m’a tapâ dans l’oeil.</p>
<p>Pentru dans nu prea erau dispuse doamnele, afară de fete, și ele erau numai două.</p>
<p>Dintre bărbați nici atîta ; Tineri erau numai trei.</p>
<p>Totuși, ca să facă plăcerea doamnei de gazdă nu se opuseră.</p>
<p>Tonton își făcu cheful și începu valsul cu doamna Pruneanu, dar nu cuteză să-i înșire floricele...</p>
<p>luliu, necăjit în inima lui, nu se mai apropia de Tonton. Dansă întâi cu Elsa, și copila se simți aproape fericită. Pentru întîia oară avea asemenea senzație și, cu toată sfioșia ei firească, nu se putea opri să nu cate cu plăcere la luliu.</p>
<p>Alisa dansă cu Dan, nemulțămită întru cîtva că luliu nu se gândise la ea întîi.</p>
<p>Pe urmă luliu invită pe „mama Tina“...</p>
<p>— Dansezi de minune, luliu, îi zise zimbind...</p>
<p>— Când erai mic, te gândeai că vei dansa cu mine?</p>
<p>— De unde! Dar îmi face plăcere.</p>
<p>În acel moment Radu dansa cu Ortenzia. Cum zări lucrul, mulțumi lui luliu, și acesta ducându-se la Alisa, Ecaterina se puse să-și observe bărbatul.</p>
<p>Pruneanu veni însă la ea.</p>
<p>— Îmi dai voie să-mi amintesc că încă n-am îmbătrânit?</p>
<p>— Ca și Ortenzia, te bucuri de tinerețe fără bătrânețe...</p>
<p>luliu nu înceta de-a urmări mișcările lui Tonton.</p>
<p>Acesta cu tot dorul lui de-a „ciupi” puțină curte „admirabilei blonde", se miră că nu are curajul și-i era necaz pe el.</p>
<p>Nu-și putea da seamă că adevărata femeie plină de demnitatea și de dragostea casei sale, impune și se face a fi respectată, fără voia acelora ce-o înconjoară.</p>
<p>Destul că, până se termină dansul el,cu tot prilejul ce avu de a se apropia de Ortenzia, îi vorbi foarte cumsecade, foarte discret în curtenire,— lucrul de neașteptat de la el.</p>
<p>Să-l fi auzit careva dintre prietenii lui, să-i fi văzut seriozitatea de porunceală, dar ori cum, seriozitate, — l-ar fi declarat „pierdut" pentru veslea și neroada tovărășie.</p>
<p>În timpul serii se făcu partidă de poker, între bărbați, dar Tonton, cu toată patima de joc de cărți, nu primi, așa că fură siliți să permită lui Dan a se așeza la joc.</p>
<p>Doamnele, fetele și luliu, pe lângă care se alipi Tonton reînviară vechea petrecere cu „gajurile", se poate închipui că Tonton, cu răbdare de inger, cu nerozia-i caracteristică, fu mare cal de bătae I mai ales al Alisei... '----</p>
<p>Nu mai puțin însă, se distrară cu el, și luliu își mai micșoră resimțimântul în contra lui.</p>
<p>Totuși, ori cât era de nerod intra și oarecare socoteală în atitudinea lui; să adoarmă acel resimțământul pe care-l prinsese de veste, să nu prea dea de bănuit intențiunea Iui, doamnei Pruneanu.</p>
<p>Pentru întâia oară în viața lui deșănțată simțea că altfel de impresie îi făcea „adorabila blondă" de dinaintea frumuseței cărei dispărea timpul care măsoară etatea.</p>
<p>Nu că nu i s-ar fi putut întâmpla acest lucru și față cu altă femeie, dar nu intră prin saloane de ale familiilor, dar nu se ivi nici în salonul de acasă când mumă-sa primea.</p>
<p>Acum pentru întâia oară cedase stăruinții lui tată-său și... vorba lui: „il etait dedans...</p>
<p>Când fu singur în odaia lui, în loc să se culce începu să se plimbe și să fumeze, sub imboldul unui gând unic: să se apropie de „blonda", să i se facă plăcut, să-i fie „cavalerul" pretutindenea...</p>
<p>În nerozia lui nu avea noțiunea datoriilor adevăratei femei de casă: întâlnise ori mai mult auzise câ în multe case bărbatul nu joacă nici un rol și în planurile lui viitoare, lăsa cu totul deoparte pe Pruneanu...</p>
<p>Se „jena" puțin „băiatul", — dar speră să-l arunce ca pe o minge în mâinile amicilor Iui din lumea plăcerilor, — așa ca să nu-l aibă în cale în anume momente, pe care începea să le întrevadă.</p>
<p>A doua zi, după obicei, se sculă târziu, ceru cafeaua în biroul lui, care venia spre vie, și plimbându-se, vorbiâ și își aruncă ochii pe fereastra întredeschisă.</p>
<p>Aer curat îi venea de-afară și soarele-i umplea încăperea de lumină. Cântecele culegătorilor se urcau din vale cu răsunet plin de viață, râsete și glume îi veneau de la cei ce cărau ciuberele cu struguri la tocitoare.</p>
<p>Oare să fi fost musafirii în vie?</p>
<p>La ideea aceasta aruncă țigara, trecu în odaia de culcare unde se îmbrăcă repede, se spilcui, se dichisi și ieși...</p>
<p>De vale, în colo, fluturau rochii roșii, se iveau capete goale și capete cu broboade ale căror colțuri erau aruncate pe spate.</p>
<p>Redeveni ștrengarul; uită pe „blonda" și coborî. Peste puțin glumea, aproape în chip țărănesc, cu fetele și cu nevestele, făcînd haz de cele ce se supărau și cu ochiul celor cari nu o mai făceau pe supăratele dar râdeau hoțește.</p>
<p>Eră cu totul dat unei asemenea ocupații, când se iviră Alisa și luliu...</p>
<p>— Ah! ia te uită, luliu, ce face găgăuțul.,..</p>
<p>— Te rog, Aliso, să ne întoarcem..,</p>
<p>— Ba nu zău, stai că are haz să privim...</p>
<p>— Te pot interesă asemenea scene? întrebă el cam apăsat.</p>
<p>Ea îi privi, se înroși, — făcu stânga-mprejur și se depărtă urmată de luliu.</p>
<p>— Mă cerți mereu, luliu, murmură ea, nu fără oarecare mulțumire...</p>
<p>— Nu te cert, Aliso... îți amintesc ce n-ar trebui să fie...</p>
<p>Ea, zîmbi... și nu voia să lase prilejul :</p>
<p>— Aș fi fericită dacă asemenea griji de mine ar însemna că...</p>
<p>Se opri repede înroșindu-se.</p>
<p>luliu luă seama și parcă înțelese... La rândul lui se înroși, nu pentru simțimîntul ce l-ar fi avut dar pentru simțimântul ce i se părea că-l ghicește la Alisa.</p>
<p>— Cum adică? își zîse în gând. Alisa crede că am uitat pe Coca ?</p>
<p>Alisa își zicea; s-a turburat: mă iubește, — și-n privirile ei sclipi mulțămirea că avea și ea, în fine, o dragoste..:</p>
<p>Merseră ceva timp alături, fără să-și vorbească, — ea cu dorința de-a auzi declarația de amor, pe care știa că și-o fac îndrăgostiții!,— el cu gândul la Coca, — gând și mai într-aripat, față cu năzuința, de-al iubi, a Alisei.</p>
<p>Ea îl fură de câteva ori cu ochi galeși, provocatori, — dar când își dădu seama cât eră de preocupat, simți că era departe de ea și se înciudă... apoi coti pe altă cărare și-l lăsă fără ca el să fi prins de veste atunci.</p>
<p>Se deșteptă ca din vis când auzi rîsul copilăros al lui Puiu și cată cu surprindere în jurui...</p>
<p>Alisa nu mai era.</p>
<p>Puiu și cu Elsa veneau spre el din vale, iar din dreapta văzu pe Tonton că se apropie.</p>
<p>— Bună dimineața, domnule luliu, îi zise Elsa cu drăgălașa ei sfioșie, întinzându-i mâna.</p>
<p>— Bună-dimineața, domnișoară, îi răspunse, cu zîmbet prietenos, strângânudu-i-o ușor.</p>
<p>— Ce mult mă face Puiu să rîd.</p>
<p>— A! Puiu e o grădină de băiat...</p>
<p>— Mi se pare, Elsa, că râzi mai mult de cât trebuie... zise Tonton... Bună dimineața, amice se adresă lui luliu.</p>
<p>luliu îi răspunse numai din cap.</p>
<p>Elsa se întunecă la chip.</p>
<p>— Totuși, Elsa, în „compania d-lui Puiu ți se potrivește... Deci... „filez, tous les deux..:</p>
<p>Puiu îi făcu mutră, luă pe Elsa de mână și trecu în stânga pe linia pe care apucase Alisa.</p>
<p>— Eu știu ce-ți zici acum, amice, că: iar sunt aspru cu Elsa... Ce vrei nu-mi place să se amestece copiii, cu oamenii mari...</p>
<p>Ii petrecu pe după un braț brațul lui și-l luă la vale:</p>
<p>— Amice presimt că nu ți-am făcut tocmai bună impresie, cu felul meu „d'etre... E de explicat, căci te-am socotit deopotrivă cu toți tinerii noștri... Iți cer iertare că poate ți-am ofensat anume sentimente .. Să nu crezi apoi că nu-mi place și seriozitatea, că nu doresc să am și-prietenia tinerilor studioși... Vrei să fim amici... amici buni?</p>
<p>Mirat întru câtva, dar nebănuind buna credință a lui Tonton, îi răspnnse mai prietenos:</p>
<p>— Bucuros... Drept e că, așa cum mi-ai vorbit...</p>
<p>— Vezi că am ghicit? zise el râzând; cănd mă vei cunoaște, mă vei aprecia mai favorabil. Ne vom întâlni adeseori... și...</p>
<p>— Desigur, însă că nu pe la cluburi.</p>
<p>— O ! desigur, și nici nu văd altfel...,cu toate că și la cluburi nu sunt numai oameni care petrec... Sper să te duc să le vezi măcar din curiozitate...</p>
<p>Iată ce nu-ți pot promite...</p>
<p>— Mă rog, să nu zicem nu, după cum să nu zicem da, în mod hotărâtor, zise el, serios.</p>
<p>Și se miră însuși, de asemenea chip serios de-a vorbi aproape o renegare a unui întreg trecut...</p>
<p>Tonton venise cu hotărârea de a sta numai o zi la vie și stătu patru zile întregi, cât stătură musafirii casei...</p>
<p>Fu atât de deosebit de felul lui de-a se purta că d-na Arbatovici nu-și putea stăpâni mirarea. Tată-său era încântat. Până și Elsa se simți mai apropiată de el, căci și față cu dânsa Tonton se făcu drăguț...</p>
<p>În nevinovăția ei putu să atribue observațiile lui luliu schimbarea fratelui ei și-i păstră și mai dulce prietenie lui luliu, pe care, la plecare, i-o arătă în privirile ei de-o neîntrecută curăție.</p>
<p>De astădată oaspeții, însoțiți de Tonton, se întoarseră într-un vagon.</p>
<p>Singură Alisa, în veselia tuturor, era o notă mai nepotrivită, cu ciuda ei pe luliu.</p>
<p>Timp de-o săptămână domnul Tonton, se gândi numai la „adorabila blondă" și își plimbă preocuparea și lipsa de chef pe la club și pe la „gentilele fetițe", spre marea mirare a tuturor.</p>
<p>Era aproape un eveniment, schimbarea aceasta, și toți se întrebau: „ce avea oare veselul Ton-ton"?</p>
<p>Una singură, asvârli c-un cuvânt bomba care făcu explozie grozavă:</p>
<p>— Tonton e amorezat!...</p>
<p>Și ecoul exploziei se auzi în toate cluburile pe unde se ducea „eroul”.</p>
<p>— Care e „dama“ gândurilor tale, ilustre Tonton? îl întrebă un nu mai puțin ilustru bărbat de cafenea.</p>
<p>Tonton a avut buna-cuviință să închidă dintr-un ochiu și să răspundă misterios:</p>
<p>— In tot cazul... nu e una din „cele patru”...</p>
<p>Și cuvântul a fost considerat ca foarte de spirit, și a făcut în conjurul lumii... care petrece.</p>
<p>Nici un amic, nici o amică nu a putut însă a-l face să-și trădeze obiectul pasiunii... Astfel, Tonton dobândea o însemnătate ce niciodată n-o avusese.</p>
<p>In duminica ce încheia săptămâna... lui de patimi, Tonton, într-un cupeu tras de mândri armăsari negri, se opri la ușa Prunenilor.</p>
<p>Odată ce-și amintise că trebuia să fie bine crescut, Tonton întrebă de domnu Iuliu Pruneanu...</p>
<p>Acesta, tocmai terminase de citit scrisoarea ce primise da la Coca și era în dulcea dispozițiune sufletească pe care o dă visul mereu retrăit.</p>
<p>Când i se aduse carta de visită și i se spuse că „domnul” era în salon, Iuliu se simți nemulțumit, însă nu și înciudat, pe turburător.</p>
<p>Întrevederea amândurora a fost cordială, dar se mărgini numai la ei: „adorabila blondă” nu se ivi, căci Iuliu nu o vesti.</p>
<p>Tonton plecă contrariat și se hotârî la o vizită cu mama sa... pentru întâia oară...</p>
<p>Astfel mult timp Tonton o duse între recăderi în trecut, urmate de disparițiuni depline din lumea lui...</p>
<p>Îl chinuia amorul fără speianță, dar acest simțimănt era menit să ia altă față în viitor și să contribue la punerea lui pe o cale cu totul nouă.</p>
<p>Între acestea, spre mirarea lui Dan, Alisa devenise rece față cu amicul lui, lucru ce-l întristă, fără totuși să-l facă să alerge după lămurirea tainei. Il vedea pe Iuliu, neschimbat față cu el, și-i ajungea.</p>
<p>Îl interesa apoi schimbarea d-lui Arbatovici junior și prietenia ce se făcea tot mai strânsă între el și Iuliu, la care se alipiă și dânsul.</p>
<p>Numai între Ecaterina și Ortenzia prietenia nu venea la vechea matcă: Se întâlneau la Arbatovici, la Tunsești, la teatru, — vorbeau de cele mai multe ori cu indiferență, — dar una alteia în casă nu-și călca.</p>
<p>Când ceilalți amici se adunau la Pruneanu, lipseau Drăgoeștii; când se adunau la Drăgoeștii, lipseau Primenii.</p>
<p>Firește că se bănui ceva, dar acele familii fiind cuminți în legătura lor unele cu altele, nu avură netăinicia supărătoare de-a căuta lămuriri și urmara a-și iubi amicii... cu defectul acesta.</p>
 </div>
<div type="chapter" n="5">
<p>V.</p>
<p>Patru ani trecură...</p>
<p>Coca trebuia să se întoarcă... d-na și d-nul Drăgoescu plecaseră în Iulie la Paris să-și ia copila, să călătoriască în întreaga vacanță și să vină în țară pe la începutul lui septembrie.</p>
<p>Câtă schimbare în ființa d-șoarei Drăgoescu!</p>
<p>Plecase aproape copilă, micuță, foarte drăguță, iar acum se făcuse naltă, bine formată, de-o frumusețe aleasă plină de farmec...</p>
<p>Era vigoare în deplina ei alcătuire, dar era și gingașe mlădiere. Nimic sfios în atitudini, totul plin de o deosebită cuviință. Nicio prefăcătorie în expresiunea prin cuvinte sau prin ochi; totul bine gândit, drept exprimat și îndulcit de drăgălășia glasului ei armonios...</p>
<p>Acea viață de patru ani într-un mediu sănătos, fizic și spiritual, în deplină libertate de acțiune și de de bunul simț și de bună-cuviință, o formase pentru viața de familie și de societate, fără ca una să se excludă pe alta, fără ca aceasta să aducă vreo atingere celeilalte.</p>
<p>Iar odată cu noua ei alcătuire, simțimântul ei pentru Iuliu îi devenise parte din organism, ridicat sufletește la o concepțiune sănătoasă, întărit prin exercițiile fizice, ca să zic așa, purificat și înțeles prin frăția dintre toate colegele ei, prin sinceritatea acestei înfrățiri, prin educațiunea inimii.</p>
<p>Când o văzură părinții, stătură câteva clipe surprinși, în admirațiune, față cu exteriorul, întâi.</p>
<p>Când începură vorba, se simțiră aproape sfioși în fața văditei superiorități de cugetare, prin care copila lor li se arătă nici de cum legată de lumea cu care ei se obișnuiseră.</p>
<p>Avură impresiunea că nu puatea fi nici o patimă în acest suflet atât de bine cumpănit și sclipitor de frumusețe spirituală, dar că vechiul simțimânt, dacă mai trăia, apoi trebuia să fie puternic, sincer, de îneinlăturat.</p>
<p>Cocuța gingașă de altă dată, le impunea în ei ființă; îi făcea să se simtă și mândri.</p>
<p>Pe Ecaterina însă, față cu trecutul în care că Iuliu trăia, o îngrijora; avea neliniște a ranței că nu va putea să înpiedice o voință hotărâtă, pornită din independență și din spirit luminat.</p>
<p>După ce vorbiră câtva timp, precum și firesc era, despre cei patru ani de când nu se văzuseră, în care timp Coca le amănunți rotăria pe cât de simplă, pe atât de grea, a instituțiunii, — legă tot în chip firesc, trecutul de timpul de față și ajunse la Iuliu.</p>
<p>— Nu pot uită copilăria mea cu el, dragă mamă, iar adevăratul preț al prieteniei numai acum îl înțeleg. Te rog dar, spune-mi de el: e sănătos? dorește de mine ? L-ai văzut adesea ori?...</p>
<p>Ecaterina stătu încurcată câteva clipe, apoi răspunse:</p>
<p>— Nu e locul să vorbim aci de el...</p>
<p>— De ce, dragă mamă? zise ea fără să se turbure. Aci sunt la mine acasă și pot vorbi de tot ce mă interesează.</p>
<p>Sub căutătura liniștită, ușor râzătoare a copilei, Ecaterina nu se simți la îndemână. Radu privea cu drag la Coca și cu interes la duelul ce începea între fiică și mamă. El ghicea din atitudinea fetei o hotărâre gândită și aștepta, tăcut, rezultatul.</p>
<p>— Cum la tine acasă? întrebă muma, privind la ea curios.</p>
<p>— Da, cred că ai înțeles acest lucru din expunerea ce ți-am făcut. Pot să merg cu d-voastră ori să mai rămân aici, după înprejurări: sunt dar la mine acasă.</p>
<p>— Cum? ai vrea să mai rămâi? întrebă ea surprinsă, neînțelegând bine unde voia să ajungă Coca.</p>
<p>— Uite ce, mamă dragă, începu copila: m-am deprins să umblu drept, să analisez și să judec atât oamenii cât și situațiunile, nu zic numai decât în înprejurări cu totul străine, dar de sigur în împrejurări care mă privesc. Nu mi-ai răspuns la întrebările ce ți-am făcut despre Iuliu fiindcă din motive ce nu le cunosc încă, relațiunile dintre d-voastră și familia lui s-au întrerupt de foarte demult. Din scrisorile ce mi-ai scris, am văzut că dumneata, dragă mamă, în deosebi, nu mai ții la Iuliu și am ajuns astfel la motivul care te-a făcut să mă aduci în Paris... Atunci am suferit; azi te rog să primești mulțumirile mele că m-ai dus într-o instituțiune în care am putut să mă emancipez de prejudecăți și să înțeleg bine rostul vieții. Te rog însă, cu toată dragostea ce am pentru dumneata, să nu te simți jignită dacă eu m-am gândit la viitorul meu cu toată libertatea de a dispune singură de el. Prietenia mea pentru Iuliu</p>
<p>— Iubire? exclamă ea, uluită de acea sinceritate și de chipul cum era spusă.</p>
<p>— Da, mamă. Întristarea mea e că d-ta nu mai ții la el, însă hotărârea mutată să-l iau de bărbat...</p>
<p>— Tu pe Iuliu ?</p>
<p>— Da, mamă dragă, pe Iuliu,ăe care l-ai alăptat, pe care l-ai iubit odinioară ca pe alt copil al dumitale, pe Iuliu al căruia caracter îl cunosc și-l prețuesc.</p>
<p>— Și tu nu zici nimic, Radule? i se adresă Ecaterina, ca spre a găsi sprijin în el...,</p>
<p>—Tata nu poate zice nimic dinpotrivă, căci Iuliu nu s-a depărtat din inima lui, ca din a dumitale.</p>
<p>— Ce înseamnă asta? De unde-ți închipui asemenea lucru?</p>
<p>— Eu și Iuliu ne-am scris în tot acest timp...</p>
<p>— V-ați scris? O! e prea mult!...</p>
<p>— Ne-am scris, mamă, — scrisori al cărora cuprins nu vei putea să-l citești fără să nu te umpli de admirațiune pentru el... și de mândrie pentru mine, — o spun fără să mă sfiesc. Nici o învinovățire pentru d-ta, mamă, ci totdeauna nețărmurită iubire și adânc respect... Totuși, am înțeles că tata, — și dacă va fi avut vreun motiv cândva, — a uitat sau a iertat, pe când dumneata dragă mamă, ai urmat a stărui în depărtarea lui Iuliu de inima d-tale... Iată de ce tata nu poate zice acum altceva, de cât aceea ce și d-ta vei zice, de sigur la urmă.</p>
<p>Ecaterina ascultă, privind în jos, într-un haos cu mintea...</p>
<p>Ce credea oare copila de zicea că tatăl său a uitat sau a iertat? Cum o socotia pe dânsa fiindca urmă să depărteze pe Iuliu de ea? Și câtă hotărâre! câtă voință! Iar ea se simția în neputință de a-i ține piept, și se vedea singură dinaintea unei asemenea energii.</p>
<p>Coca urmă:</p>
<p>— Dacă primești să iau pe Iuliu, merg în țară; dacă nu primești, rămân aici.</p>
<p>— Să rămâi? și de ce? întrebă muma, încet, aproape în neștire.</p>
<p>— Să-mi aștept aici majoratul, să aștept până ce Iuliu va termina studiile. Atunci ne vom lua...</p>
<p>— Departe de noi? Ca o copilă fără părinți? a putut să răspundă. O! nu! asta nu se poate, exclamă cu însuflețire, luându-i în mâinile ei o mână. N-o să faci așa lucru, Coca...</p>
<p>— Negreșit că n-o să fac, fiind-că dumneata dragă mamă, vei înlătura putința. Astfel, după întoarcerea în țară, Iuliu va veni în casa noastră ca logodnic și va înceta starea dinaintea plecării noastre aici, când ne feream ca de o faptă rea, a ne vedea unul cu altul...</p>
<p>Ecaterina o privi lung, simți că inima i se încălzește, că voința i se mlădiază și o atrase la sânu-i, sărutând-o...</p>
<p>— Va fi după dorința ta, Coca... îi zise cu sinceritate...</p>
<p>— O! mamă, dragă mamă!...</p>
<p>Și acum o sărută, și ea, cu adevărată mulțumire.</p>
<p>Radu se ridică, emoționat, și veni lângă Ecaterina.</p>
<p>— Iți mulțumesc, Titino. Mi-ai ridicat de pe suflet greutatea cu care venisem.</p>
<p>Coca trebuia să se întoarcă... Și, la moșie unde petrecuseră vara, Prunenii erau în nerăbdarea acelui eveniment, nu fără neliniște față cu înverșunarea doamnei Drăgoescu.</p>
<p>Iuliu primi de la Coca o scrisoare... Îi spunea că plecase din Paris, că aveau să călătorească și că se întorceau...</p>
<p>D-atunci însă niciun rînd, și bietul băiat aproape nu mai știa cum să-și petreacă timpul, nici în ce chip să ia tăcerea iubitei lui.</p>
<p>La finele lui August nu a mai putut ține și au plecat la București, singur. Părinții aveau să vină după câteva zile.</p>
<p>Acolo, găsi acasă o scrisoare de câteva rânduri, din Elveția, și se mai înveseli, — dar în afară de vestea apropiatei întoarceri, niciun cuvânt, și el era însetat să afle ce avea de așteptat din partea mumei?</p>
<p>Se încredea însă în Coca... Dacă în scrisorile lor nu-și spuseseră și cuvântul, — în sufletul ei ca și într-al lui, era de sigur iubirea ce nu cunoaște și nu rabdă împotrivire, iar însoțirea lor nu se putea dar să nu se facă.</p>
<p>Oare Ștefan Arbatovici nu ’i-o prezisese?</p>
<p>Căci, Tonton murise, — Tonton găgăuțul nu mai exista; în acești patru ani se schimbase cu totul, —e ra Ștefan Arbatovici, muncitor serios pe moșiile părintești, — amic cu adevărat al lui Iuliu și al lui Dan Tunsescu.</p>
<p>Iar minunea se făcuse sub înrâurirea doamnei Pruneanu.</p>
<p>Exemplara soție și mamă, când își dăduse seama de simțimântul tânărului, — simțind, ce se manifestă în chipul cel mai respectuos, — departe de a fugi de el și de-ai închide casa, îl primi prietenos, ochi priveliștea celei mai frumoase armonii casnice și l-a făcut s-o dorească pentru sine.</p>
<p>Cu încetul, Ștefan se renăscu la altă viață, sub asemenea binefăcătoare înrâurire, — căci fondul nu-l avea cu desăvârșire rău, — și de la un simțimânt trupesc trecu la simțimânt aproape fiesc pentru frumoasa și înțeleapta femeie.</p>
<p>A avut de luptat negreșit în timp de trei an: a avut revolte, a avut întoarceri la trecut, dar lovitura îi fusese dată în acel trecut, și partea bună, ascunsă, a firii lui, triumfase.</p>
<p>În anul acesta din urmă, în ducerile-i dese cu Iuliu pe la Tunsescu, se așezase oarecare apropiere prietenească între vioaea Alisa și el.</p>
<p>În urma unei lămuriri ce nu se putea să nu fie, între Alisa și Iuliu, când acesta îi destăinui iubirea pentru Coca, ea, se simți oarecum atinsă, cuprinsă de gelozie, dar pe urmă își dădu seama bine de simțimăntul lui Iuliu și de firea lui dreaptă.</p>
<p>In prietenia ei pentru el, au mai fost câtva timp puțină ciudă, pe urmă însă se obișnui cu ideea. Strânsa legătură dintre Iuliu și fratele ei o făcu să rămână și ea prietenă cu Iuliu.</p>
<p>Pe Ștefan îl întâmpină, două, trei luni cu ironii, cu răceală; apoi, începu să vadă în el alt om, — pe omul nou ce devenise, și curtea ce-i făcea nu-i mai displăcea.</p>
<p>Iuliu dar, nu fu surprins când îl întâlni pe Ștefan, în seara zilei lui de întoarcere în București, și când acesta îi spuse vestea că avea promisiunea domnișoarei Tunsescu de-ai fi soție.</p>
<p>Petrecuse lângă ea și părinții ei, în acea vacanță, la băile Sărata, și-i petrecuse până la moșia lor, din acest județ, de unde aveau să se întoarcă peste două săptămâni, ca să facă logodna la vie la Valea Călugărească...</p>
<p>Erau să repete dar petrecerea de acum patru ani, de această dată cu altă față, cu altă bucurie...</p>
<p>— Și de Coca ta ce mai știi ? îl întrebă pe Iuliu.</p>
<p>— Știu că se întoarce. Când însă, nu știu încă.</p>
<p>— Ce bine ar fi să vină până la epoca ducerii noastre la vie.</p>
<p>— O! ar fi de minune!</p>
<p>Coca era pe drumul întoarcerii.</p>
<p>Și altfel vedea acum, împreună cu Puiu, priveliștile vrednice de admirat ale Elveției...</p>
<p>Altfel cu totul, față cu ea, o vedea și pe mama sa. Fire dreaptă, inimă curată, cum ar fi putut bănui pe mama sa, că sub acea înfățișare de bunătate și de mulțămire, ascundea îmboldirile unei tainice păreri de rău care o neodihnia?</p>
<p>Cum ar fi putut bănui iarăși că, în anume povestiri ce-i făcea de prin țară, strecură cu dibăcie unele lucruri, neadevărate dar de crezut, privitoare la întreaga familie Pruneanu, care să deștepte cu încetul neîncrederea fetei în vechii prieteni?</p>
<p>Uneori i le spunea ca auzite de la alții. Trecea atunci repede peste ele. Dar când punea ea însăși în sarcina Prunenilor câte ceva, nu scăpă din vedere de a întări cele auzite prin cele ce spunea.</p>
<p>Coca vedeă însă în asemenea discrete învinuiri, cauza răcelii din trecut dintre familia ei și familia iubitului său Iuliu, și ascultă pe mama sa cu așteptarea, ca la ceva logic, a concluziunii de la urmă că sau cauza dispăruse sau începea să dispară de acum.</p>
<p>Convingerea i se formă de pe acum că lumea căutase să nască neînțelegeri între vechii prieteni, că izbutise, dar că mama sa a trebuit să se încredințeze de răutatea lumii și de netemeinicia neînțelegerilor.</p>
<p>Intr-o zi Ecaterina ajunse însă cu povestirile ei la întâlnirea, în societate, cu familia Pruneanu.</p>
<p>Cu aceeași măiestrie puse într-o lumină ciudată pe Ortenzia, de laturile căreea Coca păru a întrezări umbre ale unei nestatornicii... Numele unui necunoscut pentru Coca, Arbatovici, zugrăvit foarte urât, se ivia, în acele umbre, amestecat în viața doamnei Pruneanu.</p>
<p>Astfel, pe cât putea cugetul ei curat să înțeleagă asemenea amestec, îl înțelese, și-n adâncu-i rămase oarecare neliniște, oarecare nemulțămire: era doar mama lui Iuliu.</p>
<p>Dibăcea distrugătoare ajunse însă acolo unde voia să ajungă, după acea pregătire pe care o socotise îndestulătoare.</p>
<p>Ea insinuă că și firea fiului Ortenziei putea fi ca a mamei, — ceea ce neliniști și mai mult pe Coca.</p>
<p>De astă dată înțelese că era o delicatețe, din partea mamei sale, pregătirea ce-i făcea de o lună, prin expunerea treptată a unor situațiuni ce-i erau necunoscute.</p>
<p>Și fiindcă iubia pe Iuliu, începu să aducă, ea acum, vorba de el, și aproape să siliască pe mama sa a fi precisă în lămuririle ei...</p>
<p>Așa, nu se putu opri, cu toată încrederea ce avea, în Iuliu, de a nu se înfiora când mama sa aruncă în vorbă numele Alisei Tunsescu.</p>
<p>Alisa! Prietena ei.. Și aceasta încetase de la un timp a-i mai scrie.</p>
<p>Ecaterina începu să-i precizeze întrucâtva prietenia lui Iuliu pentru Alisa, pe care n-o putea tocmai îndreptăți prietenia lui pentru fratele ei.</p>
<p>Petrecerea de la via lui Arbatovici, care-i dăduse primele bănuieli despre Ortenzia și tânărul Arbatovici, îi dăduse și bănuiala intimității prea mari între Iuliu și Alisa...</p>
<p>Coca rămase, în ziua acestor destăinuiri, pe gânduri adânci, pe gânduri de cumpănire din care însă, cu cât le apropia de judecată, își făcea încheierea potrivită sufletului ei: nu! Iuliu nu putea să-i scrie ei precum îi scrisese, și să-și împartă cu alta inima care era numai a ei.</p>
<p>În cea mai puternică alcătuire omenească, prin care trece curent de ponegrire, nu se poate să nu rămână măcar umbra îndoelii... ,</p>
<p>Și Ecaterina nu lăsa zi să treacă fără să nu îngroașe cu cât de puțin umbra aceasta, pe care o ghicea prinsă de sufletul copilei.</p>
<p>Coca nu-i spunea nimic din impresiunile Ce-i făceau vorbele ei, dar o vedea că se gândește în taină și se bucura.</p>
<p>De ce acum pornirea aceasta din partea Ecaterinei, când știa cât de mult iubea fiica sa?</p>
<p>Nedreaptă-i era ura pe Ortenzia; de ne-șters îndoiala ei cu privire la trecut; aproape convingere acum, că stăruitoarea curte a iui Ștefan Arbatovici nu era fără izbândă. Acest fapt, îi întărea bănuiala relațiunilor de odinioară dintre Radu și „teribila” femeie, care, urma să desmintă realitatea cu înfățișarea ei ipocrită de virtute de nebiruit.</p>
<p>Ura i se mărise, și a deslipi pe fiica sa de hotârîrea ei de-a intra în acea familie, i se făcuse trebuință aproape organică.</p>
<p>Ea, apoi, nu iubise niciodată. Cum era să nu aibă credința că iubirea fie putea să slăbească până ia a pieri cu totul?</p>
<p>În răutatea firii sale, ea nici nu se gândise că după întoarcerea in țară, adevărata stare a lucrurilor avea să o desmintă și să o pună pe tărâm fals față cu Coca.</p>
<p>Lucrase numai din imbold nejudecat, numai din speranța, prin nimic justificată, că va izbuti să înlăture însoțirea.</p>
<p>Nu-și mai avea cumpăna faptelor; mergea ca orbul, dibuind.</p>
<p>Impresiunea de superioritate ce-i făcuse Coca, la revederea-i în pension, după acești patru ani, i se ștergea treptat cu lucrarea ei de surpare.</p>
<p>Coca, în tot acest timp, nu mai scrisese lui Iuliu.</p>
<p>Dar într-o zi, când era numai cu Puiu, copilul îi aduse vorba de Iuliu și iubirea acestuia de „amicul lui”, amintirile de el, bucuria de a-l revedea, amănuntele ce-i dădu iarăși de convorbirile cu dânsul și numai cu privire la ea, — o făcu să simtă remușcare...</p>
<p>Iși zise atunci că mama sa dăduse mai mult ascultare vorbelor lumii, acum ca și în trecut, — că nimic adevărat nu putea fi, — și scrise, în acea seară, lui Iuliu, spre a-i vesti apropiata întoarcere.</p>
<p>Erau la Zürich.</p>
<p>Doamna Drăgoescu, puțin răcită și obosită de lunga călătorie, nu ieși într’o seară.</p>
<p>Coca se duse să se plimbe, — pe frumoasa lună plină care poleia lacul și munții, — cu tatăl său, a căruia liniștită mulțămire îi plăcea.</p>
<p>Orașul era puțin zgomotos, dar pe țărmi, multă lume străină ieșise, doritoare de impresiuni nouă în fața măreției naturei, pe-acea noapte senină și răcoroasă.</p>
<p>Nu se aștepta ca Radu să-i vorbiască de Iuliu, — și tocmai de el îi vorbi „tătucu“, pentru întâia oară, desvăluindu-i ca inteligență ageră, ca ales caracter.</p>
<p>— Nici nu se putea, de altfel, încheia Radu, să iasă cu altă fire copilul unei perechi de oameni onești, harnici și buni ca Prunenii... Vei fi fericită, Coca dragă... și bucuria mea e fără margini.</p>
<p>Se poate închipui cât o încălzi pe Coca aprecierile tatălui ei și credința lui cu privire la viitorul ei.</p>
<p>Ii mulțumi c-o privire dulce de recunoștință, c-un zâmbet pe care-l lumină iubirea.</p>
<p>Se poate închipui însă și cât de repede se gândi la deosibirea dintre spusele mamei sale și spusele tatălui.</p>
<p>Când fu singură în camera ei, privi pe Puiucum dormiă de liniștit și se gândi la iubirea lui pentru Iuliu; își trecu prin gând iarăși vorbele lui Radu și ajunse la felul cum vedeă mama sa lucrurile.</p>
<p>Cu fruntea sprijinită pe-o mână, la fereastra de unde priveliștea lacului albastru se desfășura splendidă, pierzându-și privirile pe-acele tremurături de apă care păreau aurite, - cătâ să-și lămuriască bănuelile Ecaterinei.</p>
<p>Și acum i se iviră ciudate de tot; și acum parcă întrezări că în acele bănueli era mal mult voința mamei sale de-a o rătăci pe ea, cu un scop...</p>
<p>Și care altul... dacă nu înstrăinarea ei de Iuliu? Dar „de ce” ?</p>
<p>Acest „de ce“ rămănea însă pe-o zare turbure de cuget și lumina de afară nu o ajută să-l limpeziască...</p>
<p>— Nu! ea nu știa mai nimic din ale lumii...</p>
<p>In trecutul părinților ei însă era de căutat adevărata cauză care dăinuise mult și dăinuia încă în sufletul mamei sale: fusese desigur lovită de ceva și nu putea să uite, fiindcă poate nu putea să ierte.</p>
<p>Dar ce avea de iertat?</p>
<p>Când își ivi înaintea ochilor imaginea Ortenziei, o văzu înconjurată de atâta bunătate, de-o frumusețe atât de senină, precum îi rămăsese în minte din copilărie, — încât nimic înstrăinător nu veni să i-o atingă cu vreun resimțimânt.</p>
<p>— Acasă, numai acasă voi lămuri, își zise și adormi curând sub înrâurirea vorbelor lui Radu și a bucuriei lui.</p>
<p>„Sosim diseară“, atât zicea telegrama din Predeal, semnata de Radu.</p>
<p>Fluturând-o ca pe un steguleț, Iuliu intră la mama sa, apoi la tatăl său; iar în timpul zilei duse vestea cea bună, lui Dan și lui Ștefan.</p>
<p>Tunseștii se grăbiră a însoți la gară pe Pruneni, că să-și primiască prietenii.</p>
<p>Aduceau mănunchiuri de flori care să le împodobească bucuria.</p>
<p>Arbatovici veni mai târziu dar la timp.</p>
<p>In acea revărsare de lume grăbită, din toate vagoanele, de hamali grăbiți să apuce lucrurile călătorilor, — apărură doriții prieteni.</p>
<p>Lumea, drumul strâmt dintre linia cu trenul sosit și linia cu trenul pregătit de plecare, abia le învoi să schimbe în grabă câteva urări...</p>
<p>Dar ochii emoționați ai Zulniei și ochii nespus de surprinși ai lui Iuliu, se cuprinseră cu întreaga ființă în căutătura de dor și de iubire.</p>
<p>Tocmai pe peronul larg și bine luminat, stătură să-și mai vorbiacă și să-și arate bucuria revederii, — însă numai ceilalți.</p>
<p>Zulnia și Iuliu nu puteau vorbi: se priviau, se priviau, — ea, divin de frumoasă în ochii lui, el deja chip bărbătesc frumos și ales, în ochii ei.</p>
<p>Puiu ținea o mână a lui Iuliu și-i spunea... repede, înfrigurat de bucurie, vorbe nu tocmai legate, telegrafice impresiuni de călătorie...</p>
<p>Iuliu zâmbea, Coca zâmbea, dar abia, le auzeau iar de înțeles, nici chip.</p>
<p>Ecaterina în fața acelei primiri atât de călduroase, își putu uită resimțimîntele.</p>
<p>Alisa, rămase în grupul celor bătrâni și fură numai cu ochii pe fericiții tineri, schimbând cu Ștefan priviri mult-zicătoare ce întrucâtva se legau și de starea amândurora.</p>
<p>Așa, ajunseră la trăsuri și aici își luară rămas bun. </p>
<p>— Sperăm să vă vedem peste o săptămână la noi la vie, le zise Arbatovici.</p>
<p>Radu răspunse bucuros; Ecaterina zâmbi numai: deja începuse a fi iarăși ea.</p>
<p>În noaptea aceea nici Coca, nici Iuliu nu adormiră curând.</p>
<p>El, mai ales, nu-și putea astâmpăra inima; frumusețea, la care nu se așteptase, a dragei lui Coca, înfățișarea aceea de deplinătate fizică și sufletească, îl răvășea de bucurie, de dragoste, de mulțumire. Era numai lumină de zâmbete; era fericit: se întoarse, în fine!</p> 
<p>Mare sfat, a doua zi, cu mamasa: să se ducă la Drăgoești? Să mai lase o zi, două?</p>
<p>Se înlătura presupunerea că nou-veniții nu-și aveau casa în rânduială, întrucât Iuliu fusese de câteva ori tocmai ca să zoriască rânduiala.</p>
<p>Obosirea din călătorie putea fi un motiv, dar nu îndestul de puternic pentru Iuliu.</p>
<p>Oricum; amâna ducerea pe a doua zi.</p>
<p>Avea să facă vizita cu tatăl său... Pe urmă, Ortenzia, era hotărâtă să intre în casa vechei sale prietene, ori care i-ar fi fost primirea.</p>
<p>În aceea dimineață chiar Ecaterina, pe când era singură cu Coca, aduse vorba de Iuliu, ca spre a pipăi urma înrâuririlor ei din timpul călătoriei.</p>
<p>Coca se apropia de dânsa, îi luă o mână, i-o sărută și cătând blând la dânsa, o întrebat:</p>
<p>— Mamă, a-și dori să știu un lucru...</p>
<p>Mă socoți dumneata destui de inteligentă?</p>
<p>Ecaterina, nedumerită, îngrijată, răspunse:</p>
<p>— Da, Coca.</p>
<p>— Te rog atunci, dă-mi timp să observ și mă... conving</p>
<p>Ecaterina înțelese, își simți cauza în pericol și oftând răspunse încet de tot:</p>
<p>— Ești poate în dreptul tău...</p>
<p>— Încrede-te, dragă mamă, în bunul meu simț, în drepta mea judecată...</p>
<p>Dar tocmai de aceste însușiri ale fiicei sale se temea mama. Însă, nu putea face altfel: trebuia dar să lase mersul firesc lucrurilor.</p>
<p>Când li se vesti, după-amiază, vizita domnilor Pruneni, ea se făcu palidă: ce nu putea opri, începea.</p>
<p>Totuși, nu-și putu ascunde oarecare mulțumire când, în timpul vizitei, văzu pe Coca îndestul de rezervată în prietenia cu care-i întâmpină, și ținu convorbirea, numai pe tărâmul creșterei ei la școala engleză.</p>
<p>Iuliu era cam surprins, dar, la plecare, o privire și o strângere de mână îi dădu să înțeleagă rostul rezervei iubitei lui.</p>
<p>— Ei, ce zici, Iuliu? întrebă Pruneanu, zâmbind ciudat.</p>
<p>— Zic, tată, că Coca e neîntrecut de frumoasă...</p>
<p>— Și prudentă... A înțeles situațiunea și...</p>
<p>— Vrea ca încetul cu încetul să o aducă pe mama sa la deplina împăcare.</p>
<p>— Tocmai. Minunată copilă!...</p>
<p>— O! cât îmi e de dragă!...</p>
<p>Și ochii i se înrourară.</p>
<p>— Fericirea se dobândește cu greu, în toate împrejurările vieții... zise tatăl.</p>
<p>— Dar mai ales în unele anume... răspunse Iuliu.</p>
<p>— Intâia surprindere a Zulniei a fost când s-a întilnit, după două zile cu Alisa.</p>
<p>O vizită, singură.</p>
<p>Alisa aduse repede vorba despre iubirea dintre Coca și Iuliu.</p>
<p>— Așa-i că e plăcut a iubi? o întrebă.</p>
<p>— Nu știu dacă e plăcut, Aliso; simt însă că iubirea e însăși viața, răspunse Coca cu simplitate.</p>
<p>— Ce-ai zice dacă ți-aș spune că și eu iubesc?</p>
<p>— Nu m-ar surprinde, Aliso. Ți-aș ura să înțelegi cu adevărat iubirea, căci în emoțiunile ei trebuie să fie și seriozitatea acestui legământ sacru.</p>
<p>Alisa se înroși puțin și se întrebă în acea clipă, în adevăr cu seriozitate, în ce chip îl iubia pe Ștefan.</p>
<p>Îi păru că, cu sinceritate, și-i zise:</p>
<p>— Iți mulțumesc, Coca, de urare. Și... îți închipui pe cine?</p>
<p>— Nu...</p>
<p>De fel nu gândi însă că putea fi vorba de Iuliu, precum îi dase mama sa să înțeleagă.</p>
<p>— Pe Ștefan Arbatovici...</p>
<p>— Pe tânărul care mi-a fost prezentat la gară? Mi-a făcut bună impresie.</p>
<p>— Da, cred. Când ai ști însă...</p>
<p>Și începu a râde, ceea ce nedumeri pe Coca, apoi, a-i povesti cum era Ștefan, sau Etiene Tonton, atunci când îl cunoscuse întâia oară, cum își batea joc de el după ce se cunoscură mai de aproape, până ce îi veni schimbarea, menită de sigur ca să așeze între ei simpatia, iubirea.</p>
<p>— Tu dar, Aliso, ai făcut în el schimbarea aceasta, o întrebă Coca, amintindu-și în ce chip îi vorbise mama sa de acest tânăr pe care îl punea în viața Ortenziei.</p>
<p>— Eu cred că Iuliu și Dan, fratele meu... Poate că și...</p>
<p>Vorba ’i-o întrerupse intrarea lui Iuliu, Ștefan și Dan.</p>
<p>— Iată cei trei Crai de la răsărit... zise Alisa, râzând și alergând înaintea lui Ștefan în chip foarte familiar.</p>
<p>El îi sărută mâna, apoi veni spre Coca.</p>
<p>— Domnișoară Drăgoescu, îmi permit a vă prezintă „omagiile mele”...</p>
<p>Iuliu, apropiindu-se:</p>
<p>— Ce plăcută surprindere, Coca... Nu mă așteptam să te găsesc aici... Și dădu mâna cu ea.</p>
<p>— Eu eram sigură că te voi revedea... răspunse cu obișnuita-i simplicitate... Apoi către Ștefan.</p>
<p>Tocmai vorbiam de dumneavoastră...</p>
<p>— A! desigur că Alisa mă zugrăvea în colori foarte vii... răspunse el zâmbind. Am fost mare secătură, vă asigur d-șoară... întrebați-l pe Iuliu mai ales, avea pentru mine o „aversiune teribilă”... Încetul, cu încetul, însă, în loc să visez eu pe noii mei amici, m-au făcut ei bun pe mine, căci presemne și mărul atins se poate îndrepta în „compania merelor bune.</p>
<p>Și spuse cu atâta haz firesc unele păcate și lepădarea de ele, că râseră cu toții din toată inima, iar pentru Coca a fost cea mai bună recomandare a caracterului lui Ștefan.</p>
<p>— Vezi, Coca, de aceea mi-e drag Ștefan, e vesel și totdeauna avem amândoi de ce râde... zise Alisa.</p>
<p>— O! și suntem numai la început, Aliso, răspunse el cu seriozitate voită.</p>
<p>— Așadar, Ștefane, cu siguranță faceți logodna în ziua de 14 Septembrie?</p>
<p>— Negreșit! Mama e la vie, de ieri, ca să facă toate pregătirile. Peste trei zile vom fi cu toții acolo. Nu-i așa domnișoară Drăgoescu că ne veți face onoarea? Invitația o veți primi desigur mâine...</p>
<p>— S-ar putea să nu fiu la logodna Alisei? răspunse Coca, aruncăndu-i privirea ei dulce prietenoasă.</p>
<p>Fac eu începutul Coca. Vezi, nu întârzia să mă imitez, îi zise Alisa.</p>
<p>Fără să se înroșească, fără să se tulbure Coca răspunse:</p>
<p>— Tot ce este cu putință...</p>
<p>În tonul ei era însă emoție. Iuliu o fura c-o privire.</p>
<p>— Când mă gândesc că acum cinci ani, domnișoara Coca și Iuliu s-au revăzut în casa noastră, după câțiva ani de despărțire... zise Dan..., mi se pare că acea zi a fost ieri.</p>
<p>— E-hei... oftă Ștefan: timpul trece și noi cu el... Filosofia vieții este să nu-l lăsăm să treacă degeaba: nu-i așa Aliso ?</p>
<p>— Firește. Ia aminte, Coca. Oftatul lui Ștefan însuși e o filosofic...</p>
<p>— Cu înțeles înalt, zise Iuliu zâmbind.</p>
<p>— Pentru cei ce se iubesc, împlini Dan...</p>
<p>— Dar tu, amice Dane,— tu? unde-ți e exemplarul de iubire din care să-ți desprinzi filozofia? întrebă Ștefan.</p>
<p>— Cu adevărat; între iubirile voastre, eu, singur..., e ciudat, pentru mine...</p>
<p>— Adevărat, zise Alisa, surprinsă: iată la ce nu m-am gândit. Și nu văd pe nimeni, care...</p>
<p>— La drept vorbind, nici eu nu văd, râse Dan.</p>
<p>— Nu ’ți-a bătut la poarta inimii nimeni încă, Dane? rău, foarte rău.., zise Ștefan. Medicina e o bunică prea aspră... Merită să fie certată.</p>
<p>— Va trebui întâi să fac pe placul bunicii... Apoi, va bate cineva la poarta inimii mele...</p>
<p>Când Coca plecă, Iuliu, ca altă dată, o conduse acasă. Erau singuri; își putură vorbi cu drag, cu inima deschisă, și calea le păru prea scurtă.</p>
<p>— Pe când, Coca ? o întrebă, când văzură casa înainte.</p>
<p>— Pe când? pe mâine, răspunse ea zâmbind.</p>
<p>— Și aceasta, Coca, și... Dar, pe când... ca A-lisa cu Ștefan ?</p>
<p>Ea îl privi adâne cu duioșie de nedescris:</p>
<p>— Nu peste prea mult timp, Iuliu, și-i strânse mâna cu drag.</p>
<p>— Atunci... la revedere, pe mâine, Coca.</p>
<p>— Nu vii în casă?</p>
<p>— Acuma, nu...</p>
<p>Din ochi îi lămuri de ce, și Coca înțelese.</p>
<p>Își mai strânseră odată mâna și se despărțiră cu părere de rău.</p>
<p>Aceeași zi frumoasă, ca acum patru ani, la vie... însuflețirea însă e mai puternică, legătura de prietenie, mai strînsă...</p>
<p>Numai Elsa e întrucâtva melancolică, blonda Elsa, ’naltă, subțiratecă, mlădioasă, de-o frăgezime de micșunică, cu parfum delicat ca al acestei flori...</p>
<p>Ea privește adeseori la splendida și viguroasa frumusețe a Zulniei, care-i insuflă sfioșie, apoi la tinerețea bărbătească a lui Iuliu și parcă din adânc i se urcă un discret suspin... ce se pierde în bătăile mai repezi ale inimii.</p>
<p>Nimeni încă nu i-a spus că Iuliu și domnișoara Drăgoescu se vor lua, dar ea a înțeles din prima zi că amândoi se iubesc...</p>
<p>Zulnia îi arătă o dulce simpatie, — iar ea, destul de simțitoare când întlînește prietenia, — simte că nu poate răspunde acelei simpatii, cu simpatie,— cu toate că firea ei e sentimentală.</p>
<p>Totuși când îi vorbește Iuliu, se tulbură, se înroșește, îi place, e fericită; dar nu-l poate privi în față, cum ar voi...</p>
<p>Și-aduce tot de-atâtea ori aminte, de acum patru ani, când Iuliu i-a fost apărător, când îi vorbea cu drăgălășie, și, pe lângă mulțămirea întâiei clipe, simte și păreri de rău.</p>
<p>Iuliu nu-i poate înțelege starea, căci inima întreagă îi e numai la Coca...</p>
<p>Și nimeni n-o va înțelege vreodată, căci taina sufletului ei va rămânea în acel adânc de nepătruns.</p>
<p>Acum Elsa se plimbă cu Iuliu și cu Dan; Zulnia, cu Ștefan, iar Alisa cu Puiu.</p>
<p>În fericirea ei de logodită din ajun, cu sclipitorul inel în deget, la care se uită adesea, își făcea o plăcere să râdă, să-și lase drum liber veseliei, cu Puiu, mare ștrengar nevinovat, care are darul a nu fi prea serios ca toți ceilalți.</p>
<p>Coca are un plan și a căutat să fie singură cu Ștefan. E foarte gingașă cestiunea ce vrea s-o aducă în vorba cu el, dar speră să găsească chipul de-a ajunge până la ea.</p>
<p>— Iată-vă logodiți, îi zice. Impresia trebuie să fie plăcută.</p>
<p>— Neîntrecut de plăcută, domnișoară. Cum s-ar putea să nu fie, când în viața noastră femeia are rolul cel mai de seamă! Iuliu desigur nu s-ar exprimă în altfel...</p>
<p>Coca zâmbi.</p>
<p>— Ții atât de mult la Iuliu ?</p>
<p>— La Iuliu, domnișoară? Să nu-ți pară exagerat dacă ți-aș spune că țin mai mult de cât la mine...</p>
<p>— Totuși îmi pare curios ca un om să țină la altul mai mult decât la sine... Ar fi mai aproape de adevăr, să ție cât la sine, și ar fi mult.</p>
<p>— Nu sunt prea cutezător, nu-i așa, dacă te-aș întreba: oare cum ții dumneata la Iuliu ?</p>
<p>— Este o deosebire domnule Arbatovici așa cred...</p>
<p>— Vrei să zici că până la jertfa de sine merg numai iubiții ce vor fi bărbat și nevastă? Dar și prietenia, domnișoară, dintre doi bărbați, se poate înălța până la jertfă... Adevărat e însă că numai de la o femeie pot învăța bărbații pilda jertfei, mărinimia în iubire, dezinteresarea cea mai înaltă.</p>
<p>— Adevărat, și femeia aceea nu poate fi întâi decât mama... zise Coca, simțind că se apropia de țintă.</p>
<p>— Mama, negreșit, — întâia. În viața mea însă a fost și altă femeie, — și dumitale pot să-ți spun întîmplarea...</p>
<p>Coca se simți tresărind, înfiorată... Ce avea s-audă? O! negreșit că nimic rău. Bunul simț al lui Ștefan l-ar fi oprit, de-ar fi fost altfel. Nu ar fi fost apoi nici legătură între cele spuse, ca pildă, și o povestire oarecare ștrengărească.</p>
<p>- Zilele trecute, urmă Ștefan, la Alisa acasă m-ai auzit spunând că am fost mare secătură, un vițos. Aveam pentru femei o desconsiderare grozavă, — din cauze grele de spus. Tot în niște zile ca cele de acum, aici la vie, acum patru ani, am întâlnit aici pe doamna Pruneanu... și, pentru întâia oară, am simțit pentru dânsa, ceva nemaisimțit încă...</p>
<p>— Cum se poate! exclamă Coca aproape fără voie.</p>
<p>Așteaptă te rog. Era în adevăr amorul, însă respectuos, în foarte scurtă vreme. Doamna Pruneanu a ghicit ce era în sufletul meu, — și, fiindcă aflase, după cum am cunoscut mai târziu, ce seamă de om eram, m-a primit în casa ei, dar ca o soră mai mare a mea, și ținând socoteală de prietenia ce se legase între mine și Iuliu, a început să-mi facă educația inimii. Amorul meu pentru exemplara femeie, s-a transformat în iubire fiească, și ceea ce nu putuse mama mea, a putut ea. Așa am ajuns să cunosc respectul pentru femeie, spiritul ei înalt de jertfă, comoara ei de iubire pentru casă și pentru ai săi; așa am înțeles de ce Iuliu este precum îl cunoști; așa am ajuns să doresc o familie pentru mine și să știu a-i prețui fericirea. Și am mai cunoscut, domnișoară, și înaltele însușiri ale unui bărbat, cum e d. Prunennu... Altul, cu lipsă de educațiune, s-ar fi neliniștit văzându-mă atât de des în casa lui... Cu toate că doamna Pruneanu îi destâinuise ce era cu mine, față cu ea, — altul de cât el, ar fi luat lucrul în nume de rău. încrederea lui însă în soția iubită m-a sguduit și mi-a completat dorința de-a mă ridică până la nivelul său. Deci doamnei Pruneanu îi datorez, cu adevărat, schimbarea de care azi mă felicit, — și, venind la vorba noastră de adineauri, te poți încredința că e sinceră: numai femeiea ne poate face buni.</p>
<p>Acum Coca avea toată lămurirea: și mama sa în ce chip îi prezintase lucrul!...</p>
<p>Însuși Ștefan avea însă să dea Zulniei împrejurări ușurătoare ce dânsa le dorea pentru mama sa.</p>
<p>— Lumea, domnișoară, — și când zic, lumea, înțeleg prin ea pe aceia cu care suntem în relațiuni de prietenie, adese ori și cu care nu prea suntem,— lumea, zic, a dat greșită lămurire intimității mele în casa Prunenilor. Am auzit șoapte supărătoare cari m-au revoltat și pe care, am avut curajul să le comunic doamnei Pruneanu. Cu admirabilă seninătate a conștiinței curate, a datoriei ce împlinia, a zâmbit, și mi-a dat încă o frumoasă lecție ce niciodată n-o voi uita... Iată, domnișoară ceea ce m-a legat nespus de mult, de Iuliu, și de ce am zis că-l iubesc mai mult de cât pe mine: pot prețui ceva, dar prețuesc mult și cu adevărat, numai prin iubirea mea de el, numai prin iubirea lui pentru mine...</p>
<p>Coca îi strânse mâna.</p>
<p>— Ești bun, domnule Arbatovici, și te rog să crezi în prietenia mea...</p>
<p>Iar în gând își zise ;</p>
<p>— Mama a dat crezământ șoaptelor... Dar cum de-a putut da, ea, veche prietenă a mamei lui Iuliu...</p>
<p>Acest lucru îi mai rămâne de lămurit.</p>
<p>Logodna Alisei, cu Ștefan, aflarea acestor amănunte, dărâmau două din hotarele mari ce mama sa încercase a ridică între ea și Iuliu, — și era cu inima voioasă, — și își promitea să înceapă, ea acum, a forma după adevăr, convingerile mamei sale.</p>
<p>Ecaterina primise cu strîngere de inimă neașteptata veste a logodnei Alisei, la vie, unde familia Arbatovici o invită.</p>
<p>— Ce va zice Coca ? se întrebă...</p>
<p>Logodnica aceasta era aproape desmințirea celor ce ea îi spusese cu privire la Iuliu și Alisa.</p>
<p>Tot ea își zâse apoi;</p>
<p>— Ce are a face!... Lucrurile s-au putut schimba!...</p>
<p>Vedea bine însă că schimbarea aceasta putea să schimbe și părerea Zulniei, dacă în adevăr izbutise a-i forma o părere greșită despre Iuliu.</p>
<p>Dormea cu fiica sa în două camere alăturate, iar Radu cu Puiu, în alta, lângă odaia ei, și în seara acelei zile se feri să deschidă vorba cu Zulnia, de și parcă inima ar fi îmboldit-o.</p>
<p>In veselia ei față cu ceilalți, era pururea nemulțumirea falsei stări de lucruri ce singură-și crease.</p>
<p>Avea presimțimîntul că va fi biruită și începea de pe acum să simtă obosite sufletească și parcă dorința de-a se izola de tot și de-a lăsa să vină desnodământul ce-i era urât.</p>
<p>Prietenia lui Radu cu Pruneanu și cu Ortenzia nu căuta s-o mai împiedece, oricât o rodea de mult.</p>
<p>Vedea că trebuie să pară și dânsa de ochii lumii de ochii copiilor ei chiar, tot atât de apropiată, și, cu mari silințe de stăpânire asupră-i, mulțumea aparențele. Dar, hotărât lucru, liniște și mulțămire nu mai puteau fi pentru ea.</p>
<p>Și nu-și zicea, doamne ferește, că ea era cauza acestei stări sufletești a ei.</p>
<p>Coca îi ghicea starea aceasta, în parte și își îndoia atențiile pentru mama sa, și-i era cât mai în grabă să înceapă a-i reda pacea...</p>
<p>Din noaptea de la Zürich, avea pentru tată-său respect și iubire, cum încă nu simțise pentru el.</p>
<p>Trebuia dar cu el să aibă sfătuire tainică; de la el putea să dobândească lămuriri în privința trecutului.</p>
<p>Cum se vor întoarce acasă, va căuta să se fololosească de cel dintâi prilej.</p>
<p>A doua zi, întâmplindu-se ploaie, de și numai de vreo două ore, dar fiindcă fusese torențială și drumul în vie nepotrivit pentru plimbare, oaspeții petrecută ziua în salon, unii, în sala de biliard, alții.</p>
<p>Alisa luă seama că fratele său era mai mult pe lângă Elsa.</p>
<p>— Nu cumva îi place? se gândi...</p>
<p>Și, la moment prielnic, îi zise, deoparte:</p>
<p>— Așa e, Dan, că Elsa e foarte drăguță?...</p>
<p>El, nu fără surprindere, parcă nu și-ar fi dat seama încă, răspunse:</p>
<p>— Într-adevăr, e foarte drăguță...</p>
<p>— Azi ai ținut-o mult de vorbă...</p>
<p>— Dacă am văzut-o prea retrasă și parcă, nu știu cum, tristă...</p>
<p>— E fire cam visătoare... Ia vezi, n-ar fi rău...</p>
<p>— Cum, Aliso? Ai crede? Dar vom fi rude...</p>
<p>— Prin alianță... S-a mai văzut...</p>
<p>— De; știu eu... zise Dan, pe gânduri...</p>
<p>Alisa începu să râda...</p>
<p>— Ce copil ești! În atâta aer de iubire, numai tu, singur... Știi, că mai vorbeam zilele trecute...</p>
<p>— Ție ți-ar plăcea, Aliso?</p>
<p>— De ce nu. Elsa mi-e foarte simpatică...</p>
<p>Și se depart, lăsându-și fratele în nedumerire.</p>
<p>In acele momente, Ștefan se apropiase de Elsa.</p>
<p>— Bine, surioară, îi zise afectuos. Tu parcă nu petreci... Ce ai?</p>
<p>Ea tresărise. Acum se înroși foc.</p>
<p>— Nu am nimic, Fănică, îngâna.</p>
<p>— Eu ți-am observat de mai multă vreme ceva ce seamănă cu tristețea și voiam să o întreb pe mama.</p>
<p>— O! să nu faci asta, te rog, răspunse ea cu repezeală..</p>
<p>— Atunci... să-mi închipui că... Dan... e cu ceva în tristețea ta?</p>
<p>Ea îl privi cu ochi mari... Nu înțelese, o clipă. Dar când își dădu seama, se făcu palidă.</p>
<p>Ștefan zâmbi...</p>
<p>— Dan e băiat foarte bun, Elsa... Mie mi-e drag...</p>
<p>Și se depărtă, după ce o bătu ușor pe umeri.</p>
<p>Elsa rămase aici, ca Dan dincolo, pe gânduri...</p>
<p>Ce era în sufletul ei, și ce bănuia fratele să...</p>
<p>Dan intrând în salon, în care era acum numai Elsa, se apropie sfios de ea.</p>
<p>Amândoi se priviră, parcă s-ar fi văzut pentru întâia oară.</p>
<p>Sfătuit de sora lui, înrâurit de logodna ei cu Ștefan, atins de iubirea pe care o consideră întrucâtva romantică, dintre Iuliu și Coca, lui Dan i se ivi acum Elsa cu mult mai frumoasă de cât era in realitate.</p>
<p>Acea înfățișare de încurcătură ce nu i-o văzuse încă față cu el, îi dădu de bănuit că fata îl iubea poate...</p>
<p>— Iartă-mă, domnișoară, că te-am lăsat singură, îi zise după câteva clipe.</p>
<p>— A! te rog, domnule Tunsescu, nu te depărta, pentru mine, de la petrecerea cu ceilalți...</p>
<p>— Dacă-mi dai voie, îți mărturisesc un lucru cei în etate vorbesc de afaceri; cei tineri sunt perechi și vorbesc de dragostea lor... Cei dintâi nu mă interesează; ceilalți nu se interesează ei de mine...</p>
<p>— O! atunci e de datoria mea ca domnișoară de gazdă, să-ți țin de urât, răspunse Elsa...</p>
<p>— Să ne ținem unul altuia, domnișoară. Nu pot ști dacă-ți sunt simpatic, dar știu că am pentru dumneata simpatia cea mai vie...</p>
<p>Elsa se înroși, se înfioră.</p>
<p>Dan păru că nu ia seama.</p>
<p>— Ne vom și înrudi. Aș fi foarte mulțămit să fim prieteni buni. .</p>
<p>Prieteni? da, vorbele celelalte o făcuseră sfioasă, aproape nemulțămită; îi eră teamă că Dan va merge mai departe.</p>
<p>Prieteni buni, cu plăcere, domnule Tunsescu...</p>
<p>— Și ne vom zice pe nume acum, nu-i așa?</p>
<p>— Când ne vom fi împrietenit, da.</p>
<p>— Știi, „domnișoară”, „domnule”, e prea ceremonios...</p>
<p>— Va fi prea ceremonios, negreșit, răspunse ea.</p>
<p>— Eu învăț medicina, e drept, dar îmi place mult să citesc literatură.</p>
<p>Vom citi împreună din scriitorii noștri.</p>
<p>— O! eu ador pe cei Germani: e înalt și duios sentimentalism în scrierile lor.</p>
<p>— E și literarură veche, domnișoară... A noastră e foarte tînără, dar vom putea compara cred unii mai mari din ai literaturii germane...</p>
<p>— Se poate.</p>
<p>— Ce-ți place în poezia germană?</p>
<p>— Pot eu ști ce-mi place ?</p>
<p>— Frumusețea limbii sau armonia poemelor de amor ideal?...</p>
<p>Elsa se înroși la auzul cuvântului: amor... Într-adevăr, fără să-și fi dat până acum seama tocmai amorul ideal din poezia germană o fermecă, fiindcă potrivirea era între sufletul ei și simțimântuș cântat cu gingășie, înrourat de lacrimile înduioșării.</p>
<p>În aceste clipe înțelegea că amorul era mai mult o himeră, întrucât inima ce i se legănase pe ritmul versurilor, nu putuse înlănțui altă inimă. De aceea, fiindcă Dan părea că voiește să urmeze convorbirea asupra acestui simțământ, care, pe ea o rănise, se grăbi să se ridice.</p>
<p>— Prietenie, da; amor, nu... niciodată..., își zise înnăbușindu-și un oftat. Vom citi, domnule Tunsescu opere filosofice, căci filosofia pare creată pentru limba și pentru cugetarea germană...</p>
<p>— De la poezie, la filosofie, trecerea e cam repede, îi zise, zâmbind.</p>
<p>— In poezie nu poate intra oare și filosofia?</p>
<p>— Am înțeles: îți place poezia filozofică. Dar ea poate fi mai degrabă a deziluzionaților, a scepticilor...</p>
<p>De această dată Elsa nu-i mai răspunse: era, în adevăr, de aici înainte, poezia ei...</p>
<p>Iuliu și Coca se iviră...</p>
<p>— Ei! așa mai înțeleg și eu!... exclamă Iuliu, pe un ton prietenos, fără intenție de-a jigni, negreșit.</p>
<p>Dar când își dădu seama că Elsa se făcu palidă atinsă parcă în chip neplăcut de exclamația lui se apropia de ea.</p>
<p>— Te-am supărat, domnișoară Elsa, cu gluma mea ? Aș fi foarte mâhnit.</p>
<p>— O! nu... îngână ea, înroșindu-se de această dată...</p>
<p>— Într-adevăr că mi-am permis poate, prea mult fără să mă gândesc, că dacă m-ar fi îndreptățit strânsa prietenie cu Dan, nu mă îndreptățea setimentul de delicatețe față cu dumneata, ca domnișoară...</p>
<p>— O! dar nu m-ai supărat, zise ea...</p>
<p>Discutam cu domnul Tunsescu despre literatura germană...</p>
<p>Acest incident însă avea să îndepărteze cu dinadinsul pe Elsa de Dan.</p>
<p>Timp de două săptămâni Ecaterina se făcu atât de posomorâtă și stătu atât de singuratică, încât Coca se hotărî să vorbească lui Radu.</p>
<p>Mama sa se dezinteresa de toate ale casei și Coca luase cârma. Avea cum și când să stea de vorbă cu tatăl său, in casă chiar, fără să fi fost nevoie de dus în altă parte, după cum se gândise întâi.</p>
<p>Intr-o după-amiază intră în biroul tatălui său: îl găsi pe gânduri, de și un ziar îi stă dinainte.</p>
<p>— Tată, îi zise după ce-l privi o clipă, starea mamei mă îngrijorează.</p>
<p>— Văd și eu, Coca... și nu știu ce e de făcut.</p>
<p>— Ca să știm ce-ar fi de făcut, nu crezi că ar trebui mai întâi să ne întrebăm de cauză?</p>
<p>Radu o privi lung.</p>
<p>— Căci, o cauză este, urmă dânsa. Eu m-am întrebat ce putea fi, încă de pe când eram la Paris. Tot ce-o nemulțumește, tot ce o face să sufere, este, văd bine, iubirea noastră: a mea și a lui Iuliu. Căsătoria noastră îi displace. În chip silit se întâlnește cu familia lui Iuliu... E bucuroasă a nu vedea pe nimeni din această familie. Nu-i așa, tată? Acestea însă sunt și rămân efectele. Care e cauza dar? Dacă aș ajunge să o cunosc, parcă m-aș crede în putință să îndrept starea aceasta a mamei.</p>
<p>— Crezi? întrebă Radu, pe gânduri.</p>
<p>— Îmi vine a crede...</p>
<p>— Într-adevăr, este o cauză, Coca, — răspunse Radu, după câteva clipe de luptă cu sine.</p>
<p>Coca tresări.</p>
<p>— O cunoști dumneata, tată?</p>
<p>Urmă puțină tăcere.</p>
<p>— Drăgă Coca, începu Radu, nu atit etatea ta, cât judecata ce ai la etatea ta, cât educația ce ți s-a dat, — mă fac să-ți arăt acea cauză... Dacă insă vei găsi un vinovat înaintea ta, nu-i așa că nu vei fi asupru cu el?... A avut îndeajuns, și el, să sufere de pe urma unei rătăciri din tinerețea lui svâpăiată, fără experiență, lipsită câtva timp de bun simț, de demnitate chiar...</p>
<p>Tăcu, privind în jos, în timp ce Coca se uită la el cu surprindere aproape dureroasă. Tatăl său, vinovat? Dar în ce chip, dar față de cine, de vreme ce mama sa nu la el se referise vreodată?</p>
<p>— Șezi, dragă Coca, îi zise Radu, peste puțin; șezi și ascultă cu luare aminte aceea ce-am să-ți spun.</p>
<p>Și povestirea trecutului, amănunțită, cu vorbe căutate bine ca să nu jignească prea mult simțul de curăție al fiicii lui, Radu o făcu timp destul de îndelungat, ținându-și mai mult ochii pe ziarul din care părea să citească.</p>
<p>Iar pe când Coca asculta în adevăr cu luare aminte, îi veniau în memorie anume date, anume împrejurări observate de inteligența ei de copil, dar rămase în mintea ei fără vreo lămurire. Mai ales plecarea ei cu mama sa de la Borsec și apoi la Viena... unde a fost martoră la un fel de ceartă între mama și tatăl ei...</p>
<p>Caracterul Ortenziei i se desfășura vrednic de admirație și alături, caracterul mamei sale, care, deși bun, cedase unei gelozii îngrozitoare, unei neîncrederi nu mai puțin de îngrozit, în Ortenzia și în Radu. Și această gelozie, această neîncredere țineau încă și erau cauza dureroasă a stării ei de acum.</p>
<p>— Cum vezi, dragă Coca, eu și numai eu am fost vinovat; eu și numai eu am făcut să sufere, în chip deosebit pe două femei ce trebuiau să-mi fie scumpe și sacre, una ca soție; cealaltă ca prietenă.</p>
<p>Și lacrimi îi înrourară ochii, pornite din adâncă mâhnire, din răvășitoare părere de râu.</p>
<p>— A trebuit să suferi și d-ta mult, tată, zise Coca, induioșată.</p>
<p>— O! da, am suferit, Coca ți-o jur, dar suferința mea era a vinovatului și o meritam. Putin ciudat este, — și îți va părea și ție, cred, — că mama ta, în timp ce m-a iertat și mi-a restituit respectul ei, — nu a putut să se convingă niciodată de nevinovăția Ortenziei și aproape nici de căința mea... Și doar i-am arătat cu sinceritate că numai eu greșisem... Și doar a putut vedea, că după ce ne-am întâlnit iarăși cu Prunenii, Ortenzia, prin purtarea ei pururea aceași, era vrednică de încrederea și de iubirea ei de odinioară...</p>
<p>— Din unele inimi, dragă Coca, presemne, dacă încrederea a zburat odată, nu se mai poate întoarce în ele. E mai mult o fire nenorocită, a mamei tale. Ea nu se poate stăpâni... Iată de ce suferă și se închide din ce în ce mai tare în suferința ei...</p>
<p>— Ce dureros lucru... Căci dacă nu o vom putea face să-și revină, cum voi putea eu, dragă tată, să merg cu bucurie cu sinceritatea inimii mele, la împlinirea dorului meu de a mă însoți cu Iuliu?</p>
<p>— Ce vrei să zici, Coca?</p>
<p>— Aș avea ca o remușcare să o văd nenorocită, iar eu să mă bucur...</p>
<p>— Coca, oricât ar suferi mama ta, suferința ei nu poate să lovească în viitorul tău. Nu e drept, zise Radu cu tărie.</p>
<p>Coca plecă în tăcere capul și rămase pe gânduri... Era așa, cum spunea tatăl său și totuși iubirea, mila ei fiască era în luptă cu datoria către sine. Avuse apoi intenția să spună tatălui ei cum căutase mama sa s-o întoarcă de la luliu și de la familia lui... Ar fi fost un motiv mai mult ca tatăl său să-i spună cât era de neîndreptată firea Ecaterinei...</p>
<p>N-ar fi servit la nimic dar destăinuirea ei și tăcuse.</p>
<p>— Nu, dragă Coca, urmă după puțină gândire Radu; nu... Mă împotrivesc eu și cred, ca am dreptul, ca nu din cauza mea — căci eu urmez a fi vinovatul — tu să suferi în iubirea, în viitorul tău. La voi trebuie să se oprească trecutul. Eu și mama ta, am trăit; voi aveți de aici încolo de trăit.</p>
<p>— Să nu încerc însă, tată, s-o mângâi, s-o înbunez, s-o vindec?</p>
<p>— Ar fi ca o datorie a ta, însă mă tem, la o fire ca a ei, să nu ajungi la cu totul altă extremitate. Eu am pus ani de zile și n-am izbutit. Tu nu poți dispune de ani întregi... luliu așteaptă cuvântul tău... Părinții lui mi-au vorbit de unirea voastră...</p>
<p>— Eu cred că mai putem cu toții aștepta. luliu are încă doi ani până să termine. Nu poate fi, în adevăr, cu totul legat de viitoarea lui profesiune, ca s-o aștepte, ca unul ce ar vedea în ea unicul mijloc de viață; se cheamă însă că lucrează și pentru un titlu și putem aștepta până să și-1 dobândească. Doi ani înseamnă, cred, prea puțin, față cu viața întreagă de apoi...</p>
<p>— Dragă Coca, nu eu te voi sili să nu faci ceea ce crezi că e bine și drept. Încearcă... Dar numai tu; eu aș îngreuna calea izbândei tale, zise el, cu tristețe.</p>
<p>— Voi încerca, tată... Presimt că voi izbuti.</p>
<p>— Cu atât mai bine.</p>
<p>— Urmă iar puțină tăcere.</p>
<p>— Coca dragă, ca precauțiune, cred că ar fi bine să nu spui mamaei tale că m-am mărturisit ție... Să cauți s-o faci a-ți spune și ea trecutul... Înțelegi...</p>
<p>— Da, tată; mulțumesc. Sfatul dumitale e bun...</p>
<p>	Își strânseră mâna, uniți prin speranța izbândei și Coca ieși, parcă mai ușurată.</p>
<p>Nu judeca vina tatălui său, după cum nu putea înțelege firea mamei sale. Nu se întreba ce ar fi făcut dacă ar fi fost în locul Ecaterinei; ea primea starea de față, cu nedumeririle și cu greutățile ei și se chibzuise cum să înceapă lupta cu mama sa — căci lupta avea negreșit să fie.</p>
<p>Căsătoria Alisei cu Ștefan se făcuse și ei se aflau în străinătate de trei luni de zile.</p>
<p>Ecaterina se prefăcuse bolnavă numai ca să nu se ducă la o serbătoare ca aceasta, când avea să se întâlnească iarăși cu Prunenii.</p>
<p>Cât p-aci să nu se ducă nici Coca; dar tatăl său stăruise atât de mult, că fata nu se mai împotrivise: de altfel o trăgea inima să nu lipsească de la nunta amicei sale; dar fiindcă, de la explicațiunea cu tatăl său nu se mai dezlipise de lângă mama sa voia să-i facă și această jertfă.</p>
<p>Radu începuse să-o prindă pe Ecaterina e puternică dușmănie: îl disperase, la urma urmei acea încăpățânată ură pe Ortenzia, acea hotărâtă atitudine prin care voia să-și arate împotrivirea la căsătoria Zulniei cu Iuliu.</p>
<p>Egoismul acesta nemaipomenit, de a jertfi fericirea fiicei sale, numai spre a-și mulțumi ciudata rătăcire, îl răcea de soția lui, zi cu zi...</p>
<p>Acum, de atât de îndelungată vreme, ea nu mai primea pe nimeni, aproape nu mai ieșea din camerele ei, unde mânca adeseori, singură; de fapt se despărțise de el. Ii vorbea, când erau de față copiii, dar vorba-i era rece, mărginită la lucruri și treburi de rând de-ale casei...</p>
<p>Ca fizic, slăbise, îmbătrânise, aproape se înnegrise la față. În ochii ei se vedea răutate; în trăsăturile chipului, suferință. Mersul i se făcuse tărăgănat: vorba, moale. .</p>
<p>Îi plăceau mângâierile fiicei sale, o măgulea acea retragere de bună voie a ei pe lângă dânsa și adeseori petrecea chiar ore liniștite cu Coca în singurătatea amândurora.</p>
<p>În una din aceste zile Coca o înconjură cu atâtea dovezi de duioasă iubire, încât, la întrebarea ei făcută cu glas blând, dezmierdător pentru ce suferința, necunoscută ei, ca fiică? Pentru ce singurătatea, când ar fi nespus de mulțumită, alături cu ea, în petreceri plăcute de familie — Ecaterina izbucni.</p>
<p>Și ceea ce deja auzise de la tatăl ei, auzi încă odată de la mama sa — însă câtă deosebire între sinceritatea și căința lui Radu și puterea de ură, pornită din îndoială, puterea vie, prin care Ecaterina privea și explica toate împrejurările trecutului.</p>
<p>Coca așculta cu inima strânsă de durere, că în mintea ei era silită să judece acum pe părinții ei și să vadă că tatăl său, vinovat, era mai bun decât mama sa, în nedreptatea ei!</p>
<p>Negreșit, nu-i tăgăduia că trebuia să fi suferit, dar nu mai puțin adevărat era că, în oricât de mare suferință, bunul simț, puterea de pătrundere, spiritul de dreptate, ale omului încercat, trebuiau să limpezească realitatea faptelor și să statornicească adevărul — indiferent dacă ar fi iertat sau nu pe vinovat.</p>
<p>— Vezi, dar, Coca, termină Ecaterina cu energie, că mi-e peste putință să mai văd pe femeia aceasta, mai ales cu neturburata ei seninătate de conștiință.</p>
<p>— Dragă mamă, scumpă mamă, dar dacă e într-adevăr nevinovată, îi zise cu glas blând...</p>
<p>Ea, nevinovată? strigă și sări în sus, dând deoparte mâinile ce fata și le pusese în ale ei.</p>
<p>Fugi încolo, Coca... Dacă după câte, ai auzit, dacă după tot ce mi-ai smuls din suflet și încă te mai îndoiești de suferința mea, de adevărul celor văzute de mine, nu meriți să-ți mai spun niciun cuvânt! A! Dar înțeleg de ce vreți s-o apărați până la sfîrșit, tatăl tău fiindcă nu poate uita plăcerile vinovate cu ea — iar... tu, fiindcă ți-ai pus în cap să-l iei pe fiul său. Ia-1, ia-l — căci minunată soacră vei avea... căci în virtuoasă familie vei intra...</p>
<p>Și sleită de acea puternică ațâțare, căzu pe o canapea, palidă, cu ochii închiși. Inima i se batea să se rupă, în jurul pleoapelor i se făcuseră cearcăne vinete, buzele i se învinețiseră.</p>
<p>— Mamă! Dragă mamă, strigă Coca speriată — și se apropie, îi luă mâinile, începuse să i le sărute, să o mângâie, să-i vorbească aproape ca unui copil...</p>
<p>Ea se liniști după câteva clipe, dar rămase posomorâtă, nesimțitoare la desmierdările fetei.</p>
<p>Un singur lucru ar fi înviorat-o: să-i fi spus Coca atunci că nu va intra în familia Prunenilor, că nu va lua pe Iuliu...</p>
<p>Dar aceste vorbe, pe care le aștepta, Coca nu le rosti, nu le putea rosti și inima ei de mamă se închise aproape cu totul pentru fiica sa.</p>
<p>Veni ziua nunții Alisei. Până atunci, dacă văzuse că Zulnia urma să nu se ducă de lângă ea, se mai înbunase. Dar când i se spuse că nunta era a doua zi, când Coca o rugă să meargă, ea se supără grozav și nu a vrut nici pe ea să o lase. Radu intervenind, se iscă pentru întâia oară, față cu Coca între el și ea, o ceartă violentă... care iarăși îi slei puterile.</p>
<p>— Duceți-vă, n-aveți de cât să vă duceți... V-ați unit cu toții împotriva mea. Duceți-vă... să nu vă mai văd....</p>
<p>Și izbucni în plâns.</p>
<p>Radu o luă pe Coca, fără voia ei, de lângă mama sa — și Ecaterina plânse singură, ore întregi, de ciudă și de ură pe ei.</p>
<p>La nuntă, Coca se stăpâni mult, ca să fie în nota situațiunii — dar șopti lui Iuliu că avea să-i vorbească și că a doua zi va veni cu tatăl său la ei acasă.</p>
<p>Într-adevăr, în după-amiaza acelei zile, Radu și Coca intrară pentru întâia oară în casa Prunenilor.</p>
<p>După puțin, Coca ceruse voie să vorbească numai cu Iuliu, ceea ce îi surprinse și neliniștise pe Pruneni.</p>
<p>În timp ce Radu rămânea cu părinții, Iuliu trecea cu Zulnia în biroul lui.</p>
<p>Ea îi luă mâinile în ale ei, căută lung în ochii lui, cu nespusă duioșie, aproape înrourată de lacrimi și-i rosti cu emoție:</p>
<p>— Iuliu, trebuie să cunoști adevărul situației din casa noastră.</p>
<p>— Mă neliniștești, Coca...</p>
<p>— Vino să ședem, Iuliu...</p>
<p>Șezură. Urmă un moment de tăcere, grea pentru Iuliu mai mult.</p>
<p>— E ceva grav în familie, luliu... începuse ea și-i povesti starea mamei sale, hotărârea ei de a nu vrea s-audă de însoțirea lor.</p>
<p>— Și tu Coca... în ce chip vei predestina viitorul nostru? E o stare bolnăvicioasă, pe care medicina mi-o poate explica, dar care va cere timp îndelungat pentru vindecare... poate prea mult timp.</p>
<p>— Vorbești de corp: La ea sufletul suferă... și într-adevăr că va trebui timp foarte îndelungat.</p>
<p>— Dorința ta este să amânăm dar împlinirea visului nostru... sine die ?</p>
<p>Ea îl privi duios, trist:</p>
<p>— Dragă Iuliu! Va trebui... Voiam să-mi întrebuințez toată puterea ca să-i alin sufletul, ca să-i schimb firea... ca să...</p>
<p>— Dragă Coca... cunoști tu cauza acestei suferințe? o întrebă el, întrerupându-i vorba.</p>
<p>Ea îl privi adînc; privirea lui spunea că el o cunoștea.</p>
<p>— O cunoști... și tu ?</p>
<p>— Da, Coca...</p>
<p>Tăcură, stânjeniți...</p>
<p>Nu se putea ca Iuliu să nu fi căutat și el, să știe taina trecutului. Și în cele de pe urmă tatăl său i-o povestise.</p>
<p>O cunoști... murmură Coca, înroșindu-se...</p>
<p>— Să nu învinovățim pe nimeni, Coca; dar să statornicim diagnoza boalei mamei tale, ca să zic așa. A fost o fire prea mândră, prea egoistă, aceasta să nu te supere, te rog, Coca. Împrejurările triste din trecut au lovit-o, nu în iubirea pentru tatăl tău, care, negreșit că nu a fost duioasă, ci în mândria ei; iar superioritatea de caracter a mamei, de care s-a convins în sufletul ei, a ațâțat-o și mai mult și i-a preschimbat vechea prietenie, în ură. Prietenia aceasta chiar, față cu mama, nu era sentimentul adevărat ce poartă acest nume; era legătura care unește pe cel tare ce vrea să comande și să fie ascultat, de acela, care blând de fire, iubește sincer și ascultă, și se supune. În asemenea condiții, cel care nu cunoaște însușirile celui blând; iar când o împrejurate îi pune față în față și când lipsa de simțământ a celui tare se vede in cumpănă cu puterea de caracter a celui blând, conflictul sufletesc se ivește și cel tare nu poate ierta celui blând că n-a greșit... Crezi oare, dragă Coca, apoi, că va mai fi putut „mama Tina" să trăiască cu „tata Radu" dacă convinsă ar fi fost de vinovăția mamei mele? Niciodată! Te asigur! I-a putut ierta, lui, rătăcirea cea fără de greșeli materiale — căci, să se despartă, să fie singură și să vă crească pe voi, se va fi gândit matur că-i era foarte greu. În schimb n-a putut ierta pe aceea ce nu greșise cu nimic tocmai fiindcă știa că nu greșise. Ea îți va fi spus poate lucrurile ca fiind convinsă de vinovăția mamei, cred; însă aici intrăm în caracterul bolii. Acea ură nedreaptă s-a făcut boală a sufletului și aceasta sapă și corpul. E un temperament nenorocit — iartă-mi expresia, Coca — și mă tem că nu vei putea fi medicul care să-i dea vindecarea. Prin aceasta nu voiam să zic că nu trebuie să-ți faci datoria... Nu, nici nu-mi trece prin gând și te rog chiar să faci până și imposibilul spre a-ți împăca conștiința. Eu voi aștepta ani întregi fără să mă plâng sau să mă descurajez, cu aceeași neclintilă iubire de tine, cu aceeași statornică încredere în viitorul nostru. De partea aceasta te rog să fii liniștită și toată grija să ți-o strângi asupra „mamei Tina“ pe care o iubesc ca odinioară.</p>
<p>Coca, îi strânse mâna, cu ochii în lacrimi de iuibire și de recunoștință. Se ridică... și pentru întâia oară i se lipi de piept.</p>
<p>El îi sărută fruntea cu respectoasă duioșie. Mâinile li se strânseră iarăși pentru câteva clipe.</p>
<p>Și nu se mai văzură... Prunenii, pe deoparte se retrăseseră la moșie iar Iuliu rămase singur, în tovărășia studiilor Iui.</p>
<p>Drăgoeștii nu mai primiră pe nimeni...</p>
<p>Alisa și bărbatul său îl întâlniră rar pe Iuliu; dar ei ca și Dan, înțelegând că un mister apasă viața celor două familii, nu căutară să silească lăcrița în care și unii și alții voiau să-l țină închis.</p>
<p>De altfel, un mister neînțeles părea că este și în familia Arbatovici, în ceea ce o privea pe Elsa: ea, de asemenea trăia deoparte și fugea de Dan.</p>
<p>Nici mama ei chiar nu o putea face să spună ce avea.</p>
<p>Și astfel, fiecare trăiau cu nemulțumirile lor.</p>
<p>Ecaterina încă-i în neîngrijirea în care se lăsa nepăsătoare de ea, ca și de toți ai săi, ajunsese umbra ei iar Coca vedea, pe zi ce merge, cu durere, că jertfa ei nu avea nicio influență: luliu pusese bine diagnoza, din nenorocire.</p>
<p>Un medic venea acum de câtva timp, aproape în fiecare zi, ca să constate însă că nu eră nimic de făcut. Ecaterina nu voia medicamente, nu primise călătoria ce i se rânduise să facă.</p>
<p>Ea simțea că bărbatul său îi era vrăjmaș și-l ura; simțea că Coca stă în preajma ei, din datorie — că era iubită nu credea — și fiindcă îi ghicea gândurile împărțite între ea și Iuliu — începuse a n-o mai avea la inimă. Pe Mihail îl mai iubea - dar ce folos avea de la el, în starea ei?</p>
<p>Dorea doar să moară — o dorea însă și aceasta cu un fel de turbare înăbușită — căci dacă voia să scape de toți, avea convingerea că și celorlalți le era a scăpa de dânsa — ca apoi să-și facă după poftă...</p>
<p>Ea le era ghimpe în viață — ea, care suferea...</p>
<p>Într-o zi îi veni pentru întâia oară în minte gândul de a-și curma singură viața, de-a termina cu chinurile ei, într-adevăr îngrozitoare, mai ales nopțile, când nu putea să închidă ochii de fel.</p>
<p>Ea nu-și dădea seama că Coca se schimbase și ea — biata fată nevinovată — se făcuse palidă, slăbise, nu mai aveâ nici un zâmbet.</p>
<p>Ea se vedea numai pe sine: își amintea numai de Ortenzia, pe care ar fi sfâșiat-o, de i-ar fi fost cu putință lucrul; își vedea moartea cu ochii, și-i era totuși frică să moară.</p>
<p>Nici nu poate fi de închipuit chinul ideei fixe, neîncetata turburare de la slăbiciunea fizică până la aprinsa încordare a sufletului bântuit de vedenii până la aproape nimicire a simțirii când părea moartă.</p>
<p>Într-o zi îi păru că Ortenzia venise, singură... După o clipă o văzuse în biroul lui Radu, în brațele lui apoi și se ridică îngrozitoare de mânie, aproape se târî cu șovăiri din amețeală, până in birou... Dar îl găsi gol. Nu era nici Radu, nici Ortenzia.</p>
<p>Sleită de silința ce făcuse asupra ei, căzu leșinată și Puiu, dând peste ea, sculă casa in picioare, cu strigătele lui.</p>
<p>O săptămână nu se putu mișca din pat, căci acum nici nu mai mânca. I se dădea hrana în chip artificial.</p>
<p>Era o zi de primăvară minunată. Aprilie se îmbrăcase cu flori, în grădina în care dădeau ferestrele odăii de zăcere a Ecaterinei.</p>
<p>Una din ferestre era deschisă și aerul curat de dimineață intră odată cu razele soarelui deja de câtva timp răsărit.</p>
<p>Puiu era lângă mama sa; Coca ieșise în grădină să se plimbe.</p>
<p>Mirosul acela de primăvară ce venea pe aripile adierilor, în tovărășia mirosului delicat al fiorilor ce împodobeau pomii roditori, îi dă tinerei fete senzațiile plăcute ale înviorării... Se simțea bine în acea împrăștiere de raze, în bătaia căreia fragedul frunziș se arătă de alcătuire nespus de gingașă; uită parcă tristețea sa și suferința mamei sale: era în clipe când se putea gândi la Iuliu, la dreptul lor de-a fi fericiți.</p>
<p>-Puiule, ajută-mă să mă duc puțin până la fereastră... șopti Ecaterina.</p>
<p>-Da, mamă...</p>
<p>— Bine că e vacanță, să mai stai și tu lângă mine... M-am săturat tot cu Coca și Coca s-o fi săturat de mine.</p>
<p>— Nu, mamă. Coca nu se satură... Coca-i bună... răspunse băiatul cu căldură...</p>
<p>Și sprijinind pe mama sa, o duse și o așeză pe un scaun, apoi repede îi acoperi spinarea cu un șal gros.</p>
<p>— Să trăești, Puiule mamă... A! Ce bine e aici... îmi pare că sunt afară... Uite, cum au înflorit de frumos pomii! Ce aer! Ce cer albastru...</p>
<p>Și pe chipul ei ars de boală se așternu liniște, mulțumire — ceva ce ținea de bucuria unui copil...</p>
<p>Ochii ei se pierdeau în adâncul de sus, se coborau apoi și printre zăbrelele de fier ale împrejmuirii cercetau strada tăcută, care îi apărea ca necunoscută.</p>
<p>Îi făcu plăcere o ceată de vrăbii care se abătu deodată pe unul din pomi... Ramurile tremurară și ninseră jos fluturi albi... Era puțină viață în care vibra veselia fără grijă, în acel cor de ciripituri, în acele sărituri vii de la o creangă la alta.</p>
<p>Puiu stă ceva mai departe, bucuros de mulțumirea mamei sale, căutând mai mult la ea decât afară.</p>
<p>După un timp se auziră pași răsunând pe trotuarul bine pavat al străzii... Luarea aminte îi fusese atrasă... și peste puțin zări printre zăbrele un bărbat, trecând strada în lat, cu umbra după el.</p>
<p>Deodată Ecaterinei i se încruntară sprâncenele... Căută cu mai multă încordare, plecându-se mai aproape către fereastră, ca și cum ar fi voit să cunoască cine era trecătorul — apoi cu iritare, întoarse capul spre Puiu, nedumerit:</p>
<p>— Unde-i Coca? Ce face ea? Du-te vezi.</p>
<p>— Bine, mamă...</p>
<p>Băiatul ieși, neliniștit, iar ea începuse să murmure cuvinte neînțelese care căutau însă ațâțare din ce în ce mai tare.</p>
<p>Coca veni într-un suflet.</p>
<p>— Unde ai fost? o întrebă mama, cu asprime.</p>
<p>— În grădină, mamă.</p>
<p>Bolnava căută la chipul fetei care purta urme proaspete ale aerului curat și ale odihnei.</p>
<p>— În grădină, firește, strigă Ecaterina cu glas ridicat, să vezi pe Iuliu... Nu te întâlniseși de mult și nu te mai răbda locul de lângă mine...</p>
<p>— Iuliu, mamă? De unde?</p>
<p>— Cum de unde? Nu l-am zărit adineauri trecând pe stradă? Asta a mai rămas: să vă șoptiți acuma printre zăbrele...</p>
<p>Dar te înșeli mamă... Iuliu a plecat în Moldova...</p>
<p>— A plecat? De unde-o știi, mă rog? Asta înseamnă că vă vedeți în taină, că vă screți poate, cum făceați când erai la Paris... Chip, te dusesem departe ca să vă luați gândul unul de la altul și când colo, domnișoara scria și primea scrisori...</p>
<p>— Am aflat de plecarea lui, de la Puiu... răspunse ea cu blândețe.</p>
<p>— Și Puiu de unde ar ști? S-o fi ducând pe la Iuliu pe acasă! A! Am să-i rup urechile, măgarului.</p>
<p>— Nu, mamă. Puiu știe de la Dan pe care l-a întâlnit ieri...</p>
<p>— O! Nu voi putea niciodată să nu mai aud de oamenii aceștia!.</p>
<p>Niciodată! Niciodată!...</p>
<p>Și glasul i se stinse, din excesul de silință de-a vorbi cu mânie...</p>
<p>Copila veni de-i luă capul în mâinile ei și de-o sărută.</p>
<p>— Mamă dragă.... de ce gândurile acestea mereu? Oare nu vezi că nu mai ies nicăeri, numai ca să am mulțămirea de-a te vedea vindecată?</p>
<p>Ea se lăsa acelor dezmierdări, ca un copil răsfățat, gemând ușor, mulțumită întrucâtva, cu ochii țintă în adâncimea cerului liniștit și luminos.</p>
<p>Soarele trecuse din dreptul ferestrei, dar grădina rămânea în plăcut amestec de raze și de umbre... Adierea era însă mai simțită, era aproape răcoroasă.</p>
<p>În clipele ei de ațâțare de mai adineauri, șalul aproape-i căzuse de pe umeri; dezmierdările fetei, îl făcuseră să-i alunece în jurul mijlocului.</p>
<p>Ca de obicei, iritarea o asuda; pentru corpul ei slăbit era de ajuns acea adiere spre a-i face rău.</p>
<p>Vorba cu fiica sa ținu mult, fără să ia aminte niciuna, nici alta la bustul subțire îmbrăcat cu albituri de casă.</p>
<p>O înfiorare de frig o făcuse să-și treacă mâinile pe piept și pe umeri...</p>
<p>Coca văzuse și sări...</p>
<p>— Ah! Ce copilă sunt... Ți-a căzut șalul și eu nu văd...</p>
<p>O înveli repede... și o sărută. -</p>
<p>— Du-mă în pat...: Mi-e rece... șopti cu glas plângător de răsfățare...</p>
<p>— Haide, mămico, haide... „</p>
<p>În pat Ecaterina se cuibări să se încălzească — în timp ce copila închise fereastra...</p>
<p>Tocmai spre seară se arătară urmările: Ecaterina începuse să aibă călduri. Fruntea-i ardea, în timp ce mâinile și picioarele îi erau ca gheața...</p>
<p>Coca spuse lui Radu — însă când el veni să o vadă, ea se înfuria și-i strigă să iasă...</p>
<p>Apoi, se înfundă în așternut și stătuse câtva timp ghemuită.</p>
<p>Coca veghiând, citea la lumina lampei de după căpătâiul patului, când, deodată o văzuse pe mama sa că aruncă de pe ea plapuma...</p>
<p>Când se apropiase, îi luă seama obrajilor aprinși foarte tare și mișcărilor, aproape în neștire, a brațelor și a capului când într-o parte când în alta.</p>
<p>O pipăi și se înspăimântă de atâta fierbințeală.</p>
<p>— Mamă, ți-e rău? o întrebă.</p>
<p>Ea răspunse, abia deschizând ochii, cuvinte neînțelese.</p>
<p>Coca sună repede și servitorului ce i se ivi, îi ordonă să alerge la medic și să-l aducă.</p>
<p>După o oră, când sosi medicul — trecuse miezul nopții — temperatura bolnavei era de 40 de grade.</p>
<p>Neputând să-și dea atunci seama ce anume era, dar informându-se de cauză, medicul prescrise un febrifug...</p>
<p>Într-adevăr, după două ore, căldura scăzuse...</p>
<p>Dimineața însă, când o ascultă, constată o răceală a pulmonilor și prescrise medicamente pentru prevenirea unei inflamații serioase.</p>
<p>Totuși dubla peripneumonie se declară și după câteva zile boala se înrăutăți din cauza lipsei de putere de rezistență a corpului sleit.</p>
<p>În acea stare, cealaltă boală, a ideei fixe, înrăutățea boala corpului și o făcea primejdioasă.</p>
<p>Fiindcă nu suferea acuma pe nimeni din casă, i se aduse o soră de la „Crucea-Roșie“ să o îngrijească și s-o vegheze...</p>
<p>Nu suferea pe nimeni din ai casei și totuși era cu gândul numai la ei, în felurite închipuiri bolnăvicioase care-i exaltau suferința...</p>
<p>Medicul vedea progresul boalii, cu mirare, întrucât el lua toate măsurile...</p>
<p>Și Paștele trecură plin de mâhnire și de îngrijorare pentru toți ai casei...</p>
<p>Coca, se gândea la Iuliu a căruia întoarcere o dorea, ca să-l vestească de boala mamei sale și să-i ceară ajutorul lui medical... În știința lui, deși nu era încă medic, avea încredere... Dar apoi când cugetă că mama sa, dacă îl va vedea, se va mânia — ceea ce va fi alt rău pentru ea — renunță cu regret la ideea ei.</p>
<p>Totuși îi scrise — iar el, cum se întoarse și găsi rândurile ei, alergă numaidecât.</p>
<p>Medicul era în camera bolnavei; Coca îl rugă să treacă în birou.</p>
<p>Aici avuse o convorbire îndelungată cu tânărul doctorand, pe care-l cunoștea, căci îl avusese elev...</p>
<p>Ecaterina mergea rău de tot și imediat nu-și explica starea ei de iritare nervoasă pe care medicamentele n-o puteau potoli — stare care înrăutățea boala...</p>
<p>— Să fi având vreo mare mâhnire sufletească? zise medicul... îmi vine a crede... Pare a fi în turburarea unei idei fixe... Are uneori niște furii ciudate... Când refuză orice medicament, orice îngrijire.</p>
<p>Iuliu asculta cu capul plecat, necutezând să se uite în ochii medicului:</p>
<p>Acesta înțelese, din atitudinea tânărului, că așa era.</p>
<p>— Îmi permit a vă cere concluzia... zise Iuliu, câutând cu tristețe la medic...</p>
<p>— Pentru dumneata, numai: corpul prea slăbit; rezistența lui, neînsemnată; starea sufletească, iritatoare; primejdia, aproape de neînlăturat.</p>
<p>Cercetară încă, într-un consult medical, ce măsuri ar mai fi trebuit de luat — și medicul se întoarse în camera bolnavei, surprins că Iuliu nu voise a-l însoți.</p>
<p>— Ce-a spus medicul? îl întrebă Coca ivindu-se.</p>
<p>— Starea, gravă — din cauze ce noi le cunoaștem — dar nu de disperat, îi răspunse el...</p>
<p>— Iuliu, te rog, nu-mi vorbi ca un medic... Eu presimt că răul e foarte îngrijitor...</p>
<p>— Nu, Coca... nu...</p>
<p>— Oare nu mă crezi tu îndestul de curajoasă?</p>
<p>— O! Te cunosc, scumpă Coca: ai dat dovezi...</p>
<p>— Atunci dar?..</p>
<p>— Să sperăm.</p>
<p>— Ah! de ce n-o poți și tu vedea... zise ea, cu lacrimi în glas...</p>
<p>— Aveți pe cel mai bun medic, Coca: să sperăm.</p>
<p>Ea îl privi, lung, cu adâncă mâhnire — și oftă: înțelesese ce Iuliu se ferea să-i spună — și după plecarea lui, intră la Radu și cu izbucnirea durerii, i se lipi de piept, strigându-i înăbușit.</p>
<p>— Tată! Mama-i perdută!</p>
<p>— Cum? Cine ți-a spus? zise el, îngălbenindu-se.</p>
<p>— Am ghicit din atitudinea lui Iuliu, după consultarea lui cu medicul...</p>
<p>A! Nu te dispera, Coca, răspunse Radu, mai cu liniște...</p>
<p>Dar când o văzuse pe Coca lâsându-se, în jilțul lui și plângând, neliniștea i se întoarse.</p>
<p>După puțin intră medicul și amândoi îi cerurâ cu stăruință adevărul...</p>
<p>Boala ținuse totuși mai mult decât se putea crede...</p>
<p>Și era dureros de văzut lupta între dorul de viață — Cu toate că Ecaterina adeseori voise moartea —- și sfîrșitul de neînlăturat care se lămurea pe fețe și mai mult din privirile ei, de pe chipul ei pierdut.</p>
<p>În asemenea luptă îngrozitoare intră cu mare parte de înverșunare ideea fixă că, ducându-se din lume ei vor rămâne... O vor uita repede ca una ce stătuse în calea dorinței lor și nicio lacrimă de părere de rău adevărată, nu va străluci mai apoi pe țărâna mormântului ei... Ea va dormi somnul de veci, prea de timpuriu început — și ei se vor bucura în liniște, căci ea, numai ea, era turburarea lor!</p>
<p>Câtă ură, câtă turbare îi fierbea sângele deja înveninat de boală, la asemenea gânduri răvășitoare și boala se făcea mai adâncă, cu fiecare clipă de chin sufletesc!</p>
<p>De îndată ce vedea pe unul din ei, trecând ferit prin umbra încăperii, ea se ridică într-o parte, adunându-și puterile cu încordată silință și chemându-l lângă ea, îi aruncă în față, scrâșnind, vorbele îngrozitoare ce le gândea mintea ei întunecoasă.</p>
<p>Într-o zi Coca nu mai putuse răbda, în durerea ei, învinuirea că și ea o va uită și îngenuchiă lângă patul ei izbucnind în plâns:</p>
<p>— O! Mamă, mamă, cum de-ți poți închipui asemenea grozăvie... Dar vei trăi mamă; vei uită, dumneata, supărările trecutului și vor mai fi mulțumiri pentru sufletul dumitale...</p>
<p>În fața unei asemenea sincere dureri, parcă se înduioșa, nenorocita bolnavă și o atrase pe Coca lângă ea.</p>
<p>— Dragă copilă! Dragă copilă, îi murmură cu părere de rău...</p>
<p>Copila îi vorbi mult, mult și ziua aceea trecuse mai cu liniște pentru bolnavă.</p>
<p>Seara, Iuliu venind să măi afle știri, bolnava îi putuse deosebi glasul, din șoaptele din sală și începuse să se agite, apoi să strige:</p>
<p>— A venit! A venit să vada dacă am murit. Cioclul! Cioclul!</p>
<p>Coca alergă înspăimântată, dar bolnava o alungă cu atâta înverșunare în graiul ei ațâțat, că deodată ceva parcă se rupse în adâncurile ei și căzuse pe pernă cuprinsă de sânge...</p>
<p>Un horcăit îngrozitor și mișcări disperate după aer, de câteva clipe — și când Iuliu intră speriat și o cuprinse în brațele lui, capul Ecaterinei căzuse într-o parte: murise înnăbușită de năvălirea de sânge... Se terminase!...</p>
<p>Era în Iulie — zi de arșiță; dar pe drumul larg din pădurea bătrână, umbrită de înalții și stufoșii stejari, răcoarea dădea viață și făcea plăcută plimbarea.</p>
<p>Coca mergea alături cu Iuliu, amândoi pe cai.</p>
<p>Eră liniște pe frumoasa față a copilei dar și urme de tristețe, vădite.</p>
<p>Iuliu căuta la ea duios:</p>
<p>— Când voi vedea, dragă Coca, iarăși zâmbetul pe buzele tale?</p>
<p>— Nu știu, Iuliu... Mă urmăresc mereu vorbele bietei mame că: voi fi veselă când ea nu va mai fi și veselă nu pot ajunge... Mă supără când mă surprind liniștită; îmi e ca o remușcare ideea că voi fi fericită cândva...</p>
<p>— O! Ce gânduri; Coca! E într-adevăr de neîndreptat pierderea bietei „mame Tina" și o deplâng din inimă. Că nu o vom uita, e mai mult ca sigur. Totuși, ca să luăm ca o remușcare viața ce ne promite mulțumiri firești tinereții noastre, mi se pare că ar fi nedreptate chiar față de amintirea cu „mama Tina"... Ea vorbea din izvorul unor resimțimânte pe care nu i le imputăm, dar desigur că în adâncul sufletului ei de mamă, în momente de liniște, ea binecuvântâ ce trebuia să fie...</p>
<p>Lasă dar scumpă Coca, tinereții, dreptului tău de viață, puterea de-a vindeca încet, încet rănile trecutului și privește numai în viitor... Te rog, Coca, ascultă-mă...</p>
<p>Ea avuse sclipirea unui zâmbet de îmbunare...</p>
<p>— Poate că mă voi obișnui cu spusele tale... E prea de curând însă dureroasa pierdere... și am iubit-o pe mama... pe biata mamă care suferea nespus de mult...</p>
<p>Ochii i se înrourară...</p>
<p>Din urmă îi ajunseră Alisa, Ștefan, Dan și Puiu, călare.</p>
<p>Iuliu caută spre ei...</p>
<p>— Uite alt suferind... îi zise Zulniei...</p>
<p>— Într-adevăr, ce va fi având Dan?</p>
<p>Alisa potrivi calul lângă Coca...</p>
<p>— Tot tristețe și pe-aci? Căci o tristețe târâm, călare, alături de noi, zise ea, râzând și arătând pe Dan...</p>
<p>Acesta, tresări și închipui un zâmbet.</p>
<p>„Plaisirs d’amour ne durent qu'un moment; chagrins d’amour durent toate ane vie" cântă Ștefan în chip comic...</p>
<p>— Așa! îi zise Alisa, plăcerile amorului țin, pentru dumneata, domnule Tonton, numai un moment?</p>
<p>— Mă rog, așa zice cântecul, răspunse Ștefan, nu eu... Iar Dan ne poate lămuri adevărul.</p>
<p>— Îmi pare rău că n-a venit cu noi și Elsa... Ea ar fi lămurit bine lucrul...</p>
<p>— Adică, la drept vorbind, frate Ștefane, zise Iuliu, acestuia, Elsa are de gând s-o ducă multă vreme așa, față cu Dan?</p>
<p>— E de neînțeles, surioara asta a mea, răspunse Ștefan cu seriozitate. Am întrebat-o eu, a descusut-o Alisa: rămâne de nepătruns. Răspunde numai: am multă prietenie, pentru Dan, dar... și „dar" acesta ne ține suspendați în aer... fără să putem da de pământ...</p>
<p>— Ceea ce s-ar potrivi cu un fel de spânzurare a noastră, atât numai că nu-i urmată de moarte, râse Alisa...</p>
<p>Puiu trecu lângă Coca și o luară amândoi înainte în trap mic.</p>
<p>Iuliu rămăsese în urmă cu Dan.</p>
<p>— Bine, Dane, nu i-ai vorbit Elsei cu mai multă hotărâre?</p>
<p>— Socotești că nu? Crezi că numai odată? Stă atunci de mă privește cu ochii ăia ai ei, mari și frumoși, care mă înfioară, deși căutătura le e liniștită și-mi răspunde cu tristețe: de ce vrei să te iau fără să te iubesc?</p>
<p>— O! Dar e crudă chiar!</p>
<p>— Știi ce m-am gândit, Iuliu ? că va fi iubind pe cineva pe care nu-1 poate lua...</p>
<p>Iuliu tresări: ceva, ca o lumină ce vine din urmă deodată și alungă întunericul ce încă mai ține înainte, îi aduse un gând ciudat dar întrucâtva lămuritor... Se văzuse pe sine, la vie, în anume momente pe când eră întâia oară acolo, pe când Ștefan se purtă aspru cu copila, pe când el îi lua apărarea și parcă-i veni să încheie cu teamă, că la el se oprise inima tinerei fete, în acea epocă de deșteptare a simțurilor.</p>
<p>Acest gând îl întristă...</p>
<p>— La ce cugeți, cu înfățișarea asta a ta de întristare? îl întrebă Dan.</p>
<p>— Cuget la nepotrivirile ce adeseori își iau cale între suflete care ar trebui să se apropie...</p>
<p>— Crezi să fie nepotrivire între mine și Elsa? De temperament, se poate; alta, nu văd îtisă...</p>
<p>— Am zis: nepotrivire, gândindu-mă la bănuiala ta că Elsa ar iubi pe altul în timp ce tu o iubești pe dânsa...</p>
<p>Astfel, înaintau, în timp ce se auzea din ce în ce mai lămurit un răsunet zbârnâitor metalic, o clipă două mai puternic, parcă s-ar fi apropiat; o clipă două mai înăbușit, parcă s-ar fi depărtat...</p>
<p>— Ce e asta? întrebă Alisa...</p>
<p>— Ce să fie? Monstrul care înghite snopi și scoate grâu... râse Ștefan...</p>
<p>— A! vreo arie pe aproape...</p>
<p>-— Numai cât să ieșim din pădure și dăm de conac, de centrul moșiei, unde se adună mare parte din grâne, zise Iuliu, care se apropiase cu Dan.</p>
<p>Într-adevăr, nu după mult timp, drumul începuse să se lărgească, umbrarul copacilor să se desfacă, locul să fie mai luminos și valea dintre două dealuri se ivi sclipitoare, pierzându-se în fund până departe, departe de tot.</p>
<p>În stânga era o curte înconjurată cu gard de nuiele împletite, cu acoperământ de scânduri, țuguiat; înăuntru așezare gospodărească a vechilului moșiei și magaziile pentru grâne, pătulele, grajdurile pentru vite, stoguri cu fân și cu alt nutreț, găinăria — tamazlâcul, țarcurile vitelor.</p>
<p>Părea un mic și ciudat târg.</p>
<p>La o latură a lui, se întindea aria de treerat, mărginită într-o parte cu înaltele șiri de paie pe patru rânduri: a patra era acum în faptul alcătuirii.</p>
<p>Vaporul în a căruia gură se vâra mereu paie, își învârtea marea roată, cu putere, dogorând în juru-i în întrecere cu arșița zilei.</p>
<p>Batoza, duduia cutremurându-și sitele, hrănindu-se cu snopi, răbufnind pleava pe la câteva încheieturi, lepădând paie, lăsând să curgă pe guri mititele de izvor, râu de boabe, în largi gâtlejuri de saci.</p>
<p>Și în acel zgomot de fierărie și de glasuri omenești, pleava se ridică de prin împrejur și îi acoperea pe muncitori și așternea locul și se înprăștie, pulbere subțire și înecăcioasă, în preajma ariei.</p>
<p>Tărgile, câte una în ducere și alta în întoarcere de fiecare parte, cară grămezi de paie la șira începută și trag cărare prin pleavă — cărare gălbuie care strălucește la soare.</p>
<p>Carăle vin legănându-se pe drumuri ce trag urme în miriște până dau pe drum bătătorit, pline cu snopi ale cărora capete de spice se clatină grele și mai închise la față decât paiul.</p>
<p>Stau pe o latură a ariei șir lung și rândul își așteaptă ori la claia ce se înalță în preajma batozei, ori lângă batoză de-a dreptul...</p>
<p>Acolo, mai la vale, coșcogea-mi-te movilă de grâu treerat, se resfață la soare... înfierbântat și întrucâtva înăbușit în sânul batozei, îi e la îndemână să se răsfire bob cu bob, să ia aer, să se usuce, să se facă vrednic de intrare în magazia care-1 așteaptă...</p>
<p>Sus, pe șira începută dinspre câmp către arie, o fată și un flăcău, cu furcile la umăr așteaptă să li se arunce de jos maldărul de paie pe care ei să-l apuce și să-1 așeze după rânduiala șirului.</p>
<p>Socotind că nimeni nu-i vede de jos, unde fiecare aleargă, se duce, vine, înfiorat de treabă, își spun vorbe de dragoste, să hârjonesc câte o clipă.</p>
<p>Călăreții noștrii privind cu interes acea desfășurare de puteri felurite, acea hărnicie fără de încetare plină de rânduială, în acel zgomot, în acel praf năbușitor, în acea arșiță de cuptor, se gândeau poate în ce grele condiții se dobândea pâinea pentru gură, pe care ei o mâncau în liniște și cu ușurință.</p>
<p>Alisa ridicăndu-și ochii fără voie la șirul în alcătuire, zări pe flăcău furând tocmai atunci o sărutare fetei, în timp ce ea îl croia cu furca, râzând...</p>
<p>— Uite, Coca... uite cum a sărutat-o... Acolo... sus... pe șiră...</p>
<p>Ștefan și Iuliu, care erau lângă ele, căutară în sus ca să vadă urmarea: rolul furcii.</p>
<p>— Frumoasă idilă... râse Ștefan.</p>
<p>— Iacă, ăștia zic și eu că știu să se iubească, râse Alisa...</p>
<p>— Zău, Aliso, ți-ar plăcea și ție asemenea rol al furcii? întrebă Ștefan, cu haz....</p>
<p>— Tu vezi numai furca; eu văd farmecul sărutării... Ce zici, Coca?</p>
<p>Fata câută la prietena ei, cu nedumerire... Dar aducându-și aminte de prima sărutare a lui Iuliu, îl fură cu o privire... Ochii iui o aținteau și în expresia lor de iubire zări parcă o tainică dorință... Se înroși, apoi coborî privirea... înfiorându-se. Înțelegea, pentru întâia oară în chip instinctiv, că sărutarea era într-adevăr un farmec, precum zise Alisa, cu bună știință.</p>
<p>— Nu-mi răspunzi, Coca? stărui Alisa cu oarecare răutate.</p>
<p>— Domnișoara Coca, zise Ștefan, nu poate avea încă cuvântul...</p>
<p>— Sper că-l va avea în curând râse Alisa, dezmerdându-i mâna ce ținea frâul...</p>
<p>Coca nu se putuse opri să nu zâmbească...</p>
<p>— A! Iată și doamna Pruneanu cu soră-mea... zise Ștefan.</p>
<p>O trăsură nu tocmai de bună înfățișare, trasă de doi cai murgi, se apropia: erau Ortenzia, Elsa, Radu și Pruneanu.</p>
<p>Călăreții o întâmpinară și o înconjurară.</p>
<p>Pruneanu și Radu coborâră...</p>
<p>— Dacă stați câtva timp, le zise Ortenzia, eu mă duc cu Elsa să facem puțină plimbare...</p>
<p>— Bine, Ortenzio, răspunse Pruneanu. Eu și Radu vrem să mai luăm seama muncii și grâului...</p>
<p>Atunci se apropiară Dan și Puiu...</p>
<p>— Ce frumos lucru e treerișul! exclamă băiatul...</p>
<p>— Și ce se mai poate vedea încă, la treeriș, sus, pe câte o șiră de paie! exclamă Alisa... Păcat că n-ai fost, Elso... Păcat că ai lipsit și tu, Dane...</p>
<p>Cu aceste vorbe păruse că voia a-i face pe Dan și pe Elsa, să se privească...</p>
<p>Dar Elsa rămase liniștită, în timp ce Dan o privea cu tristețe.</p>
<p>— Elsa noastră, zise Ștefan, e mereu ca într-un vis...</p>
<p>— Te înșeli, Fănică, răspunse ea cu blândețe.</p>
<p>Gusturile mele se deosebesc de-ale tale, și cred că poate fi lucru firesc...</p>
<p>— Negreșit, Elsa, tot ce poate fi mai firesc, încuviință Dan. De-ar fi altfel, n-am avea personalitatea noastră...</p>
<p>Elsa ii mulțumi c-o privire prietenească...</p>
<p>— Tocmai personalități deosebite sunt chemate să alcătuiască un tot potrivit... armonios, zise Alisa...</p>
<p>Elsa avuse o mișcare de stânjenire, în timp ce Dan, așteptă, cu ochii la ea, un răspuns.</p>
<p>— Dar nu vă mai oprim, doamnă, se adresă Alisa, Ortenziei. Voiați să vă mai plimbați. Noi rămânem să mai privim aici. Sunt interesante șirile de paie, în lucru... adăugase... râzând...</p>
<p>— Atunci, la revedere... zise Ortenzia.</p>
<p>Trăsura, plecă... Elsa avuse ușor oftat de ușurare.</p>
<p>De un timp, toți ai familiei nu aveau altă preocupare parcă decât să aducă vorba de ta și de Dan... Și când putea să scape de asemenea momente de conspirație, Elsa se simțea mulțumită.</p>
<p>Trăsura apucă pe o șosea plantată cu pomi, care ducea la un crâng unde gospodăria moșiei avea prisacă.</p>
<p>Pe aici adierea mai risipea arșița zilei...</p>
<p>Elsa își pierduse privirea înspre crâng; Ortenzia o învăluia cu căutături părintești în care-i erau dragoste și aproape compătimire.</p>
<p>Dacă Iuliu abia acum, pe drumul către arie putuse surprinde din vorba cu Dan, taina Elsei — doamna Pruneanu o surprinsese de mult...</p>
<p>Tot ce era îndeaproape legătură cu fiul său, de oriunde ar fi pornit către el simpatie sau vrăjmășie, îi atrăgea numai decât privirea și oricât ar fi fost de învăluit sițământul, îl ghicea, îl pătrundea.</p>
<p>Avea un fel de a doua vedere, în iubirea cea mare cu care-l înconjură, în privigherea ce sufletul ei avea asupra lui.</p>
<p>Și aproape o îndurerase taina Elsei, căci nu putea niciodată să aibă împlinire simțimântul ei pentru Iuliu.</p>
<p>— La ce te gândești, dragă Elsa? o întrebă afectuos.</p>
<p>Ea, tresări - căci aproape o uitase. Era prea în adâncă zare cu gândurile.</p>
<p>— Nu pot zice doamnă, că am anume gânduri hotărâte că dezbat anume lucruri cu mine însumi, răspunse copila, zâmbind ușor.</p>
<p>— Totuși înfățișarea aceasta de visare poate fi mărturie a unei stări sufletești hotărâte, dacă nu tocmai de voința omului dar negreșit de anume împrejurări.</p>
<p>Copila o privi ca și cum nu putea înțelege; însă ușoară înroșire dovedea dimpotrivă.</p>
<p>— De multe ori tinerețea naivă se impresionează fără voie: este ca oglinda ce resfrânge imaginea unui obiect ce-i stă în față...</p>
<p>Atât numai că sufletul păstrează înapoia oglinzii ochilor, fotografia imaginii...</p>
<p>Aceeași privire, la Elsa; în adâncu-i însă erau și fiori.</p>
<p>Unde voia s-ajungă frumoasa femeie care-i era foarte simpatică și ale căreia vorbiri pline de nu știu ce vrajă dulce, le gusta cu plăcere?</p>
<p>— Când o ființă, prin anume însușiri și cine știe în ce împrejurări, ni s-a făcut plăcută, fără să aibă totuși intenția de a ni se face plăcută, sufletul nostru păstrează imaginea și adeseori o mărește în închipuirea sa. Alte împrejurări vin, ca înadins, să înconjoare acea imagine cu un fel de aureolă și atunci e începutul iubirii de care încă nu ne dăm seama. Alte împrejurări care tind parcă să ne despartă de ființa ce ne place, ne aduc cunoștința acelei realități a sufletului nostru, pe care nu o bănuiam — și astfel ne dăm seama că iubim.</p>
<p>Era analiza stării sufletești a Elsei și copila era numai îmbujorare... Departe însă de-a o nemulțumi era ca o muzică în surdină care dezmierdă auzul și înlănțuește inima de amintiri scumpe, chiar dacă ele au și cealaltă față, a unei dureri intime ce umbli s-o ascuuzi.</p>
<p>— Când ne deșteptăm, dragă Elsa, din visul inconștient, la observația reală a inimii noastre, începe dezamăgirea, începe întunecimea în viitor și chiar durerea în prezent... Acestea ne cufundă în visarea de toate zilele, în care fără voie căutăm să ne nimicim ființa reală, dacă se poate... Și nu gânduri nehotărâte se alungă și se cheamă, se apropie și se încheagă pe zarea sufletului nostru... ci tocmai ideea aproape fixă a siguranței că iubirea noastră suferă, că fericirea nu o vom mai putea avea... E deosebit numai chipul în care ni se prezintă ideea, dar ea este aceeași și ne alungă toată plăcerea de viață.</p>
<p>— O! Doamnă... îngână copila, cu glas de lacrimi...</p>
<p>— Adâncirea aceasta în durerea noastră este din prea multă iubire de noi înșine: e egoism. Din cauza lui ni se pare că nu pote fi mai cumplită suferință decât suferința noastră; prin el ni se falsifică adevărata concepție de viață, care ne vrea tari, curajoși: prin el răpim tinereții noastre un timp prețios, care, repede trece și nu se mai întoarce — trist lucru când trece în deșert. Simițământul nostru dacă nu-și poate împlini speranțele, nu trebuie să ne amăgească de fel că dincolo de el nu mai poate fi nimic pentru viața noastră...</p>
<p>Această viață e legată de datorii familiare și sociale și noi trebue să-i dăm activitatea noastră, energia noastră, cugetarea noastră, fără lipsuri care o fac să nu-și poată împlini scopul... Iubim și credem că dăm totul: iubim și credem că nu mai avem ce da.</p>
<p>Dar alăturea cu noi, pe paralela vieții, se poate ivi altă iubire, simțământ pe care, dacă l-am împărtăși, ni s-ar părea că ne coborâm în propria noastră stimă... Nu zic să-l împărtășim cu adorare ce am fi putut da ființei care nu poate fi a noastră, dar cu credința că putem face fericită pe altă ființă care vede în noi idealul său... Să putem face fericirea cuiva — iată o mare problemă pe care nu ne silim s-o înțelegem, iată o frumoasa datorie către un seamăn al nostru și către noi înșine chiar.</p>
<p>Egoismul nostru negreșit că se va revolta întâi: cum să fac fericit pe altul, când nu pot fi eu?</p>
<p>E strigăt aproape inconștient, dar ia să ne dăm seama bine — și atunci vom vedea cu surprindere chiar, că devotându-ne pentru fericirea altuia, pentru acela de al căruia caracter bun suntem siguri, începem a simți în noi schimbarea binefăcătoare: ne legăm sufletește de opera noastră, ne bucurăm că putem da o parte din noi acestei opere: și ajungem în chip firesc să ne iubim opera: viața și-a ajuns scopul; ne-a arătat că având totdeauna ce-i da, are și ca totdeauna ce să ne dea...</p>
<p>— O! doamnă, doamnă... ce izvor de înțelepciune ești... zise copila, luându-i mâinele și sârutându-i-le...</p>
<p>Era transfigurată...</p>
<p>Fără să fi rostit nume, Ortenzia îi spusese totul, îi desvăluise taina și îi arătase calea datoriei în tinerețea ce nu trebuia să i se piardă în deșert...</p>
<p>Ajunseseră la crâng, cuprins mare plin cu arbori și cu tufișuri, rostit pentru prisacă sistematică și în parte pentru vie.</p>
<p>Coborâră, se așezară sub un nuc bătrân și stufos unde li se aduse apă rece de izvor și zahăr...</p>
<p>Acum Elsa vedea altfel frumusețea locului și căută la doamna Pruneanu plină de respect și de recunoștință...</p>
<p>Era însă influența primului moment.</p>
<p>Ortenzia era sigură că după această înfierbântare avea să vină o stare de mijloc, de aproape întoarcere înapoi, de unde numai urmă să i se statornicească vederea dreaptă prin sine și activitatea.</p>
<p>— Într-adevăr, doamnă, rosti Elsa în acel prim moment — pornită spre a se mărturisi — anume împrejurare a hotărât îmbobocirea inimii mele. Aveam abia treisprezece ani când ați venit la petrecerea de la vie. Fratele meu s-a purtat aspru cu mine. Domnul Iuliu mi-a luat apărarea. Bunătatea aceasta a lui m-a făcut să ridic ochii la el cu recunoștință și să-mi placă chipul lui prietenos... Puteam ști eu însă atunci că era începutul iubirii? Nu, doamnă... Timp de patru ani știți că ne-am văzut adeseori... Prietenia dintre noi îmi era dulce și atâta tot... Atunci când s-a întors în țară domnișoara Drăgoescu, tot la vie la noi, mi-am înțeles iubirea, din presimțământul că Iuliu și ea se iubeau.</p>
<p>— Și ai fost geloasă, scumpă copilă, nu-i așa îi zise, dezmierdând-o.</p>
<p>— Poate că era gelozie, tristețea ce-am simțit — știu eu? Destul că după ce-am aflat că amândoi se vor lua, parcă s-a surpat ceva în mine, parcă pierdusem ceva... Eram ca fără cârmă, pe o apă... N-aveam pentru nimic voință și plăcere; mi se închiseseră porțile lumii; rămăsesem prizonieră dezamăgirii...</p>
<p>— Scumpă copilă!</p>
<p>— Pe urmă mi se preciza felul nenorocirii și singurătatea mă primi oaspete de toate zilele... Iar când se arătă Dan și mă făcuse să-i înțeleg simțământul — O! Doamnă te rog, crede-mă, atât de grea îmi ajunse sarcina vieții, că nu mai știam ce să fac...</p>
<p>— La șaptesprezece ani abia, atât de mare descurajare! Draga de dânsa... zise Ortenzia luându-i mâinele...</p>
<p>- Mai ales, doamnă, când toți ai mei — acuma și Alisa era a noastră — se înțeleseră anume parcă să mă facă să cunosc bine pe Dan și iubirea lui, sufeream ca de pe urma unei curate persecuțiuni... Dacă aș fi găsit loc ascuns de refugiu, unde să nu mă afle nimeni, crede-mă că bucuroasă m-aș fi dus acolo, neștiută de toți...</p>
<p>— Am observat, dragă Elsa, acest lucru, de când ați venit cu - toții, la noi.</p>
<p>Totuși Coca nu te face să suferi, nu-i așa?</p>
<p>— Coca? O! Nu, de ce? N-am urât-o niciodată, doamnă... Mi se pare că nu pot urî... Dimpotrivă, ea singură nu-mi vorbea de iubirea lui Dan și-i eram recunoscătoare.</p>
<p>— Dar pentru Iuliu? Mă ierți că te întreb?</p>
<p>— Sunt sigură că o știi, doamnă și nici nu putea fi altfel până astăzi: am urmat a-l iubi... Dacă nu s-ar fi ivit iubirea lui Dan, crede-mă că niciodată nu m-aș fi simțit prea nenorocită fiindcă îmi luasem deja speranța de la el. Î1 iubeam ca pe ceva nevăzut — cum iubim pe Dumnezeu pe care nu-l cunoaștem. El îmi rămânea ca o amintire care face bine... Nu mă disperase atât ideea că Iuliu avea să fie al altei ființe cum mă dispera ideea că mă urmărea altul ca să fiu a lui...</p>
<p>După puțină gândire, ceva mai tristă însă, încheie:</p>
<p>— Acum, doamnă, voi căuta să văd altfel viața și datoriile ce ea le impune... Cine știe... cine știe... poate că...</p>
<p>Nu-și termină gândirea însă... Ceva parcă o opri deodată în acea clipă... începea deja în sufletul ei reacția... Era acum primul moment de șovăire, de îndoială.</p>
<p>— Dragă Elsa, îi zise Ortenzia, te rog să nu iei ca o impunere, tot ceea ce ți-am spus...</p>
<p>— O! Nu, doamnă, se grăbi copila să răspundă, rușinată întrucâtva că Ortenzia citea atât de bine în adâncul ei.</p>
<p>Timp de câteva zile ținuse nehotărârea — sau mai drept vorbind cumpănirea serioasă a cuvintelor doamnei Pruneanu.</p>
<p>Pe nesimțite apoi Elsa intră în tovărășia de plimbare și de convorbiri ale tinerilor, cât și începuse să dea luarea aminte sfioaselor apropieri de ea, ale lui Dan, cu puțină încurajare din partea ei.</p>
<p>Coca prinse cea dintâi de veste acestei schimbări și vorbi deoparte cu Iuliu; acesta cu Ștefan și cu Alisa...</p>
<p>Fără să țină sfat împreună, în chip tăcut fiecare își luă hotărârea de-a nu mai aminti Elsei iubirea lui Dan, de-a nu mai părea că vor să facă vreo presiune asupra ei.</p>
<p>Astfel nu cu puțină mirare, văzură după scurtă vreme, că Elsa căuta și tovărășia de-o parte, a lui Dan, că se făcea mai prietenoasă cu el, că devenea însăși ea mai veselă, mai glumeață, că tristețea numai arareori trecea ca umbră ușoară în privirile ei.</p>
<p>Dan încă îi era aproape fericit, dar ca și cum ar fi avut de acum ceva tainic, nici el nu vorbea cu amicii lui, de schimbarea aceasta în Elsa, de bucuria lui.</p>
<p>Numai Ortenzia cunoștea ceea ce într-adevăr era taină pentru toți: înrâurirea ei binefăcătoare — ca altă dată asupra lui Ștefan.</p>
<p>Pe la finalul lui August, când toți se pregăteau pentru întoarcere în București, era atât de vădită simpatia între Elsa și Dan, că doamna Arbatovici nu se putuse să nu zică Elsei, cu mulțumire:</p>
<p>— Să invităm iarăși la o sărbătoare de familie, la noi la vie, pe amicii noștrii? Ce zici dragă Elsa?</p>
<p>Ea tresări — se înfioră, se înroși și în acea clipă nu mai își dădu bine seama de adevărata ei stare: prietenia i-o luară toți semn de iubire; trecuse dar dincolo de pragul visurilor de odinioară și a suferinței de după ele.</p>
<p>Căută lung la mama sa, o văzuse cât erâ de mulțumită și răspunse, înăbușind un oftat:</p>
<p>— De ce nu, mamă?...</p>
<p>— Îți place, Dan, nu-i așa?</p>
<p>— Negreșit...</p>
<p>— Pot dar răspunde și eu „da“, mamei lui?</p>
<p>Elsa se opri o clipă și închise ochii: mai văzuse odată pe Iuliu așa cum îi plăcuse pentru întâia oară, în preajma lui Ștefan, supărat pe dânsa — își înăbuși alt oftat și zise aproape cu hotărâre:</p>
<p>— Poți, mamă...</p>
<p>În acea seară Elsa se plimbă mult timp cu Dan, în grădină și putuse să se obișnuiască cu viile manifestări de bucurie, cu ideea de viitoarea lui, cu chipul în care el îi zugrăvi viața fericită ce aveau să ducă împreună.</p>
<p>A doua zi doamna Tunsescu, la masa de la prânz, vesti noutatea apropiatei logodne... iar paharele se ciocniră voios.</p>
<p>Când Iuliu ciocni cu Coca, în privirea lui copila văzu întrebarea:</p>
<p>— Pe când, noi?</p>
<p>Ea îi zâmbi, promițător, pentru întâia oară de la doliu.</p>
<p>Era în Aprilie; Era zi cam noroasă, cu vânt... Florile pomilor se scuturau, duse de suflări repezi.</p>
<p>În biserica „Vergului" se adunaseră multe familii ca să asculte pomenirea de-un an a doamnei Ecaterina Drăgoescu.</p>
<p>Un an! Trecuse un an, ca înșirarea orelor dintr-o zi!</p>
<p>Doisprezece preoți oficiau și la cântarea lor cu glas puternic: „veșnica ei pomenire", Coca nu se putuse stăpâni și izbucni în plâns: o vedea pe mama sa, aevea, ca în ziua morții, galbenă și suptă de suferință, încremenită în taina groaznică a morții și durerea o răvășia parcă s-ar fi despărțit încă odată de dânsa.</p>
<p>La izbucnirea aceea, ochii tuturor se umplură de lacrimi: în jurul lor plutea parcă imaginea morții și acea ascunsă teamă de ora din urmă, foarte aproape poate și totuși foarte neștiută... Această teamă mai degrabă îi înfiora, decât amintirea de ceea ce nu mai era.</p>
<p>Parastasul se termină — lumea ieși din biserică — și la suflarea de aer curat a zilei, sub bolta imensă a cerului, toți parcă se simțiră ușurați. Ieșiră la viață, la mișcare... Împliniseră o datorie și se simțeau liberi să se depărteze de ideea de moarte.</p>
<p>La cimitir se duseră numai Prunenii și Drăgoeștii.</p>
<p>Pe o alee din stânga capelei mortuare, se ridică monumentul simplu de marmură neagră pe care erau numele și data morții. Cuprinsul îngrădit cu fier, era deja împodobit cu flori de primăvară...</p>
<p>Amândouă familiile depuseră câte o coroană de flori artificiale... Singură Coca, îngenuchiă și plânse.</p>
<p>— Nu-i așa, mamă, că ne dai și voia ta! murmură, printre lacrimi.</p>
<p>Când privi în preajmă-i văzuse pe Iuliu alături, puțin mai în urmă.</p>
<p>Îi zimbi cu tristețe și îngână:</p>
<p>— Suntem amândoi, mamă... Dă-ne binecuvântarea ta....</p>
<p>Și luă o mână a lui Iuliu pe care o lipi de sânul ei...</p>
<p>Părinții, înduioșați, plângeau: era logodna copiilor lor înnaintea mormântului aceleia ce suferise nespus de mult.</p>
<p>SFÂRȘIT</p>
</div>
  </body>
    <back>
       <div type="liminal">
       <p>În memoria nemuritorului Spiru Haret</p>
       
       <p>CITIȚI: </p>
       <p>„DE VORBĂ-N SAT“</p>
       <p> DE </p>
       <p> N. RĂDULESCU-NIGER</p>
       
       <p>Broșură tipărită cu multă îngrijire, pe hârtie bună, având o copertă cu ilustrații splendide în culori, în care se vede pe marele Haret in mijlocul sătenilor, alături de apostolii satelor, care i-au fost lui atât de dragi: Preotul și învățătorul.</p>
       <p>În această admirabilă lucrare. Cel ce a luptat o viață întreagă pentru a desăvârși cultura satelor, explică pe larg sătenilor, reformele guvernului: Exproprierea și colegiul unic.</p>
       <p>Broșura se vinde pentru popularizare cu 50 de bani exemplarul, la principalele librării din țară.</p>
       </div>
       
       <div type="liminal">
       <p>Cereți la toate librăriile </p>
       <p>VOLUMUL </p>
       <p>„Flori de Câmp"</p>
       <p>- Admirabile povestiri -</p>
       <p> de </p>
       <p> N. Rădulescu-Niger</p>
       <p>60 bani exemplarul</p>
       </div>
    </back>
 </text>
</TEI>
