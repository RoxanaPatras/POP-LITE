<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>Bujor haiducul: ediție POPLITE</title>
    <author>Popescu, N.D.</author> 
    <respStmt>               
     <resp>codare POPLITE</resp>
     <name>Roxana Patraș</name></respStmt>   
    <respStmt>
     <resp>corectură manuală</resp>
     <name>Denisa Manaz</name>
    </respStmt>
    <respStmt>
     <resp>verificare corectură manuală</resp>
     <name>Lucreția Pascariu</name>
    </respStmt>
    <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
   </titleStmt>
   <publicationStmt>
    <publisher>UAIC</publisher>
    <date></date>
    <availability>
     <licence target="https://creativecommons.org/licenses/by/4.0/"/>
    </availability>
    <ref type="doi" target="10.5281/zenodo.10781227"></ref>
   </publicationStmt>
   <sourceDesc>
    <bibl>
     <author>Popescu, N.D.</author>
     <title>Bujor haiducul. Nuvelă originală</title>
     <pubPlace>București</pubPlace>
     <publisher>DEPOSITUL LA LIBRARUL ANTICAR H. STEINBERG</publisher>
     <date>1882</date>
     <decoNote type="ilustratii" subtype="yes"/>
     <dim unit="char" type="mare"/>
     <extent>
      <measure unit="word">31884</measure>
      <measure unit="page" type="under_250"/>
      <measure unit="foileton" type="under_65"/>
      <measure type="complete"></measure>
     </extent>
    </bibl>
   </sourceDesc>
  </fileDesc>
  <profileDesc>
   <textClass>
    <keywords scheme='https://opentheso.huma-num.fr/opentheso/api/theso/Typologie'>
     <term type='domaine' ref="https://hdl.handle.net/20.500.11942/crteb7oodgosm">literatura</term>
     <term type='factualite' ref="https://hdl.handle.net/20.500.11942/crt22aacdhvi7">fictiune</term>
     <term type='forme' ref="https://hdl.handle.net/20.500.11942/crtnufdew1lfb">proza</term>
     <term type='genre' ref="https://hdl.handle.net/20.500.11942/crthuyig1pxri">roman</term>
     <term type='agencement' ref="https://hdl.handle.net/20.500.11942/crtbdm5xnc6io">foileton</term>
     <term type='origine' ref="https://hdl.handle.net/20.500.11942/crtxolq1evsr9">opera originala</term>
     <term type='discours' ref="https://hdl.handle.net/20.500.11942/crt4wma17ncnj">narativ</term>
     <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
     <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
    </keywords>
    <keywords>
     <term type="receptare" n="under 5"/>
     <term type="republicare" n="over 10"/>
     <term type="finished"></term> 
    </keywords>
   </textClass>
  </profileDesc>
  <encodingDesc>
   <projectDesc>
    <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
    <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
     <p>Cuvantul cheie de tip "finished" indica stadiul realizarii operei de catre autor.</p>
     <p>Masura de tip "complete" indica faptul ca am gasit romanul in forma completa.</p>
   </projectDesc>
  </encodingDesc>
 </teiHeader>
<text>
  <front>
    <div type="liminal"><p>DE ACELAS AUTOR</p>
<p>în ediție separată</p>
<p>DEPOSITUL LA H. STEINBERG</p>
<p>Amazoana de la Rachova.......2a ediție....1 volum</p>
<p>Banul Mărăcine, ilustrat.......2a ediție....1 volum</p>
<p>Botezul de sânge .........2a ediție....1 volum</p>
<p>Bujor Haiducul, ilustrat .......3a ediție....1 volum</p>
<p>Căpitan Buzdugan ilustrat.......2a ediție....1 volum</p>
<p>Carte de Basme, ilustrată .......2a ediție....3 volum</p>
<p>Codreanu Haiducul, ilustrat......2a ediție....1 volum</p>
<p>Constantin Brâncoveanu, ilustrat.....2a ediție....1 volum</p>
<p>Fata de la Cozia, ilustrat.......2a ediție....1 volum</p>
<p>lancu Jianu Zapciu, ilustrat......1a editie.... 1volum</p>
<p>Iancu Jianu Haiduc, ilustrat......4a ediție....1 volum</p>
<p>Istoria Resboiululul Româno-Turc ....3a ediție....2 volum</p>
<p>Maria Putoianca, ilustrat...... 2a ediție....1 volum</p>
<p>Meșterul Manole, ilustrat .......2a ediție....1 volum</p>
<p>Miul Haiducul, ilustrat .......2a ediție....1 volum</p>
<p>Peneș Curcanu ilustrat.......2a ediție....1 volum</p>
<p>Primul Rănit ilustrat.........2a ediție....1 volum</p>
<p>Moartea lui Bujor, ilustrat ......2a ediție....1 volum</p>
<p>Prisonierul de la Plevna, ilustrat......3a ediție....1 volum</p>
<p>Radu Anghel, ilustrat .......1a ediție....1 volum</p>
<p>Radu al 111-Zea cel frumos epuisat ....1a ediție....1 volum</p>
<p>Sentinela de la Grivița, ilustrat ....2a ediție....1 volum</p>
<p>Sora de caritate..........2a ediție....1 volum</p>
<p>Tunsa Haiducu, ilustrat .......3a ediție....1 volum</p>
<p>Voinea Haiducul, ilustrat.......1a ediție....1 volum</p>
<p>Si vor eși in curând succesiv:</p>
<p>Alexandru Lăpușneanu, ilustrat.......1 volum</p>
<p>Dumitrașcu Cantemir, ilustrat ........1 volum</p>
<p>Epoca Ghiculescilor, ilustrat........1 volum</p>
<p>Epoca Mavrocordaților, ilustrat.......1 volum</p>
<p>Istoria unei dinastii Basarabii ilustrat......1 volum</p>
<p>Junețea Iul Mihaiu Viteazu, ilustrat.....1 volum</p>
<p>Mihaiu Viteazul și călăul, ilustrat.......1 volum</p>
<p>Mihaiu Viteazul, domn al Ardealului, Moldovei, și Țerei Românești....1 volum</p>
<p>Mihnea cel reu, ilustrat..........1 volum</p>
<p>Mircea cel bătrân, ilustrat.....1 volum</p>
<p>Moartea lui Michaiu Viteazul, ilustrat.....1 volum</p>
<p>Moștenitorii Iul Radu Negru, ilustrat.....1 volum</p>
<p>Postelnicul Constantin Cantacusino, ilustrat....1 volum</p>
<p>Radu al III-lea cel frumos, ediție noue ilustrat....1 volum</p> 
<p>Radu Negru și descălicătoarea, ilustrat ....1 volum</p>
<p>Radu Vodă de la Afumați, ilustrat......1 volum</p>
<p>Ștefan Vodă cel mare, ilustrat.....1 volum</p>
<p>Testamentul lui Petru cel mare, ilustrat ....1 volum</p> 
<p>Colecțiuni de nuvele, ilustrate........6 volum</p>
</div>
</front>
<body>
<div type="chapter" n="1">
 <head>I. ȚĂRILE ROMÂNE ÎN SECOLUL AL XVIII-lea</head>
<p>În secolul al XVIII-lea supranumit: secolul filosofilor, a fost pentru popoarele din occident, ceea ce este aurora pentru premergătorul luminii, crepuscula unei senine, secolul de lupte și de frământări pentru dobândirea marilor concliiste, antemergătorul câștigării dreptății și a libertății, începutului emancipării popoarelor, sfărâmătorul lanțurilor robiei, preludiul consfințării drepturilor de om pentru toate ființele omenești, fără nicio deosebire de clasă.</p>
<p>Acest secol pentru țările Române a fost din contra: un secol de durere, un secol de apăsare, un secol do robire ! La începutul său românii erau liberi, de sine stătători, înzestrați cu armate numerose și viteze, care adesea ori bătuse pe vecinii lor îndoit mai numeroși; ei erau cârmuiți de către domnitorii lor, aleși dintre fruntașii lor de boerii țării, și în fruntea administrației publice și a crucilor de oșteni Români, erau Români și numai Români care se purtau cu milă și îndurare către cel sărac și nevoiaș.</p>
<p>În decursul acestui secol și chiar de la începutul său aceste drepturi scumpe care făc tăria unei națiuni fură pierdute încetul cu încetul până ce nu rămase în picioare niciunul dintre ele. Din țări libere și numai nominală legate în Turcia, căreia îi plătea numai un tribut, fără ca ea să aibă drept a se amesteca în afacerile sale interioare, ele pe nesimțite, prin nenumărate și neîntrerupte cotropiri, fură transformate, dacă nu tocmai în niște pașalicuri turcești dar în niște beilicuri cu totul dependente de Turcia.</p>
<p>Domnul țării nu mai fu ales de către boerii țării dintre Români; ei fură numiți direct de către Poartă și aleși dintre tot ce are străinătatea mai abject dintre dragomanii fanarioți, care mai întâi trădară pe compatrioții lor Greci, iar patria lor și-o transformară într-un adevărat pașalâc, și pe urmă se năpustiră în îndoită poftă de cotropire spre principatele române, ca să le aducă într-un hal mult mai rău, să le nimicească.</p>
<p>În fruntea administrației țării nu mai fură vechii boieri Români care se purtau omenește cu conaționalii lor, ci năvăli o leotă de venetici, Fanarioți ca și Domnitorii, cei mai mulți creditori ai acestor Domnitori străini, care puseseră mâna pe resursele ambelor state, pe toate funcțiunile, pe toate arterele de viețuire ale principatelor, și începu a le exploata cu cruzime și neomenie ca să poată produce cât se poate mai mult și ca poporul să fie stors de toată sudoarea sa, chiar până la sânge.</p>
<p>Armatele ambelor țări, fala Românismului, gloria, strămoșilor noștri și mândria cea mai mare a neamului fu desființată, ca una ce era o piedică puternică realizării planurilor iubitorilor de cotropire, și fu înlocuită cu o sumedenie de slujitori, bostangii, beșlii, arnăuți și sbiri armați cu bice, nuiele și falange, uneltele de tortură ale tiraniei, cu care arme se năpusteau cu urgie spre bietul popor, și prin chinuri și cruzimi care făcea să spună și laptele ce l-au supt la mă-sa, îl îndupleca să scoată chiar apă din piatră seacă ca să le dea cât se poate mai mult și să sature neînfrânata lor lăcomie.</p>
<p>Românii îndurară toate aceste strîmbătățî cu mâhnire multă, dar cu resemnare, căci de mult fuseseră deprinși cu strămbătățile; își plecară ei cu răbdare grumajii sub jugul turcesc și fanariot, plătiră cu averea, sângele și chiar libertatea lor tot ce li se cerură, unii din ei se dădură ca robi, împreună cu copii și urmașii lor veneticilor pentru ca să scape de grelele angarale ce li se cereau, dar când fu la iubita lor armă, la flinta ce țineau atârnată în cui, când fură siliți să se dezarmeze, să înceteze de a mai fi oșteni, lucrurile se schimbară, luară altă turnură, devenită nu mult mai anevoioase: Românul se revoltă.</p>
<p>Foștii oșteni și fii lor, mai ales cei de la țară, tot ce aveau țările române mai voinic, mai vânjos și mai viteaz, se revoltară contra ordinului de dezarmare, se opuse cu putere la invitația ce li se făcuse de stăpânire de a depune armele, și preferară a-i părăsi familia, casa, satul și gospădăria sa și a se înfunda în bungetul pădurilor și în sghiaburile munților, de unde începu o luptă teribilă contra străinilor apăsători ai neamului românesc.</p>
<p>Se desființă armata regulată care se rezboia cu străinul fățiș la lumina soarelui și în luciul câmpiei, și se înființa în locu-i haiducismul, teribila luptă de partizani, care izbea pe inamic pe la spate, pe furiș, la umbra codrilor și a nopții, războiul care nu cruță, nu face prizonieri, nu acordă grație învinșilor, și-și răzbună mai adesea contra unor dezarmați. Aceasta e întodeauna rezultatul strâmbătății, prigonirii, asupririi, tiraniei. Și robul odată rupe lanțurile și cu ele zdrobește capul stăpânului neuman.</p>
<p>Haiduci au fost în ambele principate, dar cei mai vestiți, cei mai viteji și cei mai teribili, au fost în Moldova, căci ea sărmana a fost mai apăsată ca sora sa de către cotropitori, fiind mai săracă și mai istovită. Legenda care a cântat faptele lor, binefacerile aduse de ei celor suferinzi, răzbunările cu care au pedepsit ei pe apăsători și reparațiunile făcute de ei celor împilați în dauna împilătorilor, fapte fără de care de mult s-ar fi depopulat Moldova, încât n-ar mai fi rămas Român în ea, păstrează pentru posteritate numele lor. Cei mai principali dintr-înșiî fură : Păunașiu Codrilor, Corbea, Românu Gruia Grozoveanu, Ghiță Cătănuță, Stoian Șoimul, Popa răspopit, Grozea si în cele din urmă Bujor și Codreanu toți Români, toți netemători de moarte, toți dușmani ai păgânilor, gădî ai veneticilor și frați ai Românilor.</p>
<p>Viața lor fu un șir nesfârșit de peripeții mișcătoare, de lupte eroice cu dușmanii neamului Românesc, de cruzimi neînchipuite, de fapte patriotice, de jertfe neasemănat de mari pentru binele comun și de fapte umane către Români, sacrificii care erau tot atât de mari pe cât de mari erau faptele neumane cu care pedepseau pe străini.</p>
<p>Voi descrie o dată pe rând viețile și faptele vitejești ale tuturor acestor stranii luptători pentru neatârnarea neamului românesc, pentru că trebuie ca posteritatea să le afle faptele, să le scuze crinjimele, comparându-le cu extravaganța situațiilor și necesitățior timpului, spre a se constata din chiar expunerea faptelor, că între haiducii de altădată și tâlharii de azi, chiar când ar fi oarecare asemănare de purtare pe la unele locuri, este aceeași deosebire ca aceea ce există între faptele oșteanului și ale rebelului.</p>
<p>Deocamdata însă voi descrie numai istoria lui Bujor și a lui Codreanu, cei din urmă haiduci moldoveni, căci istoria faptelor lor se găsește în strânsa legătură cu istoria Moldovei dintr-acele timpuri, căci ei au fost primii Români care au cutezat să se ridice cu armele în mâini contra unei oști străine de invazie și ei singuri au îndrăznit să se războiască, deși erau o mână de oameni, contra celor ce venise să resluiască o parte din patria lor: Basarabia, și să se încerce de a desființa cu totul existența țării lor : Moldova.</p>
</div>
<div type="chapter" n="2">
 <head>II.NUNTA DE LA COPĂCESCI</head>
<p>Două flagele îngrozitoare bântuiau Moldova pe la finele secolului al XVIII-lea; unul din ele se numea fanariotismul în toată ororea sa și altul haiducismul în toată cumplirea lui; unul era încarnat în personele beilor trimiși de Porta din Istanbul, care au luat în arendă tronul acestei nefericite țări spre a o sărăci, și celălalt era reprezetat prin Ștefan Bujor haiducul care domnea peste pădurile Moldovei.</p>
<p>Cel dintâi, prin asupririle și strâmbitățile zbirilor lor, Greci ca și el, făceau să țipe pruncul în pântecele mamei de Român, și celălalt, prin îndrăzneala voinicilor lui băgase groază de moarte în inimele tuturor străinilor și apăsătorilor sărmanului popor.</p>
<p>Unii zvântau pe sărac, sărăceau pe văduvă, lăsau pe drumuri pe orfan și pustiau satele și orașele, spre a-și înțoli golanii compatrioți, și celălalt punea la aspră gloabă pe bogătașii țerigrădeni și ucideau și jefuiau pe apăsători, spre a pune în loc o parte din cei ce luau veneticii prin strâmbătate din spinarea sărmanului Român.</p>
<p>Era o luptă cumplită între ambii dușmani, o luptă de uriași teribilă prin armele de care se serveau și groaznică prin nedreptatea și violența cu care se înarmau. Vai ! triste vremuri erau pe atunci când nenorocitul popor accepta mântuirea de la codru și asuprirea îi venea de la tron! Oamenii pașnici, oamenii cu frica lui Dumnezeu erau nevoiți să ajute și să ocrotească pe haiduci, și să mintă și să păcălescă pe acei ce țineau în mână cumpenile legii !</p>
<p>De aici o luptă surdă și îndărătnică între putere și norod, între guvernanți și guvernați, între străini și Români. Unii se luptau pentru conservarea Fanarioților și ceilalți pentru izbânda haiducului Bujor.</p>
<p>Această adversitate îndărătnică, această ațâțare surdă, această luptă dârză asmuțea pe ambele părți dușmane neîntrerupt una asupra alteia și-i făcea și pe unii și pe alții să fie mai aprigi, mai violenți, mai neînduplecători.</p>
<p>> Fanarioții aduceau din patria lor falange întregi de simigii, bragagii și clefți de drumul mare, golani și zdrențăroși, și pe aceia îi asmuțeau spre avutul bieților Români, și Românii câți mai păstrase o farâmă de bărbăție în inimă, părăseau satele și orașele și populau pădurile și scorburile munților ca să îngroașe ceata lui Bujor și a semenilor săi, pentru ca să poată a se împotrivi contra acestor apăsători, iar cei mai slabi rămâneau p-acasă și răbdau toate strâmbătățile ca să dea pe sub mâna apărătorilor lor ajutor la vreme de nevoie.</p>
<p>Văzându-se astfel încurajat și sprijinit de români haiducul devenea din ce în ce mai îndrăzneț și săvârșea fapte care făceau să înghețe sângele în inimile chiar a celor ce se ascundeau după trâmbele compacte ale lefegilor palatului.</p>
<p>Cine era acest om și de unde venea lui această putere încât se putea bizui a se lupta cu puterea unei domnii și a o birui ? Legenda purtată din gură în gură, singurul mijloc prin care s-a transmis generațiilor prezente istoria acestor cutezători apărătărî ai drepturilor poporului în epoca de apăsare, nu ne spune nimic alt decât că Bujor era Bujor, iar dosarul judecării lui aflat în arhiva moldovenească ce se găsește acum în Chișinău, precum și contele de Langeron în memoriile sale publicate în colecția Hurmuzache, ne spune numai că era un originar din Basarabia și că era om deștept și cunoscător de mai multe limbi.</p>
<p>Desigur el a fost fiu din popor, căci numai un fiu din popor iubește poporul până a-și jertfi viața pentru el, dar negreșit a avut părinți de oarecare considerație și cu oarecare avere ; a fost cum se zicea pe atunci fecior de oameni (cuvânt boieresc care pe fii poporului, pe talpa casei, prostimea, nu îi considerau ca pe oameni, ci începea a privi om numai pe acela ce începea a se apropia de ciocoi ; el după presupunere a trăit o parte din copilăria și primii ani ai juneții sale în Cetatea Albă numită atunci Akerman, și că acolo a învățat până la perfecțiune limba turcească, grecească și italienească de la negustorii Genovezi, care încă aveau pe atunci stabilite într-acel oraș important e cantore de comerț.</p>
<p>El trebuie să fi suferit mult, să fi îndurat adversități grave, să fi fost izbit de soartă în modul cel mai cumplit, și din acea cauză a fost silit să părăsească lumea locuită, să se ia după Grozea care haiducea prin Bugeac pe atunci, cam de la vârsta de 22 de ani și peste doi ani, murind Grozea, să-l urmeze ca căpitan, găsindu-se cel mai capabil dintre toți.</p>
<p>El era brav, dibaci, ager, impunător, teribil în momentele de luptă și dușmanul cel mai de temut. El ar fi fost și mai teribil și mai de temut dacă n-ar fi avut un defect, un singur defect, dar care cu toate acestea fu pentru un om ca el un foarte mare defect, care era în stare să nimicească de multe ori marele sale calități, să-i înstrăineze o foarte mare parte din afecțini și să-i compromită siguranța sa și a cetei sale. Bujor era muieratic, iubea peste măsură femeile si fetele și cam avea obiceiul să dea cu japca prin nevestele altora.</p>
<p>Această învățură nu venea deloc la socoteală părinților și bărbaților însurați, căci mai cu seamă hoțomanului îi plăceau fete și neveste tinere și frumoase, viță curată de Român, și nu câte una, ci câte mai mai multe de o dată.</p>
<p>De aceea balada ni-l zugrăvește astfel :</p>
<l>Colea-n vale la fântână </l>
<l>Două fete spală lână,</l>
<l>Bujor le ține de mână;</l>
<l>Colea-n vale la pârâu </l>
<l>Două fete spală grâu,</l>
<l>Bujor le ține de brâu.</l>
<p>Ei ! dar ce să zici!  avea de ce să fie birbant diavolul, căci era frumos de pica hoțul, încât se înamorau fetele și nevestele după el, și de multe ori chiar dânsele îl puneau în ispită de a călca în gura lăcomiei.</p>
<p>Unde-l vedeai înalt ca un brad, falnic, subțire și mlădios ca o salcie pletoasă, cu mustăcioara mijindă pe buze ca un spiculeț de grâu în luna lui Iunie, cu o buzișoară rumenă ca garofa înflorită făcută tocmai bună pentru sărutat și cu niște dințișori de os de fildeș; cu niște ochi mari și negri înecându-se în lacrimi ca niște ochi de fată mare, și niște mânușițe făcute să mânuiască condeiul de grămătic în locul flintei de haiduc ! Când îl vedeai de departe mai mult îți venea să-l mănânci cu ochi de drăguț ce îți părea, de cât să te îngrozești de el ca de un tâlhar.</p>
<p>Când mergea el pe calul său cel sereap și cu stemă albă în frunte, jucându-se și zbeguindu-se pe pajiște ca un copil ce era, sau zburând în goana fugaciului seu cu coama răsfirată în vânt, ori când îl vedeai călcând falnic iarba cea mătăsoasă cu piciorușele sale de femeie strânse în niște imenei numai flori pe dânșii, sau când îl auzeai grăind cu vocea sa cea dulce și argintină, vorbe de marghioli și de dragoste, dzeu că credeai că te afli de făcea cu un logofăt tinerel croit pentru îndrăgostire iar nu cu un căpitan de voinici, care băgase năbădăile în mii de cochinți.</p>
<p>Ei așa era el de facea cu fetele și nevestele și cu dragii lui de Românași, dar când se vedea în fața dușmanului, se schimbă omul. Alelei maică ! atunci ochii lui cei dulci și afemeiați se roșeau întocmai ca sângele și se roteau în orbita lor bolovănoși și înspăimântători; figura lui cea drăgălașă se brăzda de niște cute care-i da o înfățișare îngrozitoare și mânușița lui mică și mlădioasă se transforma într-un arc de oțel. Vai de nenorocitul care cădea într-acele minute în ghiara lui! el era jertfit fără milă sau îndurare, căci ruga și umilința n-aveau înaintea sa nicio trecere.</p>
<p>Dar și când vedea câte o fată sau femeie care să-i placă! nu mai era chip să scape din brațele sale, de s-ar fi pus de-a curmezișul dorințelor lui orice obstacol, orice împotrivire.</p>
<p>Nici chiar temerea de a înmulți prea mult numărul dușmanilor săi și de a-și primejdui zilele nu-l stânjenea din îndeplinirea scopului său.</p>
<p>Aceste lucruri se petreceau cam pe la 1783, pe când domnea în Moldova năbădăiosul Alexandru Mavrocordat supranumit Delli Bei dușmanul cel mai înverșunat al haiducilor.</p>
<p>Mavrocordat fu în curând informat despre astă parte slabă a dușmanului său și numaidecât luă măsurile cuvenite ca să se folosească de dânsa. Până să nu afle această particularitate lăsase pe haiduc să haiducească în voie și nu luase nicio măsură ca să se scape de un asemenea rival păgubaș, fiindcă știa prea bine că era de surda orice încercare, căci dușmanul său se bucura de favoarea norodului; dar după ce află că era cu putință să conteze pe concursul celor nedreptățiți de zburdălniciile haiducului, atunci își schimbă Vodă tactica și își trimise spre pădurea Sârbilor din județul Putna, presupusa reședință a lui Bujor, o ceată mare de poterași cu poruncă să-l aducă la Iași viu sau mort. Spre a ajunge mai lesne scopul ce urmărea, ei trimise pristavi pretutindeni ca să vestescă prin surle și tobe în toate unghiurile țării că oricine va da de gât pe Bujor, va dobândi iertare pentru orice crimă ar fi săvârșit, va fi scutit pe viață de orice biruri și angarale, și va căpăta pe deasupra și un bacșiș de 200 de galbeni turalii, chiar dacă ar fi fost din ceata lui.</p>
<p>Făgăduiala era măreață și amăgitoare, dar nu găsi între Români niciun vânzător; nici chiar între aceia care aveau să se plăngă de el că le spărsese casa și le amărâse zilele, căci Românii aveau arme și sânge în vine ca să se lupte și să și-l verse în luptă dreaptă cu asupritorul lor, dar inimă de a-și răzbuna prin vânzare n-avea niciunul. De aceea nădejdea toată rămase în isprava poterașilor. Aceștia își îndepliniră cu chiu cu vai sarcina, înconjurară codru Sârbilor și începură să-l bată pe de margini cu hăitași și pușcași întocmai ca la o vânătoare domnească, dar în inima codrului nu intrară nici morți.</p>
<p>Pe când oamenii stăpânirii își dau asemenea trude care băgase spaimă și groaza în toți lupii și iepurii din pădure, se întâmplă să fie într-o zi de Duminică o nuntă mare și frumoasă în satul Copăcesci care era la o palmă de loc departe de pădure.</p>
<p>Alergătorul satului, cum am zice azi perceptorul, se însura și lua de nevastă pe fata lui al de moș popa.</p>
<p>Nunta era veselă și frumoasă, căci satul era populat și bogat : în sat și prin împrejurimi se aflau o mulțime de fete tinere și mândre precum și o mulțime de tineri voioși gata de joc, va să zică în bătutura popii hora era mare și largă, mai cu seamă că în mijlocul curții stau desfundate două buți cu vin ca rubinul și chihlimbarul și din mila sfântului era o vreme frumoasă luminată de un soare de Mai care scotea de după vatră chiar pe hârca de o sută de ani, și pe lângă astea mai cântau și două tacâmuri de lăutari de scotea din fire pe sfinți, necum pe fete și pe voinici !</p>
<p>Ah! Doamne ce mai veselie și chiloman! ce joc ! ce de nebunii ! fetele și flăcăi jucau de detuna pământul sub umbrarul de verdeață, dinaintea tindei casei, însuflețiți de bătăioase cântece, balaurii de lăutari cântau de scoteau morții din groapă, însurăței și însurățelele de doi trei ani, cât pe aci pe lângă tineri bateau la tălpi opinca de sărea ca la trei palme de pământ; codanii și codanele umblau și ei forfota încurcând dansul cu jocurile lor copilărești, și mai la o parte fruntașii satului, oameni mai vârstnici și mai potoliți făceau cinste împreună cu nevestele lor sfintei plosci, pe care o sărutau într-una, zicându-și mereu unul altuia :</p>
<p>— Noroc cuscre.</p>
<p>— Noroc cumetre.</p>
<p>— Noroc să dea Dumnezeu.</p>
<p>Tocmai când era nunta în toiul ei și jucau tinerii mai cu foc, iaca că deodată se auzi despre pădure o detunătură formidabilă, după care urmară mai multe împușcături izolate care ținură aproape un minut. Pe vremea noastră astă întâmplare n-ar fi pricinuit nicio tulburare, dar pe atunci când țara era dezarmată și creștinul dormea iepurește de frica lefigiilor stăpânirii și groaza încălcărilor haiducilor, care se războiau într-una cu poterașii, aceste pocnituri îi făcu să tresară înspăimântați și să se desprindă din dans, acceptând când de când să dea dosul în caz de vreo primejdie.</p>
<p>În acele momente de uluială, intră pe poarta casei unde era nunta un flăcău tânăr înalt și chipeș, mai mare dragul să te uiți la el, îmbrăcat cu veșminte albe ca fulgul, cu ilicel alb și găitănat cu negru, cu brâul numai bete împodobite cu mătăsuri și fluturi și în cap cu o căciuliță de hârșie pusă cam pe o sprânceană; băiețandru, căci n-avea mai mult de 24 de ani după arătare, venise pe jos tocmai din partea pădurii. Intrarea sa fu salutată cu un chiloman de bucurie ; toți flăcăii își aruncară căciulile și pălăriile în sus spre semn de veselie ieșind întru întâmpinarea lui, și toate fetele și nevestele tinere se roșiră ca cireșile de bucurie că l-au văzut, și începură a se îndesa una într-alta ca să-l vadă mai bine și mai pe sub ascuns.</p>
<p>— Ei ! bine ai venit sănătos frate Voineo ! începură să strige flăcăii strângându-i mâna cu căldură.</p>
<p>— Bine v-am găsit sănătoși verișcanilor, răspunse Voinea, strângând cu transport mâinile ce i se ofereau. </p>
<p>— Dar de ce ai venit așa de târziu, bădiță Voineo? întrebă o fată făcându-se roșie ca bujorul de rumeoră.</p>
<p>— De ! surată, răspunse Voinea strângând-o nițel cu mâna cam pe lângă talie, cum obișnuiesc a saluta tinerii pe la țară pe fetele frumoase. Am vrut să mă fac și eu mândru cu voi, și vremea vremuiește și drumul lung ceasurile jecmănește.</p>
<p>— Ai trecut prin pădure ? întrebă un bărbat mai în ilichie.</p>
<p>— Ba o ocolii, căci știi vorba celui : nici pe dracu să-l vezi nici cruce să-ți faci.</p>
<p>— Dar ce ? ție ți-e frică de pădure măi nea Voineo ? întrebă un camarad.</p>
<p>— Ba nu neiculiță, dar nici dragă părdalnica; căci de o diastimică de vreme satele s-au pustiit și colnicele s-au bătătorit.</p>
<p>— Măi! pe semne că ție ți-e frică de haiduci! exclamă uu flăcău, care lipsea cam des noaptea d-acasă.</p>
<p>— Ba nu tocmai, dar știi vorba celuia : când se gâlcevesc doi, se întâmplă adesea ca să plătească aldămaș al treilea, mai ales dacă o fi adevărat că codru Sârbilor este cercetat de un cârd de vreme de cinstitele obraze ale slujbașilor stăpânirii.</p>
<p>— D-aia așa e, și bine faci, replică un om mai vârstnic; cine ocolește, mai curând sosește, zice povestea.</p>

<gap unit="graphic"/>
 <p>Voinea întinse mâinile, o apucă repede cu o mână peste mijloc, și o aruncă cu totul leșinată de-a curmezișul pe cal.</p>

<p>— Toate bune, ecclamă Voinea, dar ia spuneți-mi pentru ce stați voi locului nemișcați ca niște cocostârci și procleții de scripcari au amorțit ca niște degerați?</p>
<p>— Dar bine mă tu nu știi ? n-ai auzit ? strigară cu mirare toți flăcăii deodata.</p>
<p>— Ce să știu și ce s-aud ? exclamă la rândul său Voinea sperios; ce vi s-a întâmplat? spuneți-mi ați pățit vreun pocinog ?</p>
<p>— Ba una asta nu, ferește Doamne, răspunse un unchiaș; dar despre codru; vii din partea locului și nu ai auzit nimic ?</p>
<p>— Dar ce s-aud tăiculiță ? ce s-a întâmplat frățioare ? ca spuneți odată că stau pe ghimpi, răspunse Voinea cu un aer îngrijorat și intrigat.</p>
<p>— N-auzi și acel pocnet de împușcături ce izbucniră din pădure mai adineauri ?</p>
<p>— Ti ! bată-vă să vă bată că hâtri mai sunteți, exclamă Voinea punându-se pe un râs zgomotos; să mă speriați și pace bună pentru un lucru așa de nimic ! mare zurlubiați v-ați mai făcut de un cârd de vreme să-mi vie alte alea pentru un lucru de nimica.</p>
<p>— Dar ce lucru de nimic sunt la tine împușcăturile, măi creștine ? exclamă un unchiaș.</p>
<p>— Dar ce poate fi moșicule ? căci doar nu suntem în război sau în rășmiriță !</p>
<p>— Nu, slavă Domnului; dar potera e aproape.</p>
<p>— Ei și !</p>
<p>— Te pomenești cu Doamne apără când cu gândul nu gândești, și țoropoc beleaua ! vezi că se încinge o luptă țapănă între haiduci și poterași chiar în inima satului, Ei ! atunci ce ne facem ?</p>
<p>— Ce să ne facem ? ce ne pasă nouă ? sucească-și și unii și alții gâtul cât le place, și noi să ne vedem de joc.</p>
<p>— Noi să jucăm când s-or omorî unii pe alții ?</p>
<p>— Bună morte i-o lua.</p>
<p>— Și la sfârșit biruitorii să se pună a prăznui izbânda pe spinarea hoților de păgubași, adică a noastră care n-am sărit să dăm ajutor unora sau altora ?</p>
<p>— Ia taci moșicule și nu purta grija altora, că Bujor nu e așa de neghiob ca să vină tocmai în codru Sârbilor și să le zică poterașilor care l-au înconjurat cu surle și cu tobe : mănâncă-ne lupii de-a gata. Ia haideți fraților să ne apucăm de joc, că vreamea trece și soarele se apropie de scăpătat; iar voi lăutari cântați fără nicio frică, căci cu bună seama poterașii au dat câte o împușcătură în vânt ca să se îmbărbăteze unii pe alții, și acum au plecat spre poliție.</p>
<p>Flăcăii îl ascultară, lăutarii începură să cânte, hora se alcătui la loc și nunta reîncepu să fie animată ca și mai înainte.</p></div>
<div type="chapter" n="3">
 <head>III.BUJOR !</head>
<p>Multe din fetele prinse la horă erau mândre și nurlii dar ca Ioana Sânziana fata lui al de moș Condoi din Pădureni nu era niciuna și nici că putea fi; parcă era un luceafăr printre stele, un crin între ghiocei, o roză între bujori, un diamant între perozele. Unde o vedeai înaltă, subțirică, bine făcută, cu ochi verzi ca smarandul și mari ca paharele; cu buzele sângerânde ca sâmburii de rodii, cu obrăjorii rumeni ca trandafirii înfloriți, cu dinții de măgăritar și gătul de lebădă; pe cap avea un păr galbean ca beateala, pe față, pe gât și pe tot corpul o pieliță albă ca cașu. Cum era îmbrăcată cu niște haine albe ca fulgul pestrițate maestrit cu felurite flori de mătăsuri și fire de aur și argint,zău ți-ar fi venit s-o mănânci de drag!</p>
<p>Pe cât era de frumoasă pe atât era și de bogat îmbrăcată ; catrințele ei erau numai de mătase, fir și fluturi de aur, la gâtul său atârna o salbă de mai multe sute de rubiele, mahmudele și taleri de aur, și mijlocelul ei era prins într-un colan de sârmă de aur cu paftelele numai flori de aur și de pietre scumpe. Asemeni pe cât era de bogată și de frumoasă pe atât era de modestă, sfioasă și nevinovată la înfățișare, o adevărată comoară de toate darurile.</p>
<p>Cum se formă iarăși hora, Voinea își roti ochii în toate părțile, și zărind-o, scoase un mic țipăt de bucurie și alergă să se prindă lângă dânsa; ea văzându-l și simțind mâinile lui într-ale sale, se făcu roșie ca para, și feciorescul său sânișior începu să tresalte de palpituri de bucurie.</p>
<p>— Bună ziua surată Ionă, zise Voinea prinzându-se la joc și strângându-i ușurel mânușița ei cea de zahar.</p>
<p>— Bine ai venit sănătos, bădiță Voineo, răspunse încetinel Ioana, silindindu-se a-și stăpâni tremuratul ce vrea să-i dea de gol emoția de care era cuprinsă.</p>
<p>— De mult ai venit?</p>
<p>— După la prânzcior ; gândeam că și d-ta o să fii tot așa de grăbit.</p>
<p>— Mă iartă surățică dragă, că nu sunt eu de vină c-am întârziat, murmură Voinea cu o voce dulce și armonioasă.</p>
<p>— Cine a zis că ești d-ta de vină ? replica țărăncuța cu acel ton înțepat și apăsat cu care se servă toate femeile după suprafața globului spre a-și manifesta supărarea și neîncrederea.</p>
<p>— N-ai zis cu gura, dar o arăți cu chipu, și n-ai dreptate, zău pe legea mea, n-ai dreptate.</p>
<p>— Dar de unde să am eu dreptate ? exclamă Ioana cu același ton răutăcios, are Sultănica din Șindrilari care te face să-ți uiți jurămintele și să-ți calci fagăduielile.</p>
<p>— Iac-o năpastă pe bună dreptate ! exclamă Voinea, râzînd cam silit; de unde tătari ți-a mai dat în cap și astă nagodă, surioară dragă ?</p>
<p>— Lasă neică, lasă nu mai tăgădui, căci unde tai tu lemnele eu adun surcelele.</p>
<p>— O fi surată unde o fi, iar aicea n-ai dreptate.</p>
<p>— Zău ! dar de unde ai neicuță aceste bete cu mărgele havaii, că acu două săptămâni când jucarăm amândoi la hora de la Făurei nu le aveai?</p>
<p>— Le-am cumpărat de la bâlci de Sâmbătă de la Panciu.</p>
<p>— Ce spui? să nu fie alea care le purta Sultănica Duminica trecută la hora de la Izesci ? că prea seamănă ca două picături de apă.</p>
<p>— Zău pe legea mea nu, zise Voinea cu un ton cam nesigur.</p>
<p>— Taci neicuță, nu te mai jura, căci aminteri te cred că ești un mincinos, și îmi iau și eu vorba înapoi. Spune mai bine pe șleau sfântul adevăr, și mărturisește că-ți sare cățușea în cârcă și-ți face silă, de ciudă că vrei să mă iei pe mine de nevastă și nu pe ea.</p>
<p>— Eu îți spun drept că nu știa nimic din câte-mi spui tu și nici nu cunosc cine e Sultănica aia</p>
<p>— Vai! de mine câtă minciună ! și Duminică a jucat până seara lângă dânsa!</p>
<p>— Am jucat cu cine mi s-a întâmplat să mă prind dacă am văzut că tu nu vii cum ne-a fost vorba.</p>
<p>— Și întâmplarea a brodit ca să te prinzi tocmai lângă dușmanca mea, ai ? tii, că prefăcut mai ești nenișorule!</p>
<p>— Ia să lăsăm noi vorba asta la o parte, și dacă e așa să-mi spui mie și d-ta, care îmi bagi atâtea ponoase, unde mi-ai fost Duminică de n-ai venit la hora de la Izesci.</p>
<p>— Am stat acasă căci am avut treabă.</p>
<p>— Zău! dacă e așa spune unde erai când ți-a furat năframa Dragomir al lui Moș Onofrei ?</p>
<p>— Mie năframa! exclamă la rândul său Ioana coborând ochii în jos rușinată.</p>
<p>— Nu tăgădui Ioano, că nu e bine să-ți minți logodnicu care mâine poimâine are să-ți fie bărbat; mai bine grăiește adevărul.</p>
<p>— Ce sunt eu de vină dacă e el obraznic și-mi face dragoste cu sila?</p>
<p>— Pentru ce te-ai dus la horă în lipsa mea ?</p>
<p>— Pentru că-mi era urât să stau singură acasă.</p>
<p>— De ce n-ai venit unde știai că sunt eu?</p>
<p>— Pentru că mama și tata erau duși la Odobesci și n-avea cine să mă ducă la Izesci.</p>
<p>— Ei și acum ai rămas fără măramă ?</p>
<p>— Ba zău nu, căci pe mine nu mă cheamă Sultănica, ca să-mi dau betele pe la flăcăi care sunt în vorbă să se cunune cu alte fete, ci cum am văzut că birbantul îmi smulge mărama de la brâu fără să prind da veste, m-am luat după el ca să i-o iau, și văzând că nu vrea să mi-o dea cu binele, m-am dus plângând la mă-sa, și nu m-am lăsat până n-am luat-o înapoi.</p>
<p>— Bine, om descurca noi altădată toate aceste socoteli.</p>
<p>— Nu am teamă, răspunse Ioana ridicând în sus fruntea cu mândrie și pronuncind aceste cuvinte cu acel ton impunător și fără replică ce iese din pieptul unei conștiințe curate.</p>
<p>Într-acest timp intrase în curte musafiri noi, o ceată de peste două sute de poterași cu căpetenia lor în frunte, îmbrăcați după moda de atunci, adică în haine turcești, și luase locuri pe lavițele ce li se așezase pe lângă zaplaz. Gazda casei, adică tatăl ginerului, cum afla că i se face o așa mare cinste de către oamenii stăpânirii, ieși întru întâmpinarea lor în mână cu plosca plină, după obicei românesc, semn de pace și îndestulare, și pofti bimbașii și oamenilor săi bun venit.</p>
<p>După ce se schimbară gratulările obișnuite și se goliră mai multe ploști, bimbașa începu să spuie gazdei și bătrânilor satului care se adunase în juru-i, că el și oamenii săi erau trimiși de stăpânire ca să curețe țara de hoți; pe ei negreșit nu se numera, și că au venit să înconjoare și să cutreiere codru Sârbilor, în care, după spusa celor de la Iași, își avea conacul vestitul hoț numit Bujor.</p>
<p>— Vezi lucru comedios! exclamă moș popa, noi stăm aici la o palmă de loc de codru Sârbilor și nici n-am auzit de Bujor, și cei de la Iași îi știu și culcușul unde e! mari oameni trebuie să fie ăia după acolo!</p>
<p>— Mie mi se pare că sunt secături curate, răspunse bimbașea, căci de cinci zile ne-a făcut să trepidăm și să hoinărim prin pădure în cruciș și în curmeziș fără să dăm de picior sau măcar de urmă de hoț.</p>
<p>— Cine știe cine! o fi legat la gard! murmură socru cel mare.</p>
<p>— Sunt oameni cu cap haiducii ăia! obiectă moș dascălul.</p>
<p>— D-ar fi cu capul cât banița tot aș pune mâna pe ei dacă aș ști unde sunt, replică bimbașea cu fudulie, dar cine umblă după icre verzi mănâncă răbdări prăjite.</p>
<p>— Efendi, obiectă ciaușul poterașilor, eu mă prind că noi nu umblăm după icre verzi și suntem pe urma tâlharului.</p>
<p>— Iar vrei să-mi vii la omul tău eu bârsana în spinare ? replică bimbașa cam răstit.</p>
<p>— Iar, fiindcă acel om a fost Bujor, cum sunt eu Pavlache Loghiopopulo, ceauș de poterași în oștile hatmăniei Măriei sale Alexandru Mavrocordat voievod, răspunse ceaușul. I-am cunoscut calul, i-am cunoscut boul, căci el e acel care mi-a crestat aici obrazul ziua în amiaza mare în lupta de la Cosmin.</p>
<p>— Ia lasă-mă măi Pavlache cu parimiile tale, replică bimbașea, căci cine face ca mine de se ia după poveștile voastre, o păți ca mine, adică sperie de surda pe oamenii pașnici și nevinovați cum făcui eu mai adineauri.</p>
<p>— Adineauri dacă mă ascultai dai cu mâna de Bujor, murmură Pavlache cu necaz.</p>
<p>— Cum am dat mai deunăzi când am ascultat pe tovarășul tău Spirache! Dacă v-ar crede lumea pe voi, n-ar ști ce să creadă de acel Bujor. Unul zice că e înalt, bine făcut, subțire, smead, cu părul castaniu și cu mustăcioara plăviță pe buze : altul că e mărunt, oacheș, gros, fălcos și cu mustăți negre și mari d-un cot: altul că e mijlociu la statură, cu fața roșie și ciupit de vărsat, cu ochii verizi spălăciți în sânge, și cu părul plăviț și spân ; altul că e pitic slab ca un țâr, cu părul negru și creț, și mustățile cătând a oală. Unul că are numai mustăți, altul că are barbă mare ; unul că e tânăr, altul că e bătrân, unul că e drept ca un brad, altul că e cocoșat; unul că e chipeș și frumos, altul că e urât ca păcatul în sfârșit D-zeu să vă înțeleagă.</p>
<p>— Toate astea dovedesc că Bujor e un hoț dibaci! care știe să se prefacă, murmură Pavlache.</p>
<p>— Mă iartă căpitane, zise popa dar mi se pare că mai adineauri ai că s-a întâmplat nu știu ce în pădure, care negreșit a pricinuit acele pocnituri de pușcă ce auzirăm mai adineauri. Ce s-a întâmplat tăiculiță, spune-ne așa să trăieștii că o sfeclisem ?</p>
<p>— ei ce să se întâmple? am văzut un om, nu știu cine o fi fost, călare pe un cal sereap, pe spinare cu o sarică mocănească și în cap cu o căciulă de bârsană, trecând agale prin mijlocul pădurii fără să se gândească că noi suntem la pândă. Cum l-a văzut Pavlache al meu a început să strige : iată Bujor, și eu ca un prost am poruncit să se ia după el și să se dea focuri.</p>
<p>— L-ați omorât? strigă popa înspăimântat.</p>
<p>— Ba nu, căci săracul a rupt-o la fugă încotro a văzut cu ochii, și a scăpat din nenorocire teafăr și nevătămat dar fără de sarică, căci i-a căzut jos din spinare.</p>
<p>— Bine c-a dat D-zeu de n-ați săvârșit moarte de om c-ar fi fost păcat: zise popa scoțând din piept un suspin ușurător.</p>
<p>— Bine ar fi fost de l-am fi nimerit, căci atunci hotărât scăpăm de Bujor, murmură îndărătnicul de Pavlache.</p>
<p>Puțin după astă convorbire hora se sparse și flăcăii și fetele se apropiară de poterași și începură să se uite la ei cu curiozitate, căci p-acele timpuri de umilire, când armata țării era desființată și paza poporului lăsată în grija haiducilor, vederea unei cete de oameni armați pricinuia poporului cea mai mare curiozitate.</p>
<p>Bimbașa care era bulgar din naștere, se întâmplase a fi om chefliu și apropiat, pe cât era de arțăgos și respingător locotenentu său ciauș Pavrache Loghiopopulo care era grec. El începu să vorbescă voios cu băieții și fetele și să spună la snoave și vorbe glumețe, pe când grecul, uitându-se pe sub coada ochiului, observa cu atenție toate fizionomiile bărbaților, ca și cum ar fi vrut să le scruteze conștiințele. Când zări pe Voinea tresări, și apropiindu-se de moș popa îi zice :</p>
<p>— Taică părinte, cunosc! cine este acel tânăr ?</p>
<p>— Dar cum să nu-l cunosc dacă e baștină de Român crescut sub ochii noștrii și locuiește la o palmă de loc d-aci, adică în târgul Panciu.</p>
<p>— Îl cunoști bine, bine de tot ?</p>
<p>— D-apoi cum să nu? când e mai întotdeauna, când nu umblă după negoțul lui, aici în sat de bedreag cu noi!</p>
<p>— Ce fel de negoț învârtește ? cu ce se îndeletnicește el ?</p>
<p>— Cu strângerea de grâne și de vite, pe care le vinde la Brăila și la Galați cum a făcut moșu său și strămoșii săi?</p>
<p>— Este răzaș sau iobag ?</p>
<p>— E Vrânceanu boierule; în Vrancea nu se știe ce este iobăgia.</p>
<p>— Mă iartă părinte că eu sunt străin și nu știu toate alea. Unde e locașu lui de hrană ?</p>
<p>— El are mai multe case unde șade și mai multe petice de moșie lăsate de părinți: una la munte p-aproape de Soveja; alta în preajma Mărăsescilor, a treia în sus de Bacău și o vie cu obrațe în dealul Odobeștilor, dar locuința lui de obicei este, cum zisei, în Panciu.</p>
<p>— Cine îi lucrează moșiile ?</p>
<p>— El singur, prin oameni plătiți, că este harnic nevoie mare, om slujit și știutor de carte, căci copilăria și-a făcut-o în curtea boierului de la Mircești.</p>
<p>— Ce purtare are el ? e om de ispravă, sau are niscava nărăvuri ?</p>
<p>— E floarea flăcăilor din toate satele dimprejur.</p>
<p>— Lipsește adesea de acasă ?</p>
<p>— Dar cum ciorile să nu lipsească când el umblă după negoțul său prin toată țara. Când este acasă însă, atunci își face veacul numai lângă logodnica lui, acea fetișoră mândră ca un soare ce se gudură lângă el.</p>
<p>— Ce fel ? se însoară ? murmură grecul oarecum pus pe gânduri.</p>
<p>— Da, după secerată în câslegile lui sfântu Petru o să facem o nuntă mai abitir ca asta.</p>
<p>— Mă iartă tată de supărarea ce ți-am făcut cu atâtea întrebări.</p>
<p>— Nu face nimica fiule, căci am grăit numai adevărul.</p>
<p>Grecul se depărta de moș popa, dar ochii de la Voinea nu-și lua. De mai multă ori se opri drept în fața-i și se uită țintă în ochii lui, dar Voinea n-avea ochi să vadă d-al de astea, căci privirea și atenția lui era pironită numai spre frumoasa Ioana care asemenea nu-și dezlipea ochii de la el. Dacă vezu și vezu că căutătura sa mereu ațintită asupră-i nu producea niciun efect asupra lui Voinea și nu-l distra deloc de la preocuparea sa, Păvlache se depărtă de dânsul ca omul ce crede că s-a înșelat de-o asemănare, și se duse să se amestece printre camarazii săi</p>
<p>Plostile începură să circule cu îmbelșugare între poterași, limbile să se dezlege și voioșia să se generalizeze prin binefăcătoarea influență a fericitei poame descoperită de tata Noe. Chefliul bimbașea sumese la brâu poalele antiriului, se prinse voios cu țăranii la dans, și se puse a trage o sârbă pe a pajiște mare, să se ducă pomina de dans de beșleagă ; subalternii săi se grăbiră al imita ; mai marii satului nu se lăsară mai pe jos, și într-o clipă țăranii și poterașii, românii și străinii, se făcură tot o apă și se puse se joace vârtos. Numai cobea de Pavlache sta la o parte sudând mereu din nas întocmai ca prepelicarul care se simte lângă vânat dar nu poate să-i dea de urmă.</p>
<p>Pe când dansul era în toiul său, se auzi un tropot formidabil de copite de cal și Pavlache avu satisfacția de a vedea mai întâi ca toți, pe cei doi fustanlii lăsați de pândă la capătul codrului, trăgând în silă de căpăstru după ei un cal sereap cu stea albă în frunte, care sufla groznic din nări, azvârlea din picioare și se smăcea întocmai ca un cal sălbatic.</p>
<p>— A ! strigă cu satisfacție grecul sărind din loc și alergând întru întâmpinarea camarazilor lui care aduceau acel cal furios ; iată vorbele mele adevărate, iată dovadă că vederea nu m-a înșelat ; iată calul lui Bujor; bimbașa Efendi acum n-ai ce să mai zici.</p>
<p>Bimbașa aurind aste vorbe se desprinse cam cu inima îndoită din horă, se apropia de cal, se învârti împrejurul lui, se uită la dânsul cu băgare de seamă și n-avu ce să mai zică, căci dacă erau opinii atât de felurite și nepotrivite în privința fizionomii lui Bujor, nu exista însă nicio contradicție în privința semnalmentelor calului lui, a cărui piele avea o culoare cu totul deosebită de a celorlalți cai. Bimbașa rămase dar mut înaintea evidenței, și neavând ce să răspundă locotenentului său, care se uită la el cu un aer triumfător, zise </p>
<p>— Sa dam slavă Cerului și să-i mulțumim ca ne-a dat un ajutor așa de neașteptat; căci cu puțină dibăcie și prin mijlocirea acestui cal, putem descoperi cu înlesnire scorbura tâlharului. Să încalice unul din noi pe el iar toți ceilalți să ne aținem ici colea după dânsul, căcî el negreșit ne va duce la vizuina hoțomanului, pe care-1 vom prinde fără de veste și pe nepusă masă ; ai ce crezi Pavlache de părerea mea ? nu e așa că e nimerită ?</p>
<p>— E plănuită întocmai după gândul meu, răspunse cu fudulie grecu.</p>
<p>— Atunci dacă e așa, să încaleci tu pe cal, căci ești mai dibaci și mai cu răbdare decât noi toți, și apoi să ne luăm după tine.</p>
<p>Pavlache prinse bucuros și se apropia de cal, începu să-l netezească pe cap și pe lângă coamă, dar șoimanul haiducesc cum simți pe pielea sa mâna de cochinț, nechezi groaznic, se smunci cumplit, și sucindu-se fără veste la dreapta, lovi pe grec cu pulpa piciorului dinapoi și-l aruncă cât colo de-a rostogolul în țărână.</p>
<p>Bimbașea începu să râdă cu poftă de neîndemnarea ceaușului lui, se apropia el de cal cu un pas înțepat și îngâmfat, dar cum îl simți calul lângă dânsul, se smunci din nou și, lovindu-l cu piciorul dinapoi, îl aruncă și pe el cam în același loc unde căzuse bietu Pavlache.</p>
<p>Văzându-se astfel umilit în fața subalternilor săi, bimbașea, ca să-și scape neatinsă demnitatea și amorul propriu de șef superior și în toate competinte, dase ordin tuturor oamenilor săi ca să încerce pe rând de a domoli cumplitul dobitoc, ca încă s o pață toți ar nu numai el, și avu satisfacția de a vedea toate încercările încoronate de cel mai deplin nesucces, adică de a vedea pe toți oamenii săi răsturnați, loviți, cotonogiți și speriați de teribilul dobitoc, ale cărui nebunii, din noiocire, nu pricinui niciun accident regretabil.</p>
<p>Intr-ast timp Pavlache nu pierdea din ochi pe Voinea, ci se uita țintă mereu spre el ca cum inima i-ar fi spus că între el și năbădiosul cal exista oarecare legături tainice; dar degeabă fură toate spionările lui, căci în mușchii trăsurilor lui Voinea nu putu descoperi altceva decât mirarea și curiozitatea ca pe ale tuturor celorlalți spectatori.</p>
<p>Văzând că nu scoate la cale cu spionajul, se apropiă de cal, și despletind după cotul mânii sale un bici gros și noduros, legă calul de un copac gros din bătătură, începu să-l bată într-un mod cumplit peste nas, peste bot, peste ochi și pe sub burtă pe unde doare mai rău, doar mila va da de gol pe stăpânul lui, dar Voinea nu se arăta mai milos decât ceilalți, nici mai rece ca ei în fața unui spectacol așa de neomenos.</p>
<p>Văzând că nici cu chinuirile n-o scoate la cale, făcu cu ochiul un semn bimbașiî și acesta zise adresându-se către țărani :</p>
<p>— Ia încercați și dumneavoastră, care sunteți mai deprinși cu caii de munte, să vedem dacă sunteți mai norocoși.</p>
<p>Țăranii se puse cu ardoare la astă încercare, care reaprindea în inimele lor fireștile lor deprinderi cu luptele vitejești; flăcăi și bărbați mai în vârstă dovediră că în adever erau mai experimentați în mânuirea cailor sălbatici; unii din ei izbutiră chiar de a se urca pe spinarea lui și de a-i apuca frânele în mână dar niciunul nu putu să se mențină pe spinarea lui, căci năbădăiosul dobitoc începu să sară în loc în picioarele dinainte și dinapoi și nu se oprea până ce nu se vedea scăpat de povara, pe care o aruncă cât colo la pământ.</p>
<p>— Ia să fac și eu o încercare, zise în fine și Voinea, văzând mai mulți camarazi rostogoliți la pământ rușinați și cotonogiți ; să-mi încerc și eu într-o doară norocul, căci cât am fost în curtea boierească am domesticit mulți cai sălbatici aduși din pustietățile Bujeacului, și dacă nu-i oi face eu de petrecanie, să știți că nici dracul nu-i vine de hac.</p>
<p>— Se va da în sfârșit de gel, zise în sine Pavlache scoțând un mic țipăt de satisfacție, îcercând cremenea de la pistdalele ce avea înfipte în brâu. Din, nenorocire însă bucuria sa n-avu lungă durată, căci cum simți mâna lui Voinea pe lângă gâtul său, calul se smăci și mai cumplit, rupse hățurile cu care era legat de pom și o reteză de-a fuga prin curte, aruncând cu picioarele de dinapoi de ridica în urmă-i un nor de praf și de bolovani de pământ.</p>
<p>Voinea însă în loc de-a se da drept bătut, se agăță vârtos de coama lui, începu să fugă alături de el tot așa de repede ca și dânsul, și când simți că și-a făcut în destul vânt, se repezi în sus, și căzu drept pe spinarea lui. Calul în loc de a se da de învins începu să sară când în picioarele din nainte, când în cele dinapoi, să fugă într-o goană vârtegioasă aplecându-se când la dreapta când la stânga, mai să dea cu șoldurile de pământ, dar Voinea se făcu scai cu mâinele înfipte în coama lui și cu picioarele încolăcite sub burta sa, și se lăsa a fi smăcit și bălăbănit de furiosul cursier fără să-și piardă deloc cumpătul,</p>
<p>În decursul acestei lupte supreme între om și dobitoc, între dibăcie și sălbătăcie, toate sentimentele străine închietudinei ce pricinuia dezlegarea acestei războiri încetară ; chiar Pavlache uită bănuitoarele sale cercetări și nu se gândea decât a privi cu neliniște la toate peripețiile acestei înourări primejdioase și a lua chiar oarecare măsuri de precauție la caz de catastrofă.</p>
<p>Încă de când rupsese calul șleaul, lumea speriată se retrăsese spre tinda casei și spre laturile gardului, lăsând câmp liber luptătorilor ca să se combată în voie. Intr-astă alergare rotită, Voinea trecuse de mai multe ori pe lângâ draga lui Ioana, care pe jumătate leșinată, privea plină de groază acea încăierare e de care spânzura viața iubitului său, și de mai multe ori îi trimisese în treacăt cuvinte încurajatoare ; când mai trecu însă încă o dată mai ars ca oricând pe lângă dânsa, Voinea întinse mâinele, o apucă repede cu o mână pe sub mijloc și o aruncă cu totul leșinată de-a curmezișul pe cal; dapă aceea zbură ca o nălucă pe lângă Pavlache, care deschisese ochii mari de tot, și cât clipești din ochi, și mai înainte de-a se dezmetici cineva din uimire, întinse a doua mană, în care ținea un pistol ascuns pe sub betele brâului, îl descărcă drept în fața grecului, apoi scoase din piept un țipăt ascuțit, și sălbaticul cursier ciuli urechile, se supuse frâului, se repezi spre gard și sări împreună cu îndoita sa povară dincolo de gard peste țăruși și oamenii fără ca măcar să-l atingă.</p>
<p>— Bujor ! strigă toată mulțimea înfiorându-se cu groază.</p>
<p>— Foc, foc spre el, strigă și bimbașa, tocmai când îndrăznețul haiduc intra în dumbrăviora de dincolo de gard.</p>
<p>— Nu dați, îndurare stapâne, nu dați că- mi omorâți copila, strigară doi unchiași, un bătrân și o babă, părinții Ioanei ieșind din mulțime și îngenunchind la picioarele străinului; nu vă faceți păcat că-mi omorâți de surda fata, adaose unchiașu sărutând cu transport poala hainei veneticului.</p>
<p>— Foc, vă zic, că ne scapă tâlharul și ne spânzură pe toți pârcălabul, exclamă din nou bimbașa, desfăcându-se brusc de îmbrățișările bătrânilor, care căzură grămadă la pământ scoțând câte un geamăt dureros.</p>
<p>— E prea târziu, cinstiți boieri, replică popa, care nu pierduse din ochi pe haiducul în fugă, și-l urmărise cu vederea cu o stăruință, în care poterașii, dacă ar fi fost în mințile lor, ar fi citit cel mai viu interes. Uitați-vă a și intrat în pădure și d-acolo nici tătarii nu-l scot.</p>
<p>— După el copii; cine l-o prinde viu sau mort are de la mine zece pungi cu bani, strigă bimbașa ieșind în fugă din curte în fruntea oamenilor săi care încă nu ieșiseră de tot din zăpăceala ce le cauzase astă faptă îndrăzneață a vestitului căpitan de haiduci.</p></div>
 
<div type="chapter" n="4">
<head>IV</head>
<head>STRUNGA HANGULUI.</head>
 
<p>Până la jumătatea secolului al XIX-lea; supranumit secolul luminii, trei părți din pământul Moldovei și al țării Românești era acoperit de niște păduri falnice și stufoase, care de când lumea nu fusese atinse de securea pădurarului; astăzi lumina a pătruns până și în păduri, căci unde mai înainte domnea cea mai deplină obscuritate în mijlocul zilei, acum omul se prigorește vara de arșița soarelui și iarna îngheață bântuit de asprimea frigului.</p>
<p>Acolo unde acum se întinde câmpii întinse goale de orice urmă de vegetație, p-atunci creșteau falnici niște codri magnifici înconjurați de o vegetațiune luxuriantă, sălaș nepătruns pentru haiduci și fiare sălbatice. Mănăstirile mai cu seamă erau ocolite de niște veritabile șpelunci. Iată pentru ce haiducii erau pe atunci în așa mare prosperitate și pentru ce clerul grecesc nu prea s-a încuibat prin chinoviile depărtate de orașe!</p>
<p>Între amândouă țările Române, Moldova era cea mai ăduroasă, și strungă Hangului cea mai mare și mai deasă dintre pădurile mănăstirești. Acea strungă era virgină în toată puterea cuvântului; cea mai mare parte din ea nu văzuse ascuțitul toporului de când ieșise primul lăstar din pământ, și pajiștea de sub uriașii săi copaci nu fusese brăzdată cu poteci de nicio urmă de pași omenești. Abia lupii, urșii, vulpile, râșii și câte un plăpând iepuraș călcau cu labele piciorelor lor frunza cea uscată ce acoperea de veacuri acele locuri izolate. Mănăstirea nu era clădită drept în mijlocul pădurii, ci la o parte, la marginea dreaptă, pe o moviliță din capătul codrului, adică tocmai unde copacii erau mai rari și mai tineri. Împrejurimile mănastirii erau cutreirate și ziua noptea de căluguri și închinători, secuera răsturnase mulți bușteni prin preajma locului și chiar fierul plugului se înfipsese în pământ pe ici pe colo, dar mai departe spre latura stângă a drumului ce conducea la chinovie, nimeni nu cutezase să înfrunte prăpăstiile speluncelor și desimea copacilor, de teama fiarelor sălbatice, care, după spusa călugărilor, erau în stare să sfâșie omul în mijlocul verii și ziua-n amiaza mare.</p>
<p>Toată lumea credea că acele spelunci, în care soarele nu pătrundea niciodată, erau pustii și necălcate de picior omenesc, și cu toate astea într-una din zilele lunii lui Iunie din anul 1786, un foc viu strălucea prin desișul frunzelor și un fum gros plana pe deasupra copacilor, chiar în inima pădurii. Dacă s-ar fi văzut din marginea pădurii sau de la mănăstire acel foc licăritor, negreșit toată lumea și-ar fi scuipat în sân, și făcându-și cruce ar fi zis cu siguranță, că s-a deschis iadul și s-a ivit necuratul spre a pedepsi omenirea pentru multele sale păcate; dar din nenorocire pădurea era mare, foarte deasă și brăzdată cu văgăuni adânci, încât sătenii din cătunele vecine și sfinții părinți din mănăstire, nu văzură nimic și se culcară în pace odată, cu găinile.</p>
<p>Pe când lumea de afară se astâmpăra și se arunca fără grijă în brațele somnului, focul misterios se ațâta într-una și într-una se împrospăta de către cinci șase ființe înfășurate în niștee ipingele negre, care stau tolănite pe saltele de frunze uscate împrejurul focului, și care semănau mai mult a voinici de codru, de cât a demoni.</p>
<p>— Câte ceasuri o fi măi Hărgot? zise unul dintre voinici, aruncând deasupra văpăii un maldăr de ratini uscate.</p>
<p>— O fi câteva, măi Coșmeliță, căci cucuveaua din ulmul scorburos a cântat până acum de trei ori.</p>
<p>— Și pănă acum n-a mai sosit niciunul dintr-ai noștri ! exclamă un al treilea tolănindu-se pe iarbă..</p>
<p>— Ce ți-e frică de dihănii, măi Țandură ? întrebă Hărgot cu un ton luător în râs.</p>
<p>— Mie frică ! replică cu o voce detunătoare Țandură, lovind cu putere paturile pistoalelor care-i orna încingătoarea de la brâu; se vede neică Hărgot că ți s-a urât cu haiducia, de-mi grăiești astfel!</p>
<p>— Ba nu mi s-a urât vericule, răspunse Hărgot cu același ton, dar pe semne că ție ți-a plesnit în cap să te faci arnăut domnesc, de nu-ți mai place să mai stai singur în codru.</p>
<p>— Hărgot, striga aceasta cu o voce detunătoare sărind în sus și scoțând de la brâu două pistoale, pe care le îndreptă spre camaradul său, hotărât că n-ai să mai vezi lumina de mâine Și fără să aștepte replică, furiosul haiduc trase piedica cocoșului și două pocnituri zburară în spațiu spre a fi repetate de mii de ori de către aprigul ecou; gloanțele însă în loc de-a se înfige în pieptul lui Hărgot, spre care fusese îndreptate, șuierară printre frunte și zburară în văzduh pe deasupra copacilor, căci o mână nevăzută apucase pe la spate brațul haiducului și-i strâmbase direcția.</p>
<p>— Zii Țandăra și lasă-l în pace, zise după aceea o voce de la spate, și îndată se ivi în zarea focului o nouă ființă omenească, un tinerel scund, dar chipeș și bine legat.</p>
<p>— Codreanu ! exclamară ceilalți haiduci sculându-se de jos și salutând respectos pe noul venit.</p>
<p>— Ei ce noimă a mai avut și ăsta nouă ceartă ? zise Codreanu așezându-se și el la toc lângă camarazii săi.</p>
<p>— A vrut să-și râdă de mine, strigă Țandără cu un ton necăjit</p>
<p>— Am glumit Codrene taică, replică Hărgot, care se exprima astfel fiindcă începuse să cărunțească; nu lua și tu în seamă toate snoavele unchiașului.</p>
<p>— Ia ascultați, zise Codreanu cu răstire, căpitanului nu-i plac nici glumele nici gâlcevile, și când pedepsesce nu glumesce ; haide dați-vă mâna și gloanțele păstrațile pentru dușmani.</p>
<p>Țandără dete cam fără voie și cam mărăind cu fostul său dușman, mâna ce vrusese să-l curețe din lume cu un minut mai nainte, dar în sfârșit o dete căci n-avea ce face, căci căpitanul care nu glumea, nu știa altă pedeapsă decât ștreangul, păstrând gloanțele pentru dușmani; de aceea baieții și camarazii săi i se supuneau orbește. Hărgot însă care era mai bun la inimă, el întinse mâna mai cu voie bună acelui ce era să-l șteargă din numărul celor vii, și uită cu totul necazul.</p>
<p>Intr-ast timp pădurea pustie și tăcută începu să fie neîntrerupt tulburată, când de urlete de lupi când de lătrături de câini, când de miorlăituri de pisici, când de chelălăituri de vulpi și de țipete de bufniță, și după fiecare glas de dihanie, apărea în cercul luminos câte o ființă omenească sau câte o grupă de două sau trei individe, în felurite costume țărănești și târgovețe, care, cum soseau în dreptul focului intrau într-un desiș de crâng din apropiere, și după o lipsă de câteva minute ieșeau cu totul transformați, adică, din niște ființe sfiose și inofensive, se schimbau în niște haiduci groaznici la înfățișare și armați până în dinți cu puști, pistoale, iatagane, cuțite și alte unelte de destrucțiune.</p>
<p>Cum ieșeau din crâng, acești noi voinici se apropiau de foc, dau mana în tăcere sau într-un mod zgomotos, după temperament, cu cei sosiți de mai înainte, și îngroșau mereu grupa ce sta pitulată pe lângă foc, până ce pâlcul de câțiva oameni se schimbă într-o ceată de aproape două sute de inși ; o veritabilă armată pentru acele vremuri.</p>
<p>Era curios și instructiv aspectul acestei mase de oameni strânși împrejurul unui foc mereu crescând și așteptând în liniște sau cu neastâmpăr desfășurarea unor evenimente neprevăzute, foarte adesea periculoase și mai totdeauna sângeroase. Fizionomiile lor era o adevărată colecție de tipuri, și vârstele lor curat o scare cu toate treptele etății omenești. Se găsea între ei tot soiul de vârste : copii, tineri, bărbați și bătrâni, de la 15 până la 60 de ani; tot felul de fizionomii de la heruvimi omenești, până la schilodenii monstruoase ; o colecție întreagă de chipuri frumoase, potrivite, mai așa, urâte, spăimântătoare; cu pelițe albe, rumene, roșcate, smeade, ocheașe, arămii, aproape negre ; cu boiuri înalte, mijlocii, mărunte și pitici. Unii erau cu fizionomie simpatice, inocente ori indiferente, alții cu înfățișări respingătoare, viclene, răutăcioase, stupide, deștepte, diavolice; în fine mai tote variațiunile lăsate de natură spre a împestrița neamul omenesc.</p>
<p>Aceste individe adunate pentru un singur scop : ținta de a jefui la drumul mare sau în păduri, în sate și chiar orașe pe cochinții apăsători sau pe străinii groși la pungă, ceea ce era tot una pe atunci, din cauză că Romanii sărăcise, boierii calicise, străinii de alte neamuri nu făceau stare, ci numai grecoteii din Fanar se îmbogățise, și devenise fruntașii țării.Împinși la plecarea d-acasă de diferite imbolduri, ei luase flinta haiduciei la spinare, unii fiind revoltați de asupririle cu care autoritatea vitregă năpăstuia pe sărmanul popor, alții alergase în codru alungați de biciul cu trei sfircuri al arendașilor asupritori, unii se făcuse haiduci ca să-și răzbune contra acelor ce vindeau dreptatea pe bani și-i despuiase de răzășia strămoșească spre a o da la parpaleți; cei mai mulți fusese urniți de acasă de dragostea de a se face păunași de codru, și o parte destul de bunicică alergase în creierii strungilor îndemnați de lenea de a munci, de pofta de-a se îmbogăți repede, de firea cea rea și sângeroasă ce le dădusa natura. Cum vedeți atâtea caractere deosebite câte fizonomii, atâtea țeluri opuse câte ființe; toate acestea trebuiau conduse într-o deplină armonie și spre un singur scop, de un om cu însușiri superioare și cu o înaltă artă de a guverna. Cum vedeți poziția de căpitan de haiduci nu era o sinecătură, și Bujor, comandantul lor, nu putea fi un om de rând, dacă putea să satisfacă atâtea aspirațiuni, să cârmuiască atâtea înclinări și să astâmpere atâtea pofte. Dar cârtirile nemulțumiților și ale invidioșilor câtă bătaie de cap îi da ca să înlăture revolta dintr-o masă de oameni atât de variată și atât de certată cu ascultarea ! . . .</p>
<p>Între cei ce sosi mai în urmă în strunga Hangului fu un om scund, oacheș, cu ceafa groasă, mustățile negre și lungi până după urechi, cu chica ca abanosul, căzând în bucle legate pe latul seu spate ; cu sprâncele negre, grose și îmbinate, cu nasul pleoștit pe buze, cu gura mare și buzele late, cu un cap gros, urechi mari și gâtu scurt cu o talie grosă și burtoasă, cu mâini scurte, picioare mici, un adevărat tip de boloboc, dar cu toate astea agil în mișcările lui. Ochii acestui individ verzi spălăciți nu stau niciodată astâmpărați în orbita lor sângeroasă, și buza lui era în veci contractată de un surâs sarcastic și batjocoritor. Gura lui nu tăcea decât numai când vedea că se îngroașă gluma, atunci își lua vorbele înapoi spunând c-a șeguit. Căpitanul chiar nu era cruțat de mușcăturile lui, mal ales când lipsea, dar căpitanul nu lua în serios înțepăturile mușcăturile lui veninose, care adesea deveneau primejdioase, și acest dispreț îl exaspera pe flecar.</p>
<p>Din cauza acestor însușiri firești, camarazii săi, pe lângă numele seu de Ion, îi dăduse și porecla de 
Bot de năpârcă.</p>
<p>El cum intră în cercul luminos al focului, după ce ieși din stufișul unde își schimbase portul, nu zise ca tot omul camarazilor săi : noapte bună sau bine v-am găsit sănătoși, ci-și roti ochii în juru-i și exclamă cu un ton de satisfacție ;</p>
<p>— Mă prind că nici acum nu e căpitanul între voi.</p>
<p>— Nu, răspunse Hărgot.</p>
<p>— Nu ți-am spus eu de azi dimineață că n-o să vină nici astă noapte? replică Bot de năpârcă; cine știe cu ce catrință de fată sau nevastă și-o petrecând el dezmierdări, pe când noi ne prigorim sub focul carabinelor poterașilor.</p>
 <p>— Ei, si ce-ți pasă ție dacă e sau nu căpitanul, între noi odată ce sunt eu aici ? exclamă Codreanu apropiindu-se de Bot de năpârcă cu mâinile rezemate de paturile pistoalelor ce-i erau înfipte în brâu, și măsurându-l de sus până jos cu o privire provocatoare.</p>
<p>— Ei și dacă ești tu ! replică Ioniță aruncându-i o căutătură desprețuitoare, tu nu ești căpitanul.</p>
<p>— Sunt vechilul lui, răspunse Codreanu ridicând fruntea în sus cu mândrie.</p>
<p>— Tu vechilul lui Bujor! exclamă Bot de năpârcă izbucnind într-un râs zgomotos; șterge-ți nasul măi băiete, că încă nu ți s-a uscat.</p>
<p>— Ioniță ai să te căiești ! strigă Codreanu cu un ton detunător, dând fizionomiei sale, cu toată frăgezimea juneței, o înfățișare împunătoare, și aruncând din orbita ochilor săi niște scântei asurzitoare.</p>
<p>— Ce te-ai supărat plodule dac-am vrut să glumesc o țâră ? întrebă Ioniță cu un ton care ca prin farmec se făcu dulce și blajin ; ia lasă la tătari mânia că nu e bună de nimic, și să ne gândim la ale noastre, la folosul nostru obștesc, fără fudulie că unul e mai mare și altul mai bătrân, căci aminteri</p> 
<gap unit="pages" extent="2"></gap>

<p>— Ce spui tu măi de grabă ți-o fi? exclamă rânjind Ioniță cu un aer îndrăzneț și un ton dârz; ce pe la voi omul care spune adevărul se spânzură de mucoși ca al de tine ? Ce gândești așa merge treaba cu una cu două, măi? hă! hă! hă! că hătru mai ești!</p>
<p>— Nu sunt nici hătru, nici mucos, ci om în toată firea și în mințile mele, care mă gândesc și judec cu totul șiartul; dar nu gură rea și treabă rea ca tine! dar ce să zic! nu trebuie să mă mir deloc de ceea ce faci tu, căci așa te-a făcut mă-ta, fleoncă cățăitătoare, care să ațâțe pe alții la rele și el să nu fie vrednic să se măsoare nici cu un purece. Mă mir numai de Hărgot, de Țărăngoiu, de Țandură și de Coșmeliță, oameni în toată firea și voinici care nu dă dosul în fața primejdiei, mă mir de ei că dă ascultare unuia farfara și-l îmbărbătează să taie la bureți de surda, cu toate că toți stie că acestea toate sunt fleacuri curate. Dar cine v-a pricopsit pe voi măi ? cine v-a făcut din pălmași nevoiași și fără rost, fruntași cu câte șase perechi de boi, cu vaci, oi și bani buluc la chimir? Bujor săracul, Bujor pe care acum îl ocărâți, Bujor pe care vreți să-l răsturnați, Bujor căruia îi sunteți datori până și viața. Dacă nu era el, măi Țărăngoiu, așa e că te luau poterașii care pusese mâna pe tine la încăierarea de la Cosmin, și până acum bănănăiai în furci?</p>
<p>Așa e, ce e dreptul, murmură Țărăngoiu șoptind abia în buze umilit și rușinat.</p>
<p>— Așa e măi Hărgot că fără el te mânca fript parpaleții care pusese ghiara pe tine când cu călcarea de la Mușătești.</p>
<p>— Așa e, murmura și Hărgot cu vocea mai francă.</p>
<p>— Și tu Țandură, și tu Coandă și tu Coșmeiiță, și tu Usturoi, mai v-ați răsfăța voi acu sub umbra mândrului codru, dacă nu ar fi fost Bujor care să vă scape din feluritele toroape în care ați căzut la Găvanele și Poiana Mărului în Muntenia, la Moinești și Agafton la noi dincoace, și la Girgani dincolo peste Prut. Dacă el nu și-ar fi pus viața lui în primejdie pentru a voastră ați mai fi în viață acum ?</p>
<p>— Nu, murmurară cei patru.</p>
<p>—Și cu toate acestea acum vreți să-l dați de gât să-l răsturnați, să puneți pe altul în locu-i, pentru că nu-i mai place ochii logofătului Ioniță Bot de Năpârcă, limbă de șarpe, inimă de Iudă, viteaz între cei mai viteji și nefricos între cei mai nefricoși, care intră în doi ca în doisprezece și nu poate să-l scoată nici douăzeci și patru!</p>
<p>— Hă! hă! hă! exclamară toți haiducii într-o izbucnire de râs.</p>
<p>— Și pentru ce pricină toată astă ură pe d-lui ? oare pentru că nu l-a îmbogățit și pe d-lui ? dimpotrivă, era nevoiașul nevoiașilor, nemernic la nemernici, argat la argați, gol pușcă și fără opinci în picioare, și Bujor l-a făcut om cu chiag, chiabur între cei mai chiaburi, căpetenia fruntașilor din satul lui, poate că l-o fi lăsat pe el de mal în vreo primejdie, pe când pentru alții s-a făcut luntre și punte că să-i scape dar nici asta nu e măre, căci pe el l-a scăpat din ghiarele morții de trei ori; așa e mai gură veninoasă ?</p>
<p>— Cine tăgăduiește binele ce mi-a făcut, murmură Ioniță bosumflat, căci vedea bine că vorba lui Codreanu începuse să schimbe fața lucrurilor și să potolească furtuna.</p>
<p>— Atunci pentru ca cârtești? pentru ce te plângi de el, pe câtă vreme îți umple mereu chimiru și-ți încarcă într-una desagi după urma lui? Poate te simți mai destoinic ca el, mai cu cap ca el, mai viteaz ca el ? așa să fie măi Bot de Năpârcă ?</p>
<p>— Cine-ți tocănește toate astea? murmură cu același ton Bot de Năpârcă.</p>
<p>— Tu destoinic ! tu care dac-ai fost trimis o dată de căpitan, o singură dățică, cu doi agiamii de curând veniți ca să puneți mâna pe un grecotei care mergea singur pe drumul mare, te-ai întors pe jos pierdut de tovarășii tăi, bătut măr și jefuit de grec. Tu cu cap? tu care dacă o dată te-ai întâlnit piept în piept cu un poteraș, care -și vedea de treabă mergând pe drumul mare, fără să te cunoască, n-ai trecut pe lângă el ars ca cum usturoi n-ai fi mâncat, ci ai luat-o razna în goana calului înapoi spre tabără și ai venit glonț la noi în codru Adjudului, cu poterașul cât colea după tine, cu care prilej am fi pierit cu toții dacă Bujor n-avea cap și nu fugea cu noi cu toți prin poteci ascunse până să nu ne înconjoare potera Despre vitejia ta nu mai vorbesc, căci este știut de toți că inima ți se face cât un purece ori de câte ori pleci la vreo ispravă, și că căpitanul te-ar fi dat de mult ca pe o măsea rea din ceata sa, dacă nu-i era milă de copiii tăi și nu te știa nevrednic de a te hrăni cu munca. Dacă toate sunt astfel precum în adevăr sunt, pentru ce oare îl dușmănești ?</p>
<p>— Eu nu-l dușmănesc, murmură Ioniță din ce în ce mai domol, ci zic numai că ar fi bine să stea mai mult cu noi.</p>
<p>— Și ce să facă mereu cu noi aici ?</p>
<p>— Ce facem si noi.</p>
<p>— Dar el e ca noi ? grija lui e numai cât a noastră? el are numai o ceată? și păstrarea acestor cete nu-l îndatorează pe el să îngrijească de paza oamenilor săi ? Măi degeaba stai tu lângă el, căci n-ai fost în stare să-l pricepi. Voi fraților știți mai bine că acest nevoiaș, urmă Codreanu, adresându-se către ceilalți camarazi, că capul lui este pas la preț, și că pe lângă bani mulți să hîrăzește și iertarea oricărui nevoiaș, care ține minte binele cum ține ciuru apa ; ce trebuie să facă el ca să scape de atâtea curse ? Ca să amăgească prigonirele vânzătorilor și să ne păzească pe noi neatinși, e silit să-și schimbe fața și să stea între noi fără să-l cunoaștem. Ca să scape de goana poterașilor e nevoit să fugă de la Dorohoi la Covurlui și de la Neamț la Fălci, făcând felurite negustorii sub nume și chip de om de treabă, cunoscut de lumea toată, și ca să adoarmă orice bănueli trebuie să mai stea și prin sate pe lângă fete și neveste, că ele au limba mai lungă și poate să tragă mai lesne cu urechea lucruri care să-l scape de multe primejdii. Cui să dea prin cap că groaznicul căpitan este acel făt frumos care joacă într-una la horă zbenguindu-se cu codanele ? Toate le face măre pentru binele vostru, și voi mai cărtiți! și voi care-i sunteți dator tot, vă folosiți de binefacerile lui fără să se găsească dintre voi unul măcar care să-i ia apărarea încât sunt nevoit să-i o iau eu, eu un mucos, cum zice Ioniță, un venetic de ieri de alaltăieri, care n-am apucat să-i fiu dator cu nimic, dar am apucat să-l înțeleg și să știu cât îi plătește pielea ? !...</p>
<p>— Codrene frate, zise Hărgot înduioșat, întinzându-i amândouă mâinile, ai vorbit ca un Dumnezeu, am greșit, iartă-ne; viața mea întreagă este a lui Bujor.</p>
<p>— Iartă-mă și pe mine, zise Țandără cu vocea sa cea bruscă, așa poate cine se ia după muște.</p>
<p>— Și pe mine, și pe mine, și pe mine, strigară toți haiducii.</p>
<p>— Eu feții mei, n-am să vă iert nimic, dar vă povățuiesc să aveți încredere în Bujor, că el știe ce face și vă iubește.</p>
<p>— Avem pe viață și pe moarte; trăiască Bujor ! strigară toți haiducii entuziasmați.</p>
<p>— Trăiască Bujor, strigă la urma urmelor și Bot de Năpârcă nemaiavând încotro.</p>
<p>— Vă mulțumesc băieți, răspunse o mogâldeață neagră, care se ivi fără veste în mijlocul lor fără să se știe de unde și pe unde a venit; dar acum nu e vremea de înduioșări și litanii, ci de treabă ; luați în fugă iarbă și gloanțe multe, umpleți-vă dăsagile bine cu merinde și năvală la cai, că avem o treabă bănoasă de tot dar primejdioasă.</p>
<p>— Primejdioasă, exclamă Ioniță înfiorându-se.</p>
<p>— Da primejdioasă, răspunse noul venit care nu era altul decât Bujor; dacă ți-e frică tu poți să rămâi.</p>
<p>— Ba nu rămân căci cu tine nu mi-e frică nici în iad. Aideți băieți, trăiască Bujor!</p>
<p>Într-o clipă două sute de voinici tot unul și unu fură încărcați cu arme și muniții și călare pe caii ce scosese din inima pădurii unde pășteau ziua și noaptea când n-aveau de lucru.</p>
 
 <p>Bujor... ridicând deasupra capului său o ghioagă mare și grea de rădăcină de alun, ferecată cu cuie de oțel, o repezi cu o adresă surprinzătoare și o lăsă să cadă cu greutate drept în fața inamicului. Pag. 57</p>
</div>
<div type="chapter" n="5">
 <head>V.LUPTA DIN PĂDUREA DOCOLINEI</head>
<p>În Moldova ca și în țara Românescă era obiceiul ca cu ocazia sărbătorilor turcești numite Baieram să se trimită la înalta Poartă haraciul consfințit prin felurite tratate, precum și ploconul de bairam, care consista în mai mulți cai, mai multe bordușe de unt și 360 pungi de bani, adică 180000 de lei vechi.</p>
<p>De obicinuit acei bani și acele plocoane se trimiteau prin boeri mânați într-adins la Capuchehaiaoa țării din Istanbul, care îi da în mâna marelui vizir și pentru care primea răvaș de primire de la marele hasnatar.</p>
<p>Uneori însă, când guvernul turcesc avea lipsă mare de bani, trimitea el însuși pe câte un funcționar într-adins, sau pe câte o pașă de pe marginea Dunării mai înainte de soroc ca să-și primescă dreptul său de suzeran, și foarte rar se întorcea cu mâna goală, fiindcă plata haraciului era însoțită de mai multe contese și firmane de învestitură, iar refuzul atrăgea după sine o mazilie sigură. Pas de refuză !</p>
<p>Domnii după atunci care n-aveau nicio milă de țară sau dor de păsurile sărmanului popor, de care era înstrăinat și prin sânge și prin sentimente, daca avea bani plătea și petrecea netrimis până la Dunăre cu o escortă cuviinciosă, al cărei cap lua de la trimis răvașul de primire și nu se mai făcea vâlvă, iar daca visteria țării era goală, ceea ce se întâmpla foarte adesea, atunci se mai complica lucrurile. Vodă nu deschidea deloc visteriile domnești nici se atingea de veniturile domeniilor, care asemeni erau apanagiul trănului, ci orânduia numai decât cislă peste toate braslele și isnafurile; impunea câte o ludă extraordinară, și dacă nu se ajungea sau nu se găsea nimic ca să ia jecmănii ce să năpusteau cu urgie peste țară, atunci puneau la gloabă mănăstirile pământene și câți boieri Români mai rămăsese cu avere, ferindu-se ca de foc de a se atinge de veniturile mănăstirilor închinate și de averea boierilor venetici.</p>
<p>În timpul domniei lui Alexandru Mavrocordat Deli Bei, Turcia avu foarte multe strâmtorări, fiindcă se pregătea în ruptul capului de război cu Nemții și Muscalii, care după toate probabilitățile erau gata să-i caute ceartă, și trimisese de multe ori pe pașalele sale ca să strângă din Moldova și Țara Românescă și ce avea și ce n-avea să ia. Vodă ar fi avut de multe ori dreptul să refuze, dar nu făcu nicio împotrivire, ci cum primi poruncă împărătească numai decât își trimise sbirii cu bicele în mână și-i asmuți spre săracul popor, care nu știu de unde mai scotea gloabe și angarale câte erau pe capul său. Dintr-astă cauză o mulțime mare  de Români strănepoți ai verzișiorilor lui Mihaiu Viteazu și panțirilor lui Ștefan cel mare, uitară vecinica ură ce exista între ei și Turci, și trecură Dunărea spre a se stabili de veci : Oltenii în Serbia, Muntenii în Bulgaria și Moldovenii în Dobrogea, și Bugeac, sub oblânduirea acelui guvern vitreg și apăsător de care țipa pruncul în pântecele mumelor Sârbilor, Bulgarilor și al Dobrogenilor, dar care nu era atât de vitreg ca al Fanarioților din țara Românească și Moldova.</p>
<p>Se vede că Poarta Otomană era din nou la aman, pentru că pe la începutul lunii lui Iunie din anul mântuirii 1785, trimise din nou pe pașa de la Măcin cu ordin de a cere de la Domnul Moldovei tributul și ploconul obișnuit pe anul de la begiră 1161. Acel funcționar informându-se că drumurile în Moldova nu prea erau sigure, din cauza mnlțimii de haiduci ce populau pădurile, trecuse Dunărea însoțit de cinci sute ieniceri anatoliți, cel mai mulți negri ca tăciunele și spurcați la sânge; și ajungând la Iași, trăseseră drept la palatul Domnesc și se constituise ca oaspete al țării cu ienicerii lui cu toți până ce vodă va face de bani.</p>
<p>În acele vremuri se întâmplase, ca mai totdeauna, ca vodă să n-aibă bani gheață în vistierie, și până să strângă ceva, să mai trecă oarecare cantitate de apă pe Bahlui: Pașiaoa nu se păru deloc grăbit, ci stătu locului pe bere și pe mâncare două săptămâni încheiate, încât nu se mai găsea orez și cirviși îu piață, iar după ce se văzu la chimir cu sumușiora știută și pe deasupra cu un ploconaș deosebit pentru obrazul efendiei sale, atunci nu mai vru să stea o ziulică mai mult și-și aduse aminte că era grăbit și așteptat.</p>
<p>În acele vremuri tocmai se întâmplase să domnească în atmosferă o căldură de fierbeau apele și ardeu pietrele, încât călătoria în timpul zilei și în starea primitivă în care se aflau pe atunci drumurile, era cu neputință. Vodă, ce e drept, cam în vârful buzelor îl îndemnă să mai rămâie, dar în fundul inimii îi pofti călătorie sprâncenată; noroc că Turcul, ca cam ar fi citit în răsfrângerile rărunchilor săi, refuza și dispuse ca să plece pe dată, și ziua să se odihnească iar noaptea să călătorească la lumina lunii și a câtorva zecimi de facle ce vor purta în mâini arămii săi însoțitori.</p>
<p>Vodă îi propuse o escortă pământeană sau cel puțin câteva călăuze care să-l petreacă până la Dunăre ca că-i ia după obicei chitanță de primirea haraciului, dar Turcul refuză și-i dete la minut chitanța în regulă pentru primirea haraciului. Vodă nu prea insistă mult, îl petrecu cu saltanat până la Copou și îl lăsă să apuce, urmat de numeroasa sa escortă, drumul cel mare ce cobora spre Dunăre.</p>
<p>Pașiaoa călătorea într-o caleașcă mare și comodă care la trebuință se putea transforma în carîtă, și care conținea în cufărul de sub perne banii haraciului; el mergea însoțit de dragomanul său, personaj nelipsit pe lângă un demnitar Turc dintr-acele vremuri, ca să-i comunice convorbirea ce întreținea cu necredincioșii, chiar când el cunoștea limba străinului ; iar suita sa îl preceda și urma călare pe cai arăbești, pentru care căldura cea tropicală pentru Moldoveni, părea a fi pentru ei o adiere de zefiri dulce și răcoritoare. Acest cortegiu însemnat și curios la vedere mergea, cum am mai spus, numai seara de la apusul soarelul și noaptea până în zori, iar ziua trăgea în sate sau sub umbra imenselor păduri și se odihnea până ce iarăși apunea soarele.</p>
<p>După ce merse astfel cinci și cinci nopți agale agale, abia mișcând picioarele fugoșilor lor cursieri care ardeau de dorință de-a despica spațiul ca săgeta, cu puternicile lor piepturi, ajunse în capătul pădurii.</p>
<p>Docolinei din marginea din jos a județului Vaslui, care altădată era deasă, întinsă și întunecoasă, și intrară sub obscurele ei bolte fără să se teamă de reputația sa destul de faimoasă prin desele isprăvi sângeroase ale cetei lut Bujor. Avea și dreptate de ce să nu se teamă, fiindcă escorta sa era o veritabilă armată în stare de a înfrunta cea mai formidabilă ceată de Haiduci.</p>
<p>Tocmai înoptase când intrară în inima pădurii, și se întâmplase că acea noapte să fie noroasă și fără de lună, o noapte în care nu se zărea în spațiu nicio rază de lumină. Pe asemenea timp posomorât și în mijlocul unei păduri dese și întunecoase, lumina roșiatică și fâlfâitoare a zecimelor de facle de rășină ce purtau în mâini ienicerii pașii, care lumina tipurile cele mai variate și mai înspăimântătoare, producea un efect mișcător ; parcă defila unul din acele cortegii fantastice descrise de Hofmann în poveștile sale.</p>
<p>Turcii tembeli, cum i-a lăsat natura, mergeu încet de tot, legănându-se a lene pe latele șei după spinarea cailor lor, cei mai mulți dormitând și chiar visând fericirile paradisului promis de profet adeveraților credincioși, fără temă de vreun pericol și fără grija de-a sosi cu o zi mai curând ori mai târziu.</p>
<p>Ca să dispună și mai mult spiritele spre acea stare de amorțeală îmbătătoare, o mică meterhanea ce călărea în capul cortegiului executa din fluiere și tamburine, niște manele line și melancolice, și câțiva arabi negri ca tăciunile, intonau din gura cu voci dulci și melodioase, când tăcea meteahana, o cântare arăbească și mai ațipitoare. În mijlocul atâtor stimulente aranjate într-adins pentru o viață visătoare, pașa, ca să-i treacă de urât, mesteca în gură sa caș preparat cu o mică cantitate de haciși, și stând cu ochii deschiși zbura cu mintea prin regiunile nălucirilor celor mai senzuale.</p>
<p>Deodată în mijlocul acestei aromeli generale, izbucni pe neașteptate din desișul copacilor o îndoită și formidabilă bubuitură de puști, care împrăștia în spațiu o negură de fum gros și răsturnă la pământ neînsuflețiți caii de trăsura pașii și mai mulți cai și călăreți din jurul său.</p>
<p>Acest accident neașteptat și neprevăzut produse o panică și o confuzie cu neputință de descris, dar avu o durată numai de câteva secunde, căci pașa cum auzi detunarea puștei lor și simți mirosul fumului, se dase iute jos din trăsură, sări arăbește , adică din fugă pe spinarea unui cal văduv de stăpân, care se încurca prin împrejur nechezând sperios, și scoțându-și iataganul de la brâu, năvăli cu bărbăție spre partea pădurii, de unde venise împușcarea de gloanțe. Același lucru făcu și Dragomanul. Escorta sa care era compusă din fii de bravi, aleși din elita fiilor Anatolului, cei mai războinici dintre Turci, îl imitară pe dată, și aruncând cât colo faclele ce țineau în mâini, năvăliră unii spre drepta după stăpânul lor și alții spre stânga după dragoman, în venele căruia curgea sânge nobil de grec epirot, fără să se teamă de bezna întunericului ce se făcuse.</p>
<p>Când se năpustiră ei în pădure, o a doua salvă de împușcături răsturnă la pământ noi victime, dar le lumina calea spre a-și croi o direcție și spre a răspunde și el la foc prin foc. După ce se schimbară prin întuneric mai multe salve formidabile, dar nu așa sângerose, se răspândi fără de veste în spațiu o lumina vie, și se văzu la spatele Turcilor o pândă nemărginită de flăcări care se mărea cu o repeziciune prodigioasă și cuprindea bătrânii arbori ce mărgineau de ambele laturi drumul cel mare, incendiu teribil care despărțea pe Turci în două cete ce nu se puteau împreuna, și care fusese produs de faclele aruncate jos de dânșii când se văzuseră atacați, fără să se gândească că pământul era căptușit cu un strat gros de frunze uscate căzute din toamna trecută care erau foarte lesne de aprins.</p>
<p>La lumina acestui incendiu, Turcii din ambele cete văzură cu mirare, dar fără groază năvălind din desișul pădurii o ceată formidabilă de oameni armați, care se repeziră spre ei, deși erau superiori la număr plini de îndrăznelă și de bărbăție, lucru neașteptat, într-o țară dezarmată și demoralizată printr-o jumătate de secol de aservire. Aceasta vedenie aprinse în sufletele Turcilor sete și mai mare de răzbunare și îi făcu să se arunce spre dușmani cu o furie sălbatică. 
Încăierarea fu din cele mai crâncene! inamicii se aruncară unii asupra altora cu furia fiarelor de pradă și se încleștară astfel încât numai moartea mai putea ca să-i despartă.</p>
<p>A descrie toate peripețiile acestei lupte uriașe, luminată așa de grandios de un incendiu care lua din ce în ce proporții mai mari, este lucru anevoios și chiar imposibil pentru micul cadru ce avem la dispoziție! vom spune numai că dușmanii erau demni unii de alții, că nici într-o parte, nici într-alta nu se zărea codași, că nici unii nici alții nu-și iertau</p>
<p>învinșii, și că Românii cei năpăstuiți și clevetiți erau demni de-a se măsura cu niște dușmani aleși ca Turcii. Între aceste falange de bravi unii din el se distingeau mai cu asupra și sabia lor în cumpăna luptei atârna mai greu ca zece</p>
<p>Oriunde se ivea pașa cu iataganul lui care licărea ca săgeata omorâtoare a trăsnetului, Românii cădeau cu zecimele gâlgâind în sânge, și unde întâmpina el vreun obstacol, obstacolul dispărea mușcând țărâna în agoniile morții. El însă nu vrea succese lesnicioase.</p>
<p>Căuta pretutindeni, câta cu lăcomie un dușman demn de el, un dușman care să-i reziste, iar să nu cadă întocmai ca paiul sub ascuțișul securii, dar nu găsea. Zări în aprinderea luptei un om mai gros și mai bine legat ca alții, care mai mult ordona decât se lupta, și crezând că acela era căpetenia, se repezi spre dânsul învârtind în juru-i iataganul său ca o morișcă, și retezând ca spicele capetele ce întâlnea în cale spre a-și face loc să ajungă până la el : dar o minune! o! lucru neașteptat de la niște oameni ce dovediră prin nenumărate fapte că erau niște bravi plini de bărbăție ! acea presupusă căpetenie dădu dosul îndată ce-1 zări că se apropie de el, și nu vru să primească lupta ce i se oferea !</p>
<p>? Pe când acest dușman fugea ca un mișel și se silea a scăpa ascundzându-se de prigonirea Turcului care îi urmărea cu înverșunare, un bărbat tânăr și chipeș la față, care făcea între Turci aceleași ravagii ce făcea pașa între Români, se repezi de unde era, și punându-se de-a curmezișul drumului în dreptul Românului fugar îi zise cu o voce detunătoare :</p>
<p>— Îndărăt mișelule, și învață-te a ști să mori, daca nu știi să te lupți, căci faci parte din ceata lui Bujor și ai o limbă defăimătoare care nu găsește nimic bun, Bot de Năpârcă ce ești !</p>
<p>Bot de Nâpârcă, căci el era viteazul fugar, în loc de a asculta cuvintele șefului său, pe care cu doue zile mai înainte îl sfârcuia fără de cruțare, numindu-l muiere, coti la stânga spre partea unde nu era bătiae, și se pierdu în desișul copacilor, lăsând pe Bujor, pe care desigur l-ați cunoscut în acel tânăr chipeș care zeciuia fără cruțare vieți de Turci, în drumul Pașilor turcești care veneau glonț spre el învârtindu-și iataganul în mână ca o sfârlează.</p>
 <gap unit="graphic"><!-- Bujor în loc de a se da la o parte spre a scăpa de ascuțișul acelei sfârleze ucigătoare, din contra se repezi spre dânsa, și ridicând deasupra capului său o ghioagă mare și grea de rădăcină de alun ferecată cu cuie de oțel, o repezi cu o adresă surprinzătoare și o lasă să cadă cu greutate drept în fața inamicului.--></gap>
 
<p>Acea bardă grea și bine aruncată sfărâma ca paiul sfârleaza cea ascuțită, dar împreună cu dânsa sfărâmă și mâna ce o mânuia și capul care conducea mâna, și viața șefului Turcilor, care căzu grămadă la pământ, lipsit de suflare, după ce secerase atâtea vieți în câteva minute.</p>
<p>Acest eveniment neașteptat înspăimântă și clătină foarte mult moralul fatalist al Turcilor, și îl făcu să se încovoaie și să bată în retragere; dar din nenorocire pentru ei nu aveau a face cu niște inamici care cruțau pe dușmani în retragere, și întâmpinară o urmărire cumplită și ucigătoare ! Dacă ar fi fost toți la un loc și dacă n-ar fi avut la spate o pânză de foc care să-l oprească de a ajunge până la drumul cel mare, pe unde ar fi putut să fugă, fiindu-le calea cunoscută, desigur că ar fi scăpat de ucigătorul cerc de fier și foc ce-i strângea mereu, căci numărul, cu toate pierderile superioare ce încercase, tot era covârșitor dușmanilor lor; dar în poziția în care se aflau ei, mișcările le erau împiedicate de necunoștința locului, dușmanii aveau în parte-le avantagiul terenului, lăsându-i pe ei tot mereu spre partea incendiului ce creștea și se întindea mereu încât începuse a-i dogori, și din nenorocirea lor pierduse căpetenia care să-i conducă spre biruință.</p>
<p>— Facă-se voința lui Alah ! strigară ei cu resemnațiunea fatalistă a orientalului, și mai se lăsară a fi uciși de dușmani, luptându-se numai de formă, ca să nu cadă fără de apărare.</p>
<p>Aceeași soartă avu și cealaltă ceată de dincolo de incendiu condusă de către dragăman, căruia îi mânca viața Codreanu conducătorul cetei românești.</p>
<p>Lupta într-acea parte se curmă mai curând, căci bătând vântul într-acea parte, fumul puse iute pe goană pe dușmani, și Românii începură să-i urmărească și să-i prigonească prin pădure cu o îndărătnicie salbatică.</p>
<p>În fine lupta se termină pe la răvărsatul zorilor cea mai mare parte din Turci pieriră, și prea puțini, abia câteva zecimi putură să scape teafări din pădure și să ajungă nevătămați până la Dunăre ca să spună în țara lor pașei de la Măcin frecușul ce le-a tras haiducii Români. După terminarea luptei, Bujor își adună ceata prin semnale de fluier convenite și începu să-și numere oamenii; nouăzeci și trei din două sute nu răspunseră la apel, șaptezeci din acei viteji, care mai alaltăieri se răsfățau pe pajiște plini de viață și sănătate, acum zăceau la pământ lipsiți de viață, și douăzeci și trei răniți și schilodiți rău se văitau tăvălindu-se în sângele lor; numai unul nu se găsea nici mort, nici rănit: Bot de Năpârcă, lașul ! Bujor care n-avea ce să facă cu cei 23 greu răniți, în loc de ai culege spre a dota societatea cu niște invalizi care n-aveau nici meritul de-a fi glorioși, își manifesta mila pentru ei trimițând câțiva voinici să le risipească creierii cu câteva lovituri de pistol, în loc de a-i lăsa să fie sfâșiați de vii de fiarele sălbatice sau de mistuirea focului. Făcu aceasta poate și pentru a se mântui de niște denunțători primejdioși.</p>
<p>După ce se îndeplini și această tristă formalitate, Bujor se retrase împreună cu ceata sa în partea despre răsărit a pădurii, spre care n-avea să se întindă focul, fiind apărată prin bătaia vântului, și începură a se curăță, a se lega la răni cei cu zgârieturi mai ușoare și a se reîntări prin o mâncare frugală și puțină odihnă.</p>
<p>Pe când haiducii își petreceau astfel restul zilei până să sosească noaptea ca să se întoarcă nesupărați la conac, Hărgot trase la o parte pe Bujor și îi zise :</p>
<p>— Ei căpitane, ia spune-mi și mie ce folos am tras din astă luptă care a scăzut cu 93 de inși numărul cetei noastre ? unde e câștigul ? Dă-ni-l mai iute căci ni l-ai vestit a fi gras.</p>
<p>— Ah ! bine uitasem; strigă Bujor lovindu-se peste frunte, tii dar năuc mai sunt; ziceți-mi îndrăgostit și pace! Bine că îmi aduseși aminte la vreme și că războiul nu v-a amețit ca pe mine. Aduceți-mi calul și pregătiți-vă de drum că vin numaidecât. Rostind aceste cuvinte, Bujor se sculă după pajiște, încălică pe cal și se repezi spre partea unde încă ardea focul.</p>
<p>Ceilalți haiduci îl lăsară să se ducă fără să se gândească de a-l reține sau însoți, dar Codreanu nu fu atât de nepăsător pentru șeful său, ci, încălicând și el pe cal, se luă după dânsul.</p>
<p>Bujor merse drept spre vatra incendiului.</p> 
<p>Cum văzu această primejdie, Bujor, care deja descălicase, se repezi la rândul său, cuprinse în vânjoasele lui brațe pe Codreanu care amețise și își pierduse cumpătul, fiind înăbușit de fum, și cum puse mâna pe el îl scoase afară din tarlaua de jăratic, reintră din nou în foc, și după ce scormoni de departe focul cu o prăjină ce-și făcuse dintr-o cracă de copac și văzu că nu mai ieșeau nici flăcări nici fum, se apropie de mușuroi și scoase din el mai multe pungi de piele sgărcite și pe jumătate arse, pe care le cară iute dincolo de jar.</p>
<p>Peste câteva minute Bujor și Codreanu fură reînturnați în tabără.</p>
<p>— Iată plata sângelui ce ațî vărsat; împărțiți-vă și gândiți-vă la nevestele și copiii celor morți, cărora le las partea mea, strigă Bujor aruncând la picioarele oamenilor săi mai multe pungi carbonizate din care ieși câte un bulz mare de aur topit.</p>
<p>— Luați și partea mea, adaugă Codreanu.</p></div>
<div type="chapter" n="6">
 <head>VI.IOANA SÂNZIANA</head>
<p>Haiducii după ce stătură toată ziua în pădurea incendiată, ieșiră din ea îndată ce înoptă și se îndreptară spre conacul lor care nu era aproape. Toată noaptea umblară și tocmai în revărsatul zorilor se văzură în bătătura acelui conac, care era un hănișor situat în mijlocul unei păduri. Ajungând acolo își lăsară caii câți mai rămăseseră în paza cărciumarului care era însărcinat ca să-i îngrijească, se dezbrăcară de haine și arme, pe care le depuseră în magazia dintr-un stufiș care era într-o sub pământă lungă, ascunsă privirilor exterioare,și după ce-și împărți câștigul, tăind în bucățele mici bulzurile de aur și cântărindu-le cu cumpănă de galbeni, plecară p-acasă să se odihnească și să profite de o săptămână de concediu ce le acordase Bujor. Plecarea lor fu zomotoasă și veselă, căci partea ce se dăduse fiecăruia, cu toată topirea aurului și împărțeala favorizatoare pentru văduvele și părinții celor căzuți, era din cele mai groase ce făcuse de când haiduceau.</p>
<p>Codreanu plecă și el să mai vadă a lume; căci casă, părinți sau rude sărmanul nu avea; numai Bujor nu pleca nicăieri și îndată ce rămase cârciuma goală, se duse la un tron ce se găsea în cămara de culcare a hangiului, scoase dintr-însul un braț de țoale, și cât te ștergi la un ochi, din haiducul Bujor el fu transormat în mucheleful și birbantul Voinea. După ce se văzu astfel transformat, scoase din grajd alt cal negru ca pana corbului și înșelat negustorește, si după ce încălecă pe dânsul, se îndreptă spre un crâng opus celui care ascundea magazia, și merse, merse prin pădure până ce ieși la drumul mare. Văzându-se acola merse întins înainte până ce se se văzu iarăși în pădurea Hangului, și cum intră într-însa, se apropie de un copac uscat, gros și scorboros, apăsă vârtos în coaja lui cea putredă, și îndată se desfăcu în tulpina lui o parte din coaje ca un fel de portiță strâmtă și pitică, dincolo de care se vedea capătul unei scări învârtite ca acelea ce conduc în clopotnițele bisericilor vechi. Acea scară în loc de a se urca în sus se scufunda în pământ.</p>
<p>Bujor cum văzu acea ușă deschisă, intră în acea mică scorbură, încuie ușa după el cu un resort inferior, luă pe pipăite dintr-un cui bătut în lemn un felinăraș mic, scăpară cu amnarul ce nelipsit avea la brâu, în cremenea ce nu-l părăsea niciodată, și aprinse îndată lumânarea din felinar. Dupe aceea apucă pe scară în jos, și după ce coborî douăzeci de trepte de tălpoaie de lemn, se pomeni în fața unui zid de pământ care se dase la o parte prin apăsarea altui resort, spre a da la iveală căpătâiul unui coridor subteran mărginit pe dreapta și pe stânga din distanță în distanță cu uși închise întocmai ca la o chinovie de călugări.</p>
<p>Bujor trecu prin acel coridor cu plafonul de bârne ai cărui pereți erau de pământ bine bătut și ale cărui uși erau de stejar căptușite cu tăblii de fier, fără să se oprească și fără să se uite la ele, până ce ajunse la o răspântie, unde coridorul se despărțea în vreo opt ramuri, la împreunarea căruia se aflau opt uși toate de stejar căptușite cu foi groase de fier. Ajungând în acea răspântie, căpetenia de haiduci nu stătu mult la gânduri, ci apucă la dreapta pe un coridor asemenea cu acel ce lăsase în urmă-i și merse până ce dăduse de un nou perete de pământ neted întocmai ca acela ce ascundea capătul scării pe unde venise, care-i împedica drumul. Acel perete se desfăcu după ce Bujor învârti o cheie ce purta la brâu într-o broască mai invizibilă și dete la iveală o altă scăricică răsucită, pe care Bujor o sui cu repeziciune, și într-o clipă se pomeni într-o cameră simplu mobilată dar sclipitoare de curățenie și de bună orânduială. După ce se vezu în întru el închise ușa pe unde intrase, și lucru de mirare în locu-i apăru un mare Ierusalim foarte frumos zugrăvit care acoperea ușa cu totul. Acea casă era luminată numai de candela atârnată de plafon înaintea Ierusalimului, și la lumina cea slabă a acelei licăriri, el zări moțăind pe un scaun de lemn alb forte bine spălat o bătrână care tresări și se sculă drept în picioare cum auzi sunetul pașilor săi.</p>
<p>— Ei ce s-a mai petrecut p-aci ? zise Bujor adresându-se către bătrâna, care avea aerul unei vechi servitoare credincioasă și devotată.</p>
<p>— Nimic alt de cât tot ce știi.</p>
<p>— Plânge într-una?</p>
<p>— Plânge mereu.</p>
<p>— Tot pe tată-său și pe mă-sa?</p>
<p>— Numai pe el.</p>
<p>— Dar de mine nu pomenește ?</p>
<p>— Cum de nu? te blesteamă într-una.</p>
<p>— Las-o că se îmblânzește ea mâine ; a început să mănânce ?</p>
<p>— Atât cât să nu moară de foame.</p>
<p>— Acum ce face ?</p>
<p>— Doarme ; abia adineauri a ațipit.</p>
<p>— Las-o să doarmă și așterne-mi în cămara mea.</p>
<p>— Este așternut.</p>
<p>— Atunci aprinde lumânarea că vin și eu.</p>
<p>Intr-adever Bujor intră după servitoare într-o cămară întunecoasă; și îndată ce se făcu lumină, trimise pe bătrână să se culce, și el se dezbrăca și se aruncă în pat, după ce baricada unica ușă cu niște drugi de fier țintuiți în zid într-adins, și se încredința de soliditatea gratiilor de la ferestre; apoi puse spre mai mare siguranță și pistoalele încărcate pe o masă de lângă căpătăi. Somnul nu fu căinos cu dânsul căci nu dormise toată noaptea precedentă, astfel că îndată ce închise ochii fu transportat în lumea celor mai bizare năluciri.</p>
<p>Când redeschise ochii Bujor, casa era scăldată de niște strălucitoare raze aurii; se făcuse ziua și soarele se ridicase pe cer îndestul ca să poate pătrunde în cămară prin ferestrele sale micuțe și fără perdele. Acea rază indiscretă nu făcu să se vadă mare lucru într-acea cameră; căci nu se afla în ea mai mult decât patul pe care dormise, un dulap, o masă și câteva scaune de lemn alb. Cum zări lumina zilei și dădu cu ochii de razele soarelui ce se juca printre perii capului său, Bujor sări sperios în sus drept în mijlocul casei și începu să se îmbrace cu grabă nu cu hainele ce purtase în ajun, care erau pline de praf și de sânge, ci cu un costum simplu dar arătos de negustoraș de țară cu dare de mână, pe care-l scoase dintr-un dulap care se afla situat într-un colț al camerei.</p>
<p>După ce se spălă și se găti bine, ascunse hainele și armele compromițitoare într-alt dulap ascuns în zidul de la spatele patului care era mascat cu un chilim ce acoperea tot peretele, dupe aceea ieși din cămară, și fără să prevestească pe nimeni, traversă o mică săliță, intră în camera din față care era tot simplă dar ceva mai gătită și, apropiindu-se de zidul din față, scoase o cheiță din sân și o introduse într- o mică deschizătură mascată după o icoană mare ce reprezenta aceea ce se numește în limba populară Vămile văzduhului. O singură învârtitură făcu să se miște din loc Vămile cu zid cu tot și să permită căpitanului de haiduci transformat în boieraș să intre într-o cameră spațioasă și ornată cu tot ce avea mai frumos și mai scump luxul rafinat al orientalilor din acea vreme.</p>
<p>Acea cameră era luminată de două ferestruie care răspundeau în partea opusă ferestrelor cămării în care dormise Bujor dar în care pătrundea numai atâta lumină cât să gonească întunericul nopții și să producă înăntru o crepusculă dulce și învitătoare la plăceri molatice și voluptoase. Mobilământul asemeni era cu dinadins aranjat ca să producă aceleași disposițiuni senzuale. Ferestrele erau aproape mascate cu niște perdele bogate de stofă de mătase și spițuri subțiri care puteau cădea în cute mari la o singură mișcare spre a ascunde cu totul lumina, pardoseala dispărea detot sub un chilim de  Persia gros și păros, care amorțea cel mai greoi zgomot de pași; între ferestre erau așezate pe corlate late mai multe ghivece cu plante înflorite cu mirosul cel mai pătrunzător, și în fundul casei, între mai multe sofaluțe cochete și comode, se aflau așezate mai multe măsuțe încărcate cu mii de nimicuri care farmecă ochii și plac femeilor, deasupra cărora atârnau de perete mai multe oglinzi, lucru rar p-acele timpuri; în sfârșit în fundul cămării se răsfăța un divan, sau mai bine un cuib de zână, ori mai nimerit un altar consacrat cultului zeiței frumuseții.</p>
<p>Într-acel pat sta răsturnată sau mai bine ghemuită, și ca cum nu i-ar fi dat inima să se răsfețe în comoditățile acelei locuințe, o ființă care după port părea a fi femeiască, dar al cărei cap nu se vedea, fiind vârât într-o pernă de puf aruncată în mijlocul patului.</p>
<p>Bujor văzând-o se apropia de divan încetinel ca să n-o deștepte, dar convingându-se că picioarele sale care se îngropau în grosul covor nu produceau niciun zgomot, păși cu mai multă vivacitate, și ajungând în dreptul patului, se așeză binișor pe un colț al unui divănaș de alături, asculta puțin ușoara respirație ce ieșea din pieptul necunoscutei, și, asigurându-se oarecum, din acea respirațiune ușoară și lină că nimic extraordinar nu s-a petrecut în lipsa sa, îi luă binișor mâna în mâinile sale, și apropiind -o încetinel de buzele lui, depuse pe ea un fierbinte sărutat.</p>
<p>Necunoscuta simțind acel contact tresări ca cum ar fi atins un cărbune aprins și sări drept în mijlocul casei aruncând în juru-i niște căutături sperioase. Atunci se descoperi chipul necunoscutei care era îmbrăcată într-un frumos costum țărănesc, chip care, cu toată groază ce era întipărită pe dânsul, scânteia de frăgezime și frumusețe. Era Ioana Sânziana.</p>
<p>— Vai de mine ! ce e asta ? unde sunt ? ce aveți de gând să faceți cu mine? lăsați-mă, strigă ea în primele momente ale spaimei, dar după ce văzu chipul lui Bujor, scoase un alt fel de țipăt, în care se citea speranța și bucuria, și repezindu-se spre el, îi căzu în genunchi la picioare, și împreunându-și mâinile, îi zise cu voce rugătore :</p>
<p>— Ah! fie-ți milă de mine și scapă-mă, du-mă mai curând la tata și la mama.</p>
<p>— Ți s-a urât așa de curând la mine? întrebă Bujor cu o voce dulce și dezmierdătoare, ridicând-o binișor în sus și așezând-o pe divan nu departe de el.</p>
<p>— Această locuință îmi insuflă groază, groază mare! răspunse Ioana cutremurându-se.</p>
<p>— Și pentru ce? ți-a făcut cineva vreun rău? ai să te plângi de cineva? slujnica nu ți-a dat îndestulă ascultare?</p>
 <p>— Ba nu, nu mă plâng de nimeni, nu învinovățesc pe nimeni, dar voi să mă văd mai curând în casa părinților mei, departe de astă închisoare ; vreau câmpia largă, văzduhul nețărmuit, slobozenia de a alerga în voie oriunde oi vedea cu ochii.</p>
<p>— Pentru ce nu te plimbi prin curte ? dacă-ți place aerul și dacă-ți plac florile și verdeața pentru ce nu te cobori în grădină? ce? vederea acestor locuri este mai puțin frumoasă ca a satului tău ?</p>
 <p>Zicând aceste cuvinte dase la o parte perdelele și razele soarelui năvăliră cu violență înăuntru și lăsară să se vadă dincolo de geamuri un peisaj din cele mai frumoase și mai răpitoare, un paradis pământesc, o grădină feerică, un amestec sublim între grandios și cochet, între impunător și desfătător, între munte și câmpie! Aici vedeai dealuri, aici văi, aici izvoare aici cataracte, aci pârâiașe și torente, natura în toată splendoarea sa unită cu arta cea mai meșteșugită.</p>
<p>— Toate acestea sunt ale tale, adăugase Bujor, fii stăpâna lor, bucură-te de dânsele, însuflețește-le prin ființa ta.</p>
 <p>— O ! nu, nu, răspunse Ioana dând din cap ; toate acele frumuseți ca și acestea dintr-astă cămară nu-mi insuflă nicio plăcere, ci dimpotrivă mă îngrozesc, căci mi împrospătează mereu aducerea minte că sunt surghiunită, oropsită, închisă ca într-o colivie poleită departe de casa părintească.</p>
<p>— Nu-mi vorbeai tot astfel altădată, replică Bujor cu o voce melancolică și nuanțată cu mare întristare ; atunci când îmi spuneai că mă iubești îmi ziceai adesea că fericirea te va urma oriunde te voi duce eu, că pentru dragostea mea vei uita cu bucurie casă și părinții, și că nu ți se va urî nici într-o temniță, dacă vei vedea lucind în întunericul nopții raza ochilor mei.</p>
<p>— Atunci era altceva ! murmură Ioana acoperindu-și fața cu mâinele și scoțând din piept un lung suspin.</p>
<p>— Ba ! replică cu același ton Bujor, atunci nu mă cunoșteai cine sunt ; atunci iubeai și te bucurai că ești iubită.</p>
<p>— Atunci credeam că ești Voinea, logodnicul meu, viitorul meu bărbat, o ființă de seama mea, un fiu de țăran ca și mine.</p>
<p>— Da și acuma sunt Bujor; Bujor haiducul, Bujor ucigașul... Bujor tâlharul... Bujor prigonitul și urgisitul!... nu e așa?</p> <gap unit="pages" extent="4"></gap>
</div>
<div type="chapter" n="7">
 <head>VII.IENICERII PAȘEI DE LA MACIN</head>
<p>Întâmplarea din pădurea Docolinei făcu mare zgomot Vodă se făcu de pământ. Fanarioții înghețară de frică și Turcii de peste Dunăre se necăjiră foc pe o administrație atât de netrebnică.</p>
<p>Sultanul aflând de astă faptă îndrăzneață, se necăji și mai rău ca toți și numaidecât mazili pe Deli-Bei</p>
<p>care de frică fugi la Ruși și-l înlocui cu vărul său Alexandru Mavrocordat supranumit Fierarul și cunoscut mai bine sub porecla de Pârlea Vodă ; vom afla în curând pentru ce.</p>
<p>Noul Domn cum se sui pe tron, scrise un pitac către urmașul nenorocitului pașă care perise în lupta de la Docolina, prin care pitac îl ruga să binevoiască a-i trimite o orta întreagă de ieniceri, care să pălească palatul Domnesc și să apere visteria țării de lacomele încercări ale unor răpitori atât de primejdioși.</p>
<p>Astă măsură păru înțeleaptă tuturor curtenilor, căci poterașii își pierduseră cu totul creditul înaintea străinilor, încât sub paza lor nimeni nu mai era sigur de viața și avutul său, nici în centrul orașului și nici chiar între zidurile ogradei domnești. Ce triste vremuri !—</p>
<p>Această măsură sau că nu fu ținută secretă, sau că pereții palatului domnesc, ca toți pereții caselor celor mari, erau căptușiți cu urechi curioase, căci se află îndată și se împrăștie în lume cu iuțeala fulgerului Grecii se bucurară, căci n-aveau să mai tremure de frica, dar Românii se întristară căci ajunsese să fie apărați de vecinii lori dușmani, iar haiducii o băgară pe mânecă ; numai Bujor care află între cei dintâi nu se întrista nici nu se înspăimânta, ci își văzu înainte de dezmierdările ce-i procura luna de miere în drăgălașele brațe ale Ioanei.</p>
<p>Cartea palatului Domnesc de când puseseră grecii mâna pe ea fusese golită de Români și populată numai de funcționari, slujitori și slugi greci sau bulgari; numai un Român mai rămăsese într-acea curte Românească, un român care slujise cu credință și cu istețime pe Racoviță și care albise în slujba statului. Acel Român era curierul de taină al curții Domnești. Grecii voiseră de mai multe ori să-l doboare ca să smulgă din mâinile Românilor și acest colțișor de loc, dar le fusese rușine grecilor și Mavrocordaților să fie atât de nedrepți cu o slugă credincioasă contra căruia n-avusese să se plângă, și îl menținură ca pe unul ce își făcuse datoria cu discreție și pricepere.</p>
<p>Acel funcționar fu însărcinat să ducă scrisoarea știută pașei de la Măcin.</p>
<p>Trei zile după plecarea sa un călăreț acoperit de praf și cu calul plin de asudeală se opri în pragul cârciumei din marginea unui sat situat pe drumul cel mare dintre Bârlad și Galați, și descălecând lega calul de parul unul gard și-i scoase zăbalele spre a ronțăi nițel fân ce-i dădu cârciumarul. După aceea intră înăuntru și ceru să -i gătească ceva de mâncare și să-i aducă o oală cu vin în odaia din dos unde și intră.</p>
<p>Peste câteva minute intră în cârciumă un alt călăreț tot plin de praf, care-și legă calul asudat lângă cel ce deja mânca fân, și după ce-l văzu și pe al său cu nutreț dinaintea botului, intră în cârciumă, ceru și el de mâncare și trase tot în odaia din dos. Cel dintâi era un om înalt, roșu la față și cu părul și cu mustățile colilie, și celălalt om un bărbat potrivit, cam tras la față și cu părul și barba mari și aproape cărunte.</p>
<p>Intrând acesta din urmă salută pe moșneagul verde cum salută un străin pe altul cu care are să petreacă câteva minute, și se așeză la o masă vecină.</p>
<p>Înaintea meselor și cu paharele în mână cunoștințele se fac lesne ! căruntul propuse unchiașului verde să-și unească la un loc mesele ca să ospăteze mai cu poftă, și unchiașul nu făcu nicio împotrivire și trecu la masa vecină.</p>
<p>Unchiașul era om voios, dar conmeseanul său îl întrecea ; el știa să spună snoave și povești mucalite care te făceau să-ți treacă orele ca minutele și cânta din gură de îngheța puțul ; pas de te mai deslipește de asemenea giuvaier de om! Masa ținu mai mult decât se aștepta unchiașul, oalelele se succedau una după alta, și vinul curgea gâlgâind în gâtlejuri. Cu vinul, cu snoavele și cu cântecele vremea se scurse încetinel și noaptea sosi ca cu olacul. Tocmai atunci unchiașul băgă de seamă c-a întârziat și vru să se scoale ca să plece, dar picioarele nu mai puteau să-l ție că se muiase de tot și-l făcu să recadă pe scaun cu totul amețit; nu mai era chip de ducă. Căruntul care avea capul și mai puțin amețit și picioarele mai zdravene, se duse de închise caii într-un coșar și apoi se întoarse ca să se culce bine rău pe singurul pat învelit cu rogojină ce se afla în camera alături cu unchiașul care deja  sforăia.</p>
<p>Peste noapte unchiașul se simți zguiduit de o mână puternică, și la lumina feștilei de său ce ardea într-un sfeșnic de pământ văzu înaintea-i în locul căruntului cu față trasă, un voinic tânăr și bine legat, care sta lângă patul lui ca îngerul Mihail gata să-l umfle.</p>
<p>— Cine ești și ce ai cu mine? strigă bătrânul sărind în sus sperios.</p>
<p>— Sunt Bujor, răspunse tânărul și vreau să-mi dai scrisoarea domnească ce ai asupra-ți.</p>
<p>— Nici mort, strigă punând mâna la sân curierul Domnesc, căci el era unchiașul.</p>
<p> — Nu mai face împotriviri de surda, răspunse Bujor cu voce liniștită, că ești în mâna mea ; cei din casă dorm sub paza oamenilor mei și casa e înconjurată de ceata mea.</p>
<p>— Atunci omoară-ne dacă vrei să-mi furi scrisorea, răspunse moșneagu cu hotărâre.</p>
<p>— Ba ferească D-zeu, răspunse Bujor așezându-se pe un scaun; eu n-am venit cu gânduri rele asupra-ți nici să-ți fur scrisoarea fără de voia-ți, căci asta puteam s-o fac și atunci când dormeai colo lângă mine amețit de vinul de te am făcut să înghiți sub chipul de om cărunt, ci vreau să mi-o dai singur și cu voie bună ca om de înțeles ce ești.</p>
<p>— La asta să nu te aștepți niciodată.</p>
<p>— Om vedea, răspunse Bujor surâzând, și apoi începu să cuvânteze cu o voce dulce și ton convingător, să aducă aminte cine e și pe cine slujește, să-i zugrăvească cu culori înspăimântătoare rezultatele ce va aduce pentru țară acea scrisoare blestemată, și apoi urma: închipuiește-ți ce vor face acei ieniceri setoși de sânge, a căror trecere chiar când a fost vremelnică a fost întotdeauna însemnată cu jaful și pustiirea întocmai ca trecerea pârjolului; închipuiește-ți bătrâne ce vor face din astă nenorocită țară, care e moșia ta strămoșească, acei păgâni când se vor vedea statornici într-astă țără, încurajați de oamenii stăpânirii și volnici să facă orice vor vrea, și știindu-se de capul lor? Bogatul va fi jefuit, săracul prigonit, fecioara prihănită, femeia necinstită, văduva batjocorită și sfintele locașuri pângărite, fără să ai la cine să alergi cui să te jeluiești, spre cine să năzuiești! . . . Atunci când vei auzi țipetele copiilor jertfiți, strigătele nenorociților chinuiți și blestemele celor ce vor pieri în dureri cumplite, un glas tainic dar îngrozitor îți va șopti la ureche și te va învinovăți zicându-ți : Tu ești pricina atâtor nenorociri.</p>
<p>Această cuvântare rostită de haiduc cu mult foc, produse efectul dorit ; sentimentele de Român începură să bată în acea inimă de bătrân, loialitatea și buna sa credință fură zdruncinate și gura sa abia mai putu să îngâne :</p>
<p>— Dar bine, dacă te voi asculta pe tine, eu ce mă voi face ?</p>
<p>— Vei urma de-a fi ceea ce ești, credincios al lui Vodă, și pe lângă asta vei pune la chimir și patru pungi cu bani numai turalii pe care uite ți-i dau de acuma.</p>
<p>— Bine, dar ia spune-mi ce ai de gând să faci cu acea scrisoare ?</p>
<p>— Voi face pe Vodă să-i vină acru de ieniceri în toată viața lui și să nu mai cheme altădată pe păgâni ca să-l păzească.</p>
<p>— Cum frate ?</p>
<p>— Asta e taina mea, de aceea nu ți-am luat cu sila scrisoarea și nu ți-am făcut niciun rău, căci vreau ca să nu bănuiască nimeni că este fapta mea aceea ce am să fac.</p>
<p>— Dar eu până atunci ce mă fac ?</p>
<p>— Me însoțești ori și unde voi merge.</p>
<p>— Vezi așa îmi place mai bine.</p>
<p>Peste vreo două săptămâni se pomeni într-o dimineața marele Hatman al Măriei sale Alexandru Vodă cu curierul ce trimisese la Măcin că intră fără veste în camera sa de lucru din palatul Domnesc ; această vedere îi cauză multă bucurie și-l făcu să scoată exclamație de surpriză.</p>
<p>— Ai venit ? strigă el voios.</p>
 <p>— Da, Măria ta, răspunse în grecește curierul.</p>
<p>— Ai adus ceva ?</p>
<p>— Da.</p>
<p>— Mulți?</p>
<p>— Sunt câțiva.</p>
<p>— Unde sunt?</p>
<p>— Dincolo.</p>
<p>— Du-mă să-i văd.</p>
<p>Și numaidecât aruncă cât colo cafeaua și ciubucul din care sorbea cu plăcere și trecu în camera de alături unde văzu așezați roata pe parchetul gol și cu picioarele încolăcite sub ei vreo șaptezeci și mai bine de spoitori negri ca tăciunele și urâți ca necuratul, în mijlocul cărora prezida un turc gros și burtos, care purta pe cap un turban cât roata carului.</p>
<p>Cum îl văzură intrând spoitorii își puseră mâna dreaptă la barba și apoi la cap și strigară într-un glas sălbatic:</p>
<p>— Ișala!</p>
<p>Văzându-se în mijlocul unei asemenea societăți arămii cu ochii atât de sălbatici și înfățișarea așa de fioroasă, viteazul cap al armatei ce nu exista, nu se putu opri de a se cutremura cum se cade de frică ; dar fu nevoit să se stăpânească și să zică numai.</p>
<p>— Care este căpetenia voastră ?</p>
<p>— Neder, răspunse turcul cel burtos</p>
<p>— Cine e mai mare între voi ? întrebă cu paciență, grecul.</p>
<p>— Neder, răspunse același turc.</p>
<p>— Nu știți grecește ? exclamă grecul cu mirare, ca cum ar fi fost peste putință ca să nu cunoască cineva limba zeilor.</p>
<p>— Neder, neder, răspunse în cor spoitorii ca cum ar fi înțeles întrebarea.</p>
<p>— Nu e chip de înțeles ! murmură Hatmanul în cea mai mare încurcătură, și dragomanul de Turcește nu e aici ! Mă duc la Măria Sa că el știe turcește.</p>
<p>Turcul burtos văzându-l că pleacă se sculă repede în sus și se agăță de pulpana hainei sale și începu să meargă după el.</p>
<p>— Ciorbagi, ciorbagi, strigară toți arămii sărind și ei din loc și agățându-se unii de alții de poalele binișilor, și formând astfel un lanț al cărui cap era bietul hatman, care nu avea curajul de a-i contraria.</p>
<p>Alexandru Vodă văzând ca intră în camera sa un lanț atât de curios și împestrițat cu toate culorile posibile, mai întâi pufni de râs, dar pe urma se posomorî și strigă răstit :</p>
<p>— Dar asta pe d-ta arhon hatmane ? ce noimă are ast caraghioșlâc ?</p>
<p>— Ieniceriî pașii de la Macin, murmură bietul hatman rușinat, arătând ceata de spoitori ce nu-i slăbea pulpana.</p>
<p>— Ienicerii pașii! exclamă vodă mirat; numai ațâția mi-a trimis ? adaugă posomorându-se din nou.</p>
<p>— Atâția.</p>
<p>— Ce să fac cu ei ? Bujor îi înghite dintr-o dată ; apoi adăugase adresându-se în turcește către Turcul burtos cu un ton răstit :</p>
<p>— Cine sunteți voi ?</p>
<p>— Gura adevărului îți va răspunde prin cuprinderea ăstui pitac, răspunse ciorbagiu pe turcește, dând lui vodă un plic mare sigilat, și pe urmă încrucișând mâinile pe piept și plecând capul în jos rămase nemișcat într-o poziție respectuoasă.</p>
<p>Vodă după ce luă scrisoarea din mâna turcului, sărută cu evlavie pecetia pe care figura turaoa Padișahului, desfăcu plicu și începu să citească încetu. După ce citi câteva rânduri, fața începu să i se însenineze și căutătura sa căzu spre musafiri într-un chip mai binevoitor. Făcu o lungă preumblare de la capul lor arămiu, în mijlocul căruia luminau niște ochi scânteitori, până la picioarele lor mari și late care erau înțepenite în niște pulpe de oțel, și de la brațele lor groase și vânoase, care dau de gol o putere peste fire, la pieptul lor cel lat și bine legat, și în fine zise:</p>
<p>— Măria sa vă laudă foarte.</p>
<p>— Gura adevărului nu minte niciodată, răspunse ciorbagiul salutând profund.</p>
<p>— Îmi spune că fiecare face cât patru.</p>
<p>— Gura adevărului putea spune și cât opt.</p>
<p>— Îmi făgăduiește că mă veți sluji cu credință.</p>
<p>— Gura adevărului știe că noi nu putem face altminteri.</p>
<p>— Mă încredințează că pot să mă sprijin fără de teamă în voi, ca în însuși înălțimea sa.</p>
<p>— Chiar gura adevărului ne-a dat poruncă a te socoti ca pe Măria sa.</p>
<p>— Îmi făgăduiți a mă sluji cu bună credință ?</p>
<p>— Pentru aceea am venit tocmai din Anadol la Măcin și de la Macin aici.</p>
<p>— Îmi jurați că veți fi ai mei pe viață și pe moarte?</p> 
 <p>— Îți jurăm.</p>
<p>— Îmi jurați că veți fi atât de viteji ca să veniți de hac unor haiduci ca Bujor?</p>
<p>— În viața noastră n-am făcut alta decât să venim de hac clefților și palicarilor.</p>
<p>— Chiar mâine o să vă pun la încercare.</p>
<p>— Măria ta are să rămâie foarte mulțumit.</p>
<p>— Bine; acum mergeți de vă odihniți, și mâine dimineață o să porniți împreună cu omul care v-a adus și cu doi visternici la Dorohoi, ca să aduceți o mare cătățime de bani și zaherale ce stau îngrămădite în cămările sămeșiei de mai bine de o jumătate de an de frică să nu fie jefuite pe drum de tâlhari.</p>
<p>— Să fie încredințat Măria sa că cu noi are să vie negreșit în pungile stăpânilor lor.</p>
<p>— Îmi făgăduiți acestea ?</p>
<p>— Vă jurăm pe capetele noastre.</p>
<p>— Foarte bine; apoi adăugă în grecește : mare hatmane, dă poruncă să găzduiască și să ospăteze după cuviință pe acești oameni de omenie.</p>
<p>A doua zi dis de dimineață ienicerii încălicară pe caii lor cei mărunți dar plini de foc, porniră spre Dorohoi însoțiți de doi grecotei vistiernici precum și de curierul domnesc care purta pitacul de eliberarea banilor adresat către sămeșie.</p>
<p>Într-acea noapte se găsi vornicul Miltiade al cărui palat era aproape de conacul ienicerilor sugrumat, în palatul său cu un taclit turcesc care servise de turban, și tot aurul și sculele ce avea erau furate. Se mai găsi pustelnicul Iamandi înjunghiat în mijlocul casei sale care se învecina cu a vornicului, și în rana sa se afla înfipt un cuțit pe fierul căruia erau încrustate mai multe litere turcești. În fine se găsi și camisul Afendis spânzurat de grinda tavanului sălii celei mari, iar bănetul cu toată giuavericaoa și argintăria ia-le de unde nu e !....</p>
<p>— Acest întreit asasinat produse o spaimă mare în oraș și o mare panică în grecimea Palatului, care-l atribuia fără cea mai mică îndoială ienicerilor celor arămii.</p>
<p>Auzind Fieraru despre astă știre se cruci, și trimise într-adins un curier sprinten după ieniceri ca să-i aducă înapoi și să le ia pitacul cel prețios care le da pe mână visteria țării, dar plecă prea târziu căci cu toată iuțeala picioarelor calului său ca celor care aproape cu burta pe pământ, tot nu putu să-i ajungă.</p>
<p>Într-acest timp ienicerii sosiră la destinație, luară în primire banii și produsele care umplură mai multe care, se făcură trâmbă în jurul lor și porniră cântând, ei manele turcești și chirigii doine românești. Cei doi vistiernici care stau grecește sus pe sacii plini cu zeherale începură și ei să zbârnâie din tambure o zdrăngănitură neînțeleasă, pe care o numea căutare, și astfel desfătându-se intrară într-o pădure mare și întunecoasă.</p>
<p>Ei intrară, dar dintr-acea pădure nu mai ieșiră la iveală nici se mai auzi de urma lor; nici tu car nici tu bani, nici tu grec, nici tu ienicer, parcă i-ar fi înghițit pământul de vii. !</p>
<p>Așteptă Vodă mult și bine banii și ienicerii ca să vină de la Dorohoi, trimise el mult și bine olace peste olace ca să-i găsească dar de urma banilor și a ienicerilor nu fu chip să mai dea! Trecu o săptămână, trecu o lună trecu trei luni întregi, se frichniră de colo până colo ,o sumă de slujbași și spioni, dar fără de nici un folos le fu toată fără rost .</p>
<p>Cum se încredința de tristul adevăr, Alexandru îndată scrise numaidecât pașei de la Măcin plângându-se de purtarea oamenilor săi, dar peste trei săptămâni spre cea mai mare și uimitoare surpriză, primi de a pașea un răspuns cam aspru, prin care-i făcea cunoscut că oamenii săi au rămas la Măcin pregătiți de plecare, dar n-au ajuns să pună piciorul afară din oraș din pricină că olăcarii domnești îndată ce i-au luat răspunsul la pitacul primit, s-au făcut nevăzuți cu scrisoare cu tot fără să ia și oamenii cu ei.</p>
<p>— Astea sunt minunile lui Bujor ! exclamă Vodă mușcându-și buzele de necaz. Trebuie să mă scap cu orice preț de acest tâlhar îndrăzneț, căci altminteri sunt pierdut.</p> 

</div>
<div type="chapter" n="8">
 <head>VIII.NEPOTUL VISTIERULUI ALECACHE</head>
<p>Această cutezătoare faptă a lui Bujor înspăimânta mai mult pe greci și îndârji și mai rău pe Mavrocordat Fieraru. Într-un moment de mare supărare se jură pe cuca și pe topozul său că va face petrecanie în scurt timp acestui haiduc obraznic, în cu oamenii de care dispunea el nu era chip de a se ține de jurământ, căci intrase groaza în inima poterașilor domnești, astfel că de îndată ce auzea pronuțându-se numele lui Bujor numaidecât îngălbeneau ca turta de ceară și le scăpau armele din mână.</p>
<p>Ce să facă dar vodă ca să nu rămâie de minciună își deschise visteriile domnești și dădu sfoară în țară și afară din țară că va plăti 25 lei bani buni ; lună, haine frumoase și tain cu îmbelșugare oricărui voinic care se va învoi să intre în ceata poterașilor Domnești spre a bate toate pădurile până o pune mâna pe Bujor.</p>
<p>Astă publicație și acele promisiuni bogate pe acele timpuri aduse în Iași multă leotă de venetici, o mulțime de clefți grecești, deliormani turcești, cărjalii bulgărești, bandiți unguri, și chiar haiduci românești rămași fără căpitan, toti vagabonzii și dalcaucii din toate unghiurile de pe unde se ascundeau de urmările justiției năvăliră în Iași și se instalară în conacul domnesc spre a apăra stăpânirea de camarazii lor Moldoveni, dar de-a surda fură toate acestea.</p>
<p>Din aceste lepădături ale societății, Alexandru-Vodă făcu un corp de armată de cinci sute de inși tot unul și unul și-i porni împărțiți în două cete spre cele două extremități ale țării, adică spre Dorohoi și spre Covurlui pe unde Bujor își făcea mai des sângeroasele sale apariții; cetele merseră spre câmpiile de luptă fără de teamă, cutrierară pădurile cu cel mai mare curaj, dovediră cu toții ca aveau niște inimi pline de bravură, dar un lucru de mirare: de urma lui Bujor și a cetei lui nu putură să mai dea ! Isprăvile haiducilor încetară deodată, formidabila ceată dispăru ca prin farmec! În deșert cetașii lui vodă cutreierară Moldova în sus și în jos în deșert se năpustiră unii în contra altora întocmai ca gonaci la vănătorile cele mari, căci în urma urmelor fură nevoiți să se întoarcă la Iași fără de nicio ispravă negăsind nici un dușman în cale, sau cel puțin vreo urmă de tainiță unde să se fi ascuns !</p>
<p>Vodă rămase foarte nemulțumit de acest rezultat și începu să se îndoiască de buna credință a cetașilor săi și să miroasă că și aici și-a vârât coada diavolul de Bujor, dar cum? pe cine să pună vina? căci în semenii săi erau oameni de toate națiile și legile ; pe cine din ei să gonească și pe cine să oprească ? asta era o cimilitură grea de dezlegat și reclama o gândire mai serioasă, Vodă mai înainte de a lua o măsură hotărâtoare și practică, se puse să se gândească, căci ieri greu lucru a scăpa de niște viteji cu niște trecuturi atât de glorioase; dar pe când se gândea el, vremea trecea și cetașii își mâncau leafa degeaba.</p>
<p>Într-ast timp de repaus Bujor nu dete niciun semn de viață, încât mulți începură să creadă că teribilul căpitan ar fi pierit victima vreunui accident necunoscut și că ceata sa rămasă fără cap s-ar fi împrăștiat, sau că el s-a făcut cap de poterași și tovarășii lui și-au găsit refugiul chiar în ceata domnească.</p>
<p>În mijocul acestor schimbări de se zice, unele îngrijorătoare și altele mai asigurătoare, se prezentă într-o dimineață ca multe alte dimineți la poarta marelui Vistiernic un grecotei costeliv, pipernicit, chipul tânăr și curățel, dar sărăcăcios îmbrăcat, cu haine murdare și roase pe la coate, cu fustanelă de pânză de corabie neagră și terfelită, cu un fes soios în cap și în piciore cu niște iminei rupți și scâlciați încălțați în picioarele gole, de ți se făcea mai mare milă văzându-l.</p>
<p>Arnăutul care sta la scara boierească, tot grecotei dar ajuns, căpătuit, îngrășat, cu ceafa groasă și roșie, cu fața rumenă și bucălată și cu burta mare și umflată, îmbrăcat numai în fir și catifea, țanțoșii! și fudul că viermele sătul, taie drumul gânganiei flămânde și cu un ton arogant îi dize :</p>
 <p>— Ke taxi bre  ?</p>
 <p>— Vreau să dau ochii cu megaloprepia sau marele Vistiernicos, telebi cucoane, răspunse flămândul ploconindu-se înaintea slugii mai să dea cu capul de pietrele scării.</p>
<p>— Și ce vrei să-i spui? întreabă în grecește arnăutul tot răstit.</p>
<p>—Să-i zic multă sănătate, răspunse grecoteiul tot blajin și tot în grecește.</p>
<p>— Numai atâta? ha! ba! ha! de surda ai dat bani la corabie și ți-ai trepădat picioarele pănă aici. Că Măria sa n-are urechi ca să audă multă sănătate de la toți budalacii din patria sa.</p>
 <p>— Mă iartă, arhonda mu, răspunse grecoteiul tot cu același ton supus; dă-mi voie să-ți spun că eu nu sunt budalas venit numai să zic evgheniei sale: filotocherisa, ci am să-i dau și o scrisoare de la frăține-seu.</p>
<p>— A! atunci e altceva; se vede că ești dintr-un sat cu el?</p>
<p>— Se poate.</p>
<p>— Dacă e așa adu scrisoarea încoa și așteaptă-mă.</p>
<p>— Ba mă iartă, scrisoarea nu ți-o dau, căci am să îi spun și ceva din gură.</p>
<p>— Bine, stai aci în tindă până m-oi întoarce eu dar să nu faci care cumva să stai pe o laviță și s-o murdărești că atâta îți e, m-ai înțeles ?</p>
<p>— Sunt prea umilita slugă a țelebiei tale.</p>
<p>Arnăutul apăru peste un minut mai puțin arogant și zise grecoteiului care așteptase în picioare afară în soare, cu un ton tot răstit dar mai domol:</p>
<p>— Haide vino încoa după mine.</p>
<p>Grecoteiul sui treptele și intră în anticameră. Când să pășească pragul, Arnăutul îl opri și îi zise cu asprime :</p>
<p>— Mai ștergeți picioarele și curăță-te necioplitule să nu mânjești covoarele boierești.</p>
<p>Grecul primi toate aste insulte umilitoare cu o răbdare înperească, ba încă și mai mult îi ceru singur iertăciune de neajunsurile ce era nevoit să-i facă și merse tot ploconindu-se și făcând metanii până ajunse în camera marelui Vistier.</p>
<p>Acest om se cunoștea după față că avea sa facă cu banii țării, fiindcă, după cum se vedea, îi mergea minunat de bine; stomacul îi sta umflat doldora sub un piept durduliu, și gușa îi atârna în mod respectabil deasupra unui gât cu ceafa groasă. Nu vorbim despre mobila din casă și despre îmbrăcăminte, ci zicem numai spre a fi înțeles, că boierul era un parvenit, născut în cea mai din urmă mizerie care se îmbogățise foarte mult prin mila Mavrocordaților și prin sudoarea Românilor. Avem destule modele de parveniți și în ziele noastre înaintea ochilor; luxul desfrânat ce desfășoară ne sare în ochi și acum; cum vedeți dar, nu este nevoie de a spune de ce lux și strălucire orbitoare fu izbiți ochii bietului grecotei.</p>
<p>— Cine ești tu ? întrebă marele Vistiernic cu ton înalt, aruncând asupra noului venit o căutătură obosită.</p>
<p>Grocoteiul în loc de răspuns; căzu în genunchi, lovi de trei ori cu fruntea parchetul, și pe urmă sărută căputa papucului boieresc.</p>
<p>— Ridică-te și răspunde-mi, zise boierul măgulit de o salutare așa de înjosită.</p>
<p>— Strălucite Doamne, răspunse stărpăciunea Fanarului, astă scrisoare vă va răspunde în locu-mi.</p>
<p>Zicând aceste cuvinte se ridică în picioare și dase boierului o epistolă cu trei sigilii.</p>
<p>Acesta o desfăcu cu o lene din ce în ce crescândă, își aruncă ochii pe ea și după ce citi câtva căscând de câteva ori, îi zise :</p>
<p>— Ce tu ești feciorul fratelui meu Aristidis ?</p>
<p>— Așa, Măria Ta.</p>
<p>— Nu te-am cunoscut; erai numai de trei ani când am plecat din Mețova. Ce face el ?</p>
<p>— Sănătos, Maria Ta.</p>
<p>— Cum îi merg treburile ?</p>
<p>— Rău, Măria Ta; cei trei măslini s-au uscat, cei patru lămâi au degerat de o brumă ce a căzut și cei cinci portocali s-au rupt de vijelie.</p>
<p>— Cu ce trăiește dar ?</p>
<p>— Cu pescuitul.</p>
<p>— Îi aduce vreun folos ?</p>
<p>— Mai nimic.</p>
<p>— De ce nu vine aici, sau la frate-meu din țara Românească ?</p>
<p>— Nu vrea, zice că a îmbătrânit.</p>
<p>— Dar mama ?</p>
<p>— A murit.</p>
<p>— Sărmana: dar sora mea Arhonta?</p>
<p>— Este bucătăreasă la cadiul orașului vecin.</p>
<p>— Mai încet să nu te audă cineva. O sa trimit eu bani ca să nu mai fie săraci. Bine că ai venit, căci dacă vei fi cu minte o să te pricopsești încă tu și o să ajungi la oameni îndată. Ce știi tu ?</p>
<p>— Să dreg corăbiile, să fac luntre, să întind pânzele, să cârmuiesc cu dibăcie, să...</p>
<p>— Cu aste științe mori de foame aici; altceva, altceva.</p>
<p>— Știu să prăjesc cafea, să sărez măsline și pește.</p>
<p>— Nici de acestea, știi carte tu ?</p>
<p>— Nu știu.</p>
<p>— Nu faci nimic ! ești încă șiret; te taie capul la drăcii?</p>
<p>— Sunt nepot al Măriei tale, răspunse grecul cu fudulie.</p>
<p>— Mi se pare că ești cam deștept, ai să ajungi departe , dar ce stai tu în picioare; șezi jos pe un scaun.</p>
<p>— Mi-e teamă să nu murdăresc ceva.</p>
<p>— Nu e nimic, am destule slugi care să curețe ce a murdărit un nepot al stăpânului lor ; afară de astea și tu ai să-ți faci în curând niște asemenea nimicuri.</p>
<p>Grecul auzind astă promisiune îmbucurătoare, se așeză pe un scaun, pe urmă își roti ochii înjurai său cu o mirare crescândă și în fine zise </p>
<p>— Se vede că Măria Ta ai dat peste vreo comoară.</p>
<p>Cum vedeți, vermuțul văzându-se bine primit prinsese limbă.</p>
<p>— Ce comoară prostule ? răspunse unchiul care se întâmplase să fie cu chef în acea zi. Unde se află comoară mai bogată și procopseală mai mare ca în astă țară mănoasă ?</p>
<p>— Nu știu ce fel de mănoasă e, căci cât am umblat printr-însa numai de oameni jerpeliți și de bordeie sarăcăcioase am dat; mai rău ca în sat la noi.</p>
<p>— Ascultă nerodule ca să știi și tu: unde este mojicimea de jos săracă, boierimea de sus e mai bogată ca oriunde, fiindcă sângele celor de jos se scurge ca să îngrașe pe ale celor de sus.</p>
<p>— Așa mi-am dat și eu cu părerea.</p>
<p>— Am uitat să te mai întreb ceva ; ești tu curajos ?</p>
<p>— Ca un palicari.</p>
<p>— Știi să dai cu arma ?</p>
<p>— Am fost trei ani cleft în Tesalia sub vestitul căpitan Deli Bacali.</p>
<p>— Atunci tu o să faci stare mai curând de cât credeam. Mi-a venit o idee; hoț pe hoț dovedește, am să te duc la M. Sa.</p>
<p>După ce zise aceste cuvinte, bătu de trei ori în palme și amantul cel gras și mustăcios apăru în pragul ușii cu capul plecat și cu mâinile încrucișate. Acesta când vezu pe grecul cel soios stând tabla bașa pe scaunele de catifea ale boierului rămase cu gura căscată.</p>
<p>— Ascultă bre Iane, zise boierul arnăutului arătând pe grec, du pe d-lui să se îmbăieze; după aceea primenește-l cu cele mai bune albituri ale mele, pe urmă ospătează-l ca pe mine însumi, apoi îmbracă-l cu hainele mele cele mai scumpe, și după aceea vino cu d-lui aici. De astăzi în colo ești sub poruncele Evgheniei sale ; să-l slujești cu supunere și credință ca și pe mine, că de unde nu, îmi știi patarama.</p>
<p>Până acum s-a înspăimântat nu s-a înspăimântat arnăutul, dar când auzi că i se poruncește de stăpânul său să se poarte cu așa respect față cu lutosul de grecotei crezu că sub acele otrepe soioase zace cine știe ce mare beizedea, ceea ce ce-l făcu să se plece cu capul până aproape de pământ.</p>
<p>Grecoteiul după ce-și salută unchiul cu respectul datorit, ieși din casă trecând ars și țanțoș pe lângă acela pe care mai adineaori îl numea telibi.</p>
<p>— Bre ciocoiuî, strigă vezându-se în anticameră, care este cămara mea ?</p>
<p>— Acea ce vă plăce M. Sale, răspunse arnăutul ținând-o la rându-î înt-una cu temenelele.</p>
<p>— Dar casa de baie ?</p>
<p>— Binevoiască înălțimea-Sa să mă urmeze.</p>
<p>Peste două ore nepotul reintră în camera unchiului său cu burta doldora, spălat și dichisit, cu obrazul ras ca gușa somnului, cu mustețile cosmetizate și încârligate după urechi, cu părul tuns și pomădat, în cap cu un fes mare aplecat spre dreapta de-i atingea ciucurele de fir și ibrișim până la cotul mâinii, pe corp cu o cămașă subțire de filaliu cu vărgi de mătase, albă ca fulgul de lebăda, peste care era pusă o fermenea de catifea verde cusută cu fir de aur și un caftan stacojiu de aceeași materie asemenea cusut, cu ale cărui mâneci spintecate atingea genuchile; încins peste mijloc cu un brâu numai fir în care se sprijineau două perechi pistoale numai argint și un hangier de damasc pus într-o teacă bătută în aur și pietre prețioase; sub acest brâu împodobit cu un sileaf de filigram lucrat foarte artistic ieșea o flustanelă albă și creață, în care intrase mai bine de o sută de coturi de percal; și în jos de flanelă, în picioare avea niște poturi iarăși de catifea verde iarăși cusuți cu fir la extremitatea poturilor și în fine purta în piciore niște iminei de saftian subțire roșu.</p>
<p>Sub acest costum marțial pe care îl purtase boierul când fusese mai tânăr, costelivul grecotei părea asemăna cu un Aristide. Boierul când îl văzu abia îl cunoscu.</p>
<p>— Bravo pierde-câine, strigă el cu satisfacție, parcă ești un Alexandru Machedon.</p>
<p>Pe fostul cleft nu-l mai încăpea pielea de mândrie și bucurie; tot mereu se uită pe sine, tot mereu se privea în multele oglinzi atârnate de perete, tot mereu pipăia pistoalele și hangerul; i se părea că visa.</p>
<p>— Nu te mai uita că-ți șade destul de bine, vei plăcea lui vodă nevoie mare, fiindcă semeni cu M. S. când veni pentru întâia oară în Moldova. Îți plac și ție aceste haine?</p>
<p>— O ! unchiule! strigă junele cu entuziasm ; mă mai întrebi ?</p>
<p>— Aide, fie-ți dăruite; acest dar este începutul multor altora dacă vei fi cu minte.</p>
<p>După aceste cuvinte se sculă, plecă spre palat împreună cu nepotul într-o butcă superbă, și ajungând acolo intră la M. Sa, și Vodă îl primi ca pe nepotul unui favorit și-i promise tot ajutorul și protecția dacă va semăna unchiului său, a căreia primă calitate era aceia de a ști cum să lingușească patimile și slăbiciunile stăpânului său.</p>
<p>Se vede că nepotul călca bine în urmele unchiului său, fiindcă plăcu foarte mult M. Sale, îl pofti la masă, și pe urmă, după ce îl îmbiă cu toate bunătățile ce nu gustase el de când l-a născut mă-sa, îi zise:</p>
 <p>— Ei geanîm, spune-mi cu ce să te hărăzească mila mea Domnească ?</p>
<p>— Măria Ta, răspunse grecoteiul cărând în genunchi, dacă milostivirea măriei Tale voiește să se îndure a mă hărăzi cu ceva, bine voiască a mă numi căpitan peste delii ce voi alege eu din oștile M. Tale, ca împreună cu ei să adune neatinși banii hasnalii de prin ținuturi și să stârpesc toată suflarea vie de tâlhari din toată întinderea acestei țări.</p>
<p>— Mare lucru ceri tu! strigă vodă surprins.</p>
<p>— Dacă e mare, atunci rămâne la mila M. Tale să-mi poruncească orice va binevoi.</p>
<p>— Fi-vei tu vrednic să îndeplinești o sarcină grea ca aceasta ?</p>
<p>— Dacă o dată o cer de la îndurarea înălțimei Voastre...</p>
<p>— Știi tu cu cine ai a face ? ai auzit tu cine e Bujor?</p>
<p>— Da, Măria ta, și fiindcă sunt sigur că numai eu voi da de cap acestui tâlhar de nimic pentru aceea am îndrăznit.</p>
<p>— Bine,fie-ți dăruită cererea, dar îți repet încă o dată : păzește-te fătul meu că Bujor e al dracului.</p>
<p>A doua zi toate cetele de arnăuți, bostangii, buiuclii, bezi ceata de semeni străini, și cea de poterași de țară în fine toată suflarea ce compunea puterea armată a țării în acele timpuri și care păzea mai mult averea domnitorilor decât siguranță statului, se înșiruiră înaintea palatului domnesc și fură trecuți în revistă de către nepotul vistiernicului. Acesta trecând călare pe dinaintea lor, făcu semn la un arnăut să iasă din șir și să se dea la o parte, apoi la altul și iar la altul; asemenea făcu semn și la câte unul din bostangii, buiuclii, poterași și semeni, până ce dete la o parte vreo 80 de inși tot unul și unul.</p>
<p>— Aceștia sunt oamenii mei, zise după ce fine cu alesul, adresându-se către marele Hatman care asistase la astă operație.</p>
<p>— N-ai fost norocos la alegere, răspunse Hatmanul ; aceștia sunt niște recruți veniți numai de ieri din Rumelia și Albania și înscriși în cetele de pază ale M Sale; catastifele ogeacului sunt de față ca să te încredințeze.</p>
 <p>— Nu face nimic, răspunse vechiul cleft (hoț grec); eu am un meșteșug cum să fac în câteva zile dintr-un agiamiu un soldat fruntaș.</p>
<p>— Nu cred să izbutești cu ăștia, fiindcă nu s-au învrednicit să dea cea mai mică dovadă de destoinicie la știința armelor prin niciun fel de teșcherea sau mărturie!</p>
<p>— O să încerc; dacă n-oi izbuti lesne îmi aleg eu alții.</p>
<p>Încercarea lui fu încoronată cu un succes neașteptat, căci peste o săptămână ceru și obținu voie de a concura în evoluțiuni războinice cu cei mai aleși din veteranii celor alte corpuri de armată, și recruții repurtară toate victoriile atât în precizia mișcărilor și școala de tir cât și în curaj și bărbăție. Ei asediară un sat vecin păzit de oști îndoite, și în două ore îl luară cu asalt; nemulțumindu-se cu atât ei stinseseră și focul care se iscase în satul atacat prin aprinderea unei șire de paie, spre marea bucurie și binecuvântarea bieților țărani ce fugeau de colo până colo coprinși de groază ca puii de șoreci udați cu spirt și aprinși, și tot ei adunară pe învinși care o luară razna pe câmp îngroziți de frică. Astă bravură puse în mirare pe toți și atrasă toată iubirea și confiența lui vodă.</p>
<p>— De bună seamă, zise M. Sa, cu acești pui de lei când se va izbi Bujor este pierdut.</p>
<p>Peste trei zile primi visteria știrea că în ținutul Bacăului a început să se sune vorba iarăși de ivirea lui Bujor care voia sa atace însuși orașul și mai ales sămeșia, și, că spre siguranță, ar voi să trimită banii în Capitală, dar n-avea îndestui oameni ca să pălească și să apere de vreun atac o sumă atât de considerabilă.</p>
<p>Vodă chemă pe nepotul vistiernicului, îi ordonă să se ducă la Bacău cu voinicii lui și să aducă banii neatinși dacă vrea să fie deodată numit Stolnic' grecoteiul plecă cu delii lui, și peste patru zile se întoarse cu banii în păr spre marea bucurie a unchiului și a stăpânului său.</p>
<p>— Bun început, zise M. Sa îmbrăcând pe junele grec cu conteșul de Stolnic; să te văd și la altele și mai mari.</p>
<p>A treia zi după ce oștenii săi băură până într-o para gratificația ce dobândiseră, plecară la Botoșani se aducă o sumă și mai considerabilă, și se înturnară cu banii neatinși ca și de la Bacău. Vodă de bucurie îl numi vătaf peste ocolul Sorocii și-i dărui și o sumă de bani.</p>
<p>Într-o zi Măria Sa îi zise:</p>
<p>— Acum hai să-ți arăți vitejia care să te norocească pe toată viață pe tine și pe ai tăi, ai să faci două vitejii deodată ; pârcălabul de la Galați îmi scrie că Bujor și cu ai săi este conăcit într-o pădure din acel județ vecin cu Brateșul și tot deodată că are strânși la sine mai bine de 50 mii pungi cu bani; dar îi este frică să nu fie călcat de acestu hoț îndrăzneț și jefuit de o sumă atât de însemnată. Dacă vei putea cu un tertip cu care să înconjuri pădurea și să îneci în Brateș pe Bujor și ceata sa, ori să-l silești să se dea prins, dacă vei aduce mort sau viu pe căpetenia lor Bujor și împreună cu ei cele 50 mii pungi, îți dau 1000 din ele ție și te numesc mare Spătar.</p>
<p>— Primesc stăpâne, răspunse vătaful Sorocei, și a doua zi plecă cu ai săi spre Galați.</p>
<p>Opt zile după aceea vodă primi veste că pădurea din vecinătatea Brateșului a fost cutreierată în toate sensurile de delii Stolnicului Apostolache, dar că urmă de hoț n-au găsit ; așadar au plecat cu banii spre Iași, luând precauțiunile de a se apăra contra oricărui atac și de a prinde pe oricine i-ar părea vrednic de bănuială.</p>
<p>Acești bani sosiră ca și ceilalți, visteria țării fu ca niciodată înțesată de bani și bolțile sale nu mai încăpea să cuprindă sutele de mii de pungi ce adusese Apostolache. Vodă de bucurie îl îmbrăca eu conteșu de mare Spătaru, îi dărui 1000 pungi după făgăduiala, dărui și la fiecare deliu câte o pungă, și spre a le dovedi deplina sa încredere îl însărcina cu exclusiva pază a orașului și a visteriei până ce se va face împărțeala cuvenită banilor dintr-însa.</p>
<p>Marele vistier cam greoi din fire, mândru că era unchiul unui așa viteaz, îl luă pe dânsul drept ajutor ca să așeze prin bolți maldările de pungi, și după ce obosea îi dădea și cheia pe mâna și îl lăsa să așeze și să reașeze bănetul chiar în timpul nopții sub paza oamenilor săi, care, cum știm, aveau dreptul să cutreiere noaptea toate străzile orașului fără să fie de nimeni supărați.</p>
<p>Toata noaptea aceia în care Apostolache își petrecea orele de somn în boltă, oamenii săi alergară de colo până colo prin oraș, prin jurul palatului, pe la bariere, prin împrejurimi și pe oriunde era teama de vreo năvălire de haiduci; toată noaptea nu închiseră ochii săracii și nici la ziuă nu se astâmpărară.</p>
<p>Apostolache tocmai a doua zi noaptea termină cu deretecatul fără ca unchiu-său să mai dea p-acolo. Și cum termină se duse de-i dete cheia, și în loc să se culce plecă împreună cu ceata sa la Piatra ca să escorteze un nou convoi de bani.</p>
<p>A treia zi vodă chemă pe vistier și-l rugă să-i aducă din boltă vreo două mii de pungi ; Alecache luă cheia adusă de cu seară de către nepotul său și se coborî în boltă fredonând o cântare de dragoste îa modă în țara lui când părăsise cei doi lămâi acum degerați. Ușa se deschise lesne, dar când să intre înăutru se luă cu mâinele de păr și de barbă și începu să țipe ca un năbădios îngrozit de ceea ce vedea înaintea ochilor. Câte trele bolțile erau goale toacă și pe peretele celei dintâi era lipită o hârtie pe care era scris cu litere grecești următoarele rânduri:</p>
<p>„Iubite unchiule."</p>
<p>„Să nu-ți mai dai osteneala a căuta banii și pe scumpul D-tale nepoțel împreună cu ceata lui, căci și banii și el sunt acum puși bine de Bujor ca să nu mai dai cu mâna de ei cât aminul. Iartă-ne de supărarea ce ți-a pricinuit; al D-tale smerit nepot.</p>
<p>„ Apostolache“.</p>
<p>Mai josul acestor rândurî era scris în românești :</p>
<p>„Vistiernice”</p>
<p>„Fă bunătate de primește de la Bujor acest răvaș ca să nu rămâi păgubaș, prin care încredințează că a primit din visteria țării spre a le da înapoi la adeverații lor stăpâni 200,000 pungi cu bani.</p>
<p> Bujor</p>
 
</div>
<div type="chapter" n="12">
 <head>XII.PÂRLEA VODĂ</head>
<p>Alergătura inutilă a poterașilor după haiduci dură mai multe luni și poate ar fi durat și ani întregi fără ca oamenii stăpânire! să poată pună mâna pe haiducii din codru, pentru că, cum am zis mai sus grosul armatei haiducești locuia prin sate printre săteni, și numai la ordin se duceau în codru, iar statul său major, adică căpitanul, locotenenții săi și voinicii cei mai deocheați, în vreme de prigoniere își petreceau timpul ascunși în tainițe și hrube săpate sub pământ în inima codrilor, a căror misterioasă intrare era cunoscută numai de căpitan.</p>
<p>Acele hrube pe care le-am mi descris și în alta parte, erau îndestul de spațioase ca la caz de trebuință să ascundă chiar o armată întreagă cu cal, aprovizionări îndestulătoare și tezaurul cetei; ele erau compuse din mai multe compartimente, unele cu pereții zidiți și boltite cu piatră și cărămidă, altele cu pereții căptușiți de scânduri și altele necăptușite deloc. Acele compartimente erau mobilate întocmai ca niște camere în acea epocă, altele împodobite în tot ce are luxul mai scump, mai frumos și mai rafinat.<gap unit="pages" extent="1"></gap></p>
<p>Vodă aflând nenorocirea cea neașteptată fu p-aci pe aproape să-i vie apoplexie, iar Vistieru plânse toată viața sa, nu pe nepoțelu ce pierduse, ci grația domnească ce-l oropsise slujba de care fusese despărțit și drăgulița de avere ce-i fusese confiscată de domnie.</p>
<gap unit="pages" extent="1"></gap>
<p>— Cine vrei să fiu alt decât bărbățelul tău? și ce datorii mai sfinte caut să-mi îndeplinesc, față de tine decât acelea de a mă face vrednic de iubirea ta?</p>
<p>— Vreau să fiu haiduc cum ai fost mai înainte de a mă lua pe mine și să pleci chiar de mâine în codru.</p>
<p>— Haiduc! exclamă Bujor încruntându-se și uitându-se cu o căutătură bănuitoare spre iubita sa. Cine ți-a insuflat acest gând ?</p>
<p>— Nimeni.</p>
<p>— Nu se poate.</p>
<p>— Mă jur pe ce am mai scump pe lume.</p>
<p>— Dar tu ? tu ce te vei face ? adăugase Bujor uitându-se drept în ochii ei.</p>
<p>— Eu te voi însoți oriunde vei merge.</p>
<p>— Pe mine? tu ? o femeie în codru! cu neputință.</p>
<p>— Numai eu am fost haiduciță într-astă lume? O! Bujor, dragă, dacă în adevăr me iubești fă ce te rog . Haide în codru, că multe lacrimi ai să ștergi, multe nedreptăți ai să izbândești ; dacă nu vrei să ți se izbescă ochii în codru de vederea unei femei, se poate să facem lucrările altfel ; pot să te fac să capeți un frate, un frățior mai mic ca tine care va împărți cu tine toate primejdiile și nu te va părăsi niciodată. Așteaptă să vezi.</p>
 <p>Zicând aceste cuvinte, numaidecât trecu într-o cameră laterală zburând ușor ca o păsărică, și peste câteva minute apăru în locu-i un pui de haiduc cu poturi, brâu și arme haiducești, care semăna la chip cu Ioana, dar nu mai avea nici aerul, nici părul ondulat nici menținerea femeiască a Ioanei.</p>
 <p>Bujor rămase încremenit înaintea acestei transfigurări neașteptate, pe care Ioana de mult o pusese în lucrare cu ajutorul bătrânei servitoare, și voi să protesteze, dar rugăciunile, dezmierdările și tot arsenalul armelor ce întrebuințează o femeie când vrea să triumfe, îl făcu să se înduplece și să-i dea voie de al însoți în codru.</p>
 <p>Îndrăznețele înterprinderi cu ienicerii și nepotul vistierului se petrecură în urma întrării Ioanei în codru ; Ioana fu introdusă în ceată sub chipul junelui Nițu, și în calitatea de frate mic al căpitanului luă o parte foarte activă în ambele întreprinderi și se distinse mai cu asupra ca un voinic.</p>
<p>După ce le aduse bine la capăt pe toate și își îmbogăți bine voinicii cu prădarea vistieriei, al cărui conținut îl îngropase mai întâi în timpul nopții afară din oraș în apa Bahluiului și apoi îl cărase încetul cu încetul în timp de o lună la conac, Bujor dete drumu cetei sale ca să se odihnească câteva săptămăni și fiecare se duse pe la satul său ca să-și vadă de gospodărie.</p>
 <p>Într-ast timp Bujor trecu cu Ioana în misterioasa lor cămăruță și codru rămase pe mâna lui Codreanu.</p>
<p>Junele haiduc ca să îi treacă de urât, se hotărî să facă sânge rău lui vodă prin câteva atacuri mici și singuratice, dar îndrăzneața sa încercare fu p-aci să-l coste viața.</p>
<p>Într-o zi Codreanu primind știre de la emisarii săi secreți cu care Bujor împănase întreaga țară, că un grecotei bogat mergea spre Galați cu o sumă considerabilă ce strânsese din sudoarea Românului, spre a o încredința unui căpitan de corabie ca s-o ducă la patria lui, plecă singur spre partea locului, și între Roman și Bacău întâlni pe grec, îi dădu bună ziua ca un creștin de omenie, și grecul răspunse cu bruschețe :</p>
 <p>— Carnacsi diavolo Bogdani.</p>
<p>— Dar de ce mă ocărăști boierule ? întreabă haiducul deghizat apropriindu-și calul de calul fanariotului.</p>
 <p>— Bre merzi d-ați, îi răspunse acesta cu ton arțăgos, că te umflu cu afti vena de bou.</p>
<p>— Boierule mi se pare că ești cam arțăgos, obiectă haiducul cam rânjind.</p>
 <p>— Așa-i place la domnia mea.</p>
<p>— Să-ți placă boierule în țara D-tale, dar nu într-a noastră.</p>
 <p>— Ma, a cui țara e asta ha! ? A voastră mojicilor ?</p>
<p>— Negreșit ; dacă ne-am născut în ea și vorbim limba ei.</p>
 <p>— A noastră este bodurlane, căci al nostru este vodă, și noi i muncamo bunu.</p>
<p>— De asta așa e; d-aia ve iubește Românul ca sarea în ochi.</p>
 <p>— Ce pasă la domnia mea ? strâng eu bani ?</p>
<p>— Strângi, strângi până ce vine Bujor cu ai lui, ca să te gătuiască și să-ți ia tot.</p>
 <p>— Buzoris este un budalas; să vină la mine dacă o da mâna la Dumialui.</p>
<p>— Dacă ar veni aici, chiar pe ast câmp, ce i-ai face ?</p>
 <p>— Ego? vezi afti pistolo? adaugă grecul bătând cobori calului, cu ele nu e frică la mine de Buzoris.</p>
<p>— Ce e drept tare curajos se vede că ești, boierule, de umbli singur pe așa vremuri, cu Codreanu umblând.</p>
 <p>— Ei, ei ! sunto palisaris ego.</p>
<p>— Ce e drept, trebuie să fii și bun la inimă, fiindcă proverbul zice: omul curajos este și milos.</p>
 <p>— Câteodată; nu pot vede chindo tai ghito la un pui de găina.</p>
<p>— Dar cu bieții români cum te porți cocoane ?</p>
 <p>— Chindo este omo de ispravă și munțeste multe si bine, ego țintește pe el cu una litra de rachio, iar chindo nu, dao cu afti vina de bou până curdze sîndze si la bostani groși dezugo boi de la plugo si le pui pe eli se traga.</p>
<p>— Dar dacă nu vor ?</p>
 <p>—Îi bătu cu haraptnico țel de patru cai.</p>
<p>— Dar dacă moare ?</p>
 <p>— Îi plătescu cu dio floria și nimeni nu dzițe pis.</p>
<p>— Bine stai D-ta! exclamă haiducu, d-aia vă îmbogățiți aici ! dar când vine unul să vă ceară împrumut ceva ?</p>
 <p>— Iî țeru zalogu si-i dau mesa mesa.</p>
<p>— Cu dobândă ?</p>
 <p>— Mai este vorba frățico ? una si una.</p>
<p>— Dar când ți-aș cere eu să mă împrumuți fără zălog și dobândă m-ai împrumuta ?</p>
 <p>— Țe spui dimiata? țe ești cu mine? frațicu al meu ? una ruda ? ai ?</p>
<p>— Nu, dar fiindcă sunt om sărac și la mare ananghie, am crezut că oi fi om a lui Dumnezeu și oi compătimi.</p>
 <p>— Mută-ți ghindu bădiță; cu bani mila nu încape!</p>
<p>— Unde nu încape mila, încape sila cucoane, zise Codreanu cu o voce detunătoare.</p>
 <p>— Ce cănți tu mozico ? exclamă grecul schimbându-și fața.</p>
<p>— Un cântec care nu-ți va plăcea, răspunse Haiducul scoțând de la brâu două pistoale; scoate banii cațaoane.</p>
 <p>— Țe glumești, frațico ? grecul tremurând.</p>
<p>— Nici glumă nici nimic, scoate bani.</p>
<p>— N-am la mine nimic, crede-mă.</p>
<p>— Ia nu mai spune minciuni? ai 20,000 galbeni pe care vrei să-i trimiți în țara cațaonească; scoate-i mai iute dacă nu vrei să ți-i scot eu.</p>
 <p>— Iți zuro, că n’amo niți frântă para.</p>
<p>— Ia ascultă, pe Bujor nu-l minți cu una cu două.</p>
 <p>— Buzoris! . . , exclamă grecul terificat. Pana-ghia-mu !..</p>
 <p>— Așa budalaoa de Buzoris; ia scoate pistoalele de-l împușcă daca îți dă mâna.</p>
 <p>— Iată-le, răspunse bietul cochinț scoțând pistoalele din cobur și dându-le hoțului tremurând ca varga, le harizesco Dumitale.</p>
<p>— Mulțumim, dar mai scoate încă.</p>
 <p>— Iți plațe armăsaru meu ? ei haide, ți-l dau și pe dânsul dacă vom azundze la Galați.</p>
<p>— Să lăsăm gloaba în pace și să trecem la bani! hai scoate mai curând.</p>
 <p>— Dar n-am, n-am la mine, îți zuro ; nu credzi ? nu ești creștin? aide la mine acasă si acolo vom vedea.</p>
<p>— Nu e vorba de ce ai acasă, ci de ce ai la tine ; haide că scot fiarele și aprind focul.</p>
<p>— Căpitane, fie-ți mila, murmură grecul pierdut.</p>
<p>— Lasă că nici ție nu-ți este milă de Român, ci-l pui ca pe boi la jug și îl plătești cu doi galbeni dacă moare ; haide dă banii mai iute.</p>
 <p>— Azutor, hoți, tîlharii! strigă grecul zbătându-se în brațele de oțel ale haiducului.</p>
<p>— Tacă-ți fleanca că-ți răpun viața, strigă Codreanu cu o voce detunătoare snopindu-l cumplit.</p>
<p>Grecul nu mai auzea, nu mai vedea, ci striga, zbiera, urla cât îl lua gura.</p>
<p>— Văd bine că trebue să-ți amuțesc fleanca crestându-ți pielea, strigă haiducu scoțând cuțitul de la brâu; o să mă dai de pagubă cațaoane ca să te plătesc și eu cu doi galbeni.</p>
<p>După ce pronunță aveste cuvinte, înfipse cuțitul în gâtlejul bietului grec, îl lăsă să cadă jos după cal într-un lac de sânge, scotoci prin coburi, desage și buzunare, găsi banii băgați în patru pungi, le luă numai decât în brațe, le așeză în desagele șelei calului său și pe urmă dădu drumul caului rămas fără de stăpân, se șterse de sânge și plecă ca glonțul temându-se c-a zăbovit prea mult și a făcut prea mare zgomot.</p>
 <p>Temerea haiducului era fondată, fiindcă în adevăr se zări la spatele său un nor de praf care ascundea o ceată de vreo 15 semeni ce se întorceau spre reședința districtului, după ce însoțise un convoi de produse pentru armata turcească tăbărâtă la Măcin. Ei mergeau cum zice grecul: agali, agali; abia clătinau frânele în gurile cailor care, cum se vede erau molipsiți de pustia de lene ce bântuia pe stăpânii lor; ei ar fi trecut de locul unde zăcea bietul grec în prada ultimelor agitări de agonie, fără să vazdă nimic fără sa știe nimic, fără să miroasă chiar urmă de haiduc, dacă n-ar fi venit calul murindului și nu le-ar fi tulburat monotonul cântec cu care voiau să momeamescă urâtul, printr-un sforăit și un nechezat semnificativ.</p>
<p>Auzind acest nechezat precum și răspunsul bidiviilor lor, bravii apărători ai Domniei, rădicară nasurile în <gap unit="pages" extent="1"></gap> sus și văzură înainte-le un cal înșelat și închingat dar fără stăpân. Unul din ei se apropie de el, îl apucă de frâu fără nicio opunere din parte își văzu pe o ipingea albă pusă deasupra șelei mai multe picături de sânge. Acest sânge îi făcură mai atenți, le ațâțară curiozitatea și-i îndemnară ca să se ia după urma făcută de copitele calului și să descopere pe grec zbătându-se în ultimele momente ale agoniei având înfipt în grumaz un cuțit pe care era stampat numele lui Bujor. Venind acest spectacol îngrozitor semenii se cutremurară și începură să se uite sperioși în toate părțile, crezându-se deja înconjurați de ceata teribilului cap de haiduci.</p>
<p>Pe pajiștea cea verde a întinsei câmpii se vedea încă fugind un om care avea toate alurile unui haiduc.</p>
<p>— El e ucigașul, zise unul din poterași văzându-l ; după el băieți până nu intră în crâng.</p>
<p>Poterașii auzind că era numai unul căpătară curajul ce-i părăsise și se luară în goana celui ce fugea înainte.</p>
<p>Codreanu, căci în adevăr el era fugarul, simțindu-se urmărit înfipse călcâile în burta calului, și fugaciul începu să zboare, dar era deja ostenit și caii odihniți ai poterașilor îl soseau mereu din urmă.</p>
<p>În fine sosi în marginea crângului și când să se afunde în el ca să nu se mai vadă, întoarse capul înapoi ca să vadă dacă mai e urmărit. Într- acel moment poterașii pierzând speranța de a-l mai prinde, își descurcară armele spre el și un glonț inamic trecu pe lângă urechea sa pe care o sdreli puțin și-l făcu să pună mâna la dânsa ca să pipăie. Atunci îi zise o voce din înapoi:</p>
<p>— Te cunosc acum câine spurcat căci bine te-am însemnat. Ne mai întâlnim noi altădată.</p>
<p>Cea mai mare parte din haiducii din ceata lui Bujor, ca toți haiducii care au voinicit pe timpul Fanarioților spre a apăra Românismul contra prigonirii lăcomiei străinismului, acei viteji păunași de codru care își luau de bună voie misiunea de a răzbuna cum puteau strâmbătățile pe care apărătorii siguranței și liniștii societății nici gând n-aveau să le pedepsească, o săptămână ședeau în codru și două săptămâni acasă, schimbându-se pe rând ca dorobanții în zilele noastre.</p>
<p>Îndată ce lăsau pușca din mână, se duceau la satul lor, unde aveau casă, nevastă și copii, unde își plăteau toate angaralele și erau cunoscuți și considerați de consătenii lor; ei luau plugul de coarne sau lopata de coadă și munceau de îi treceau mii de nădușeli ca să fecundeze pământul spre a sătura pe lacomii venetici, iar după ce treceau săptămânile, da plugul, coasa sau sapa pe mâna celor de acasă, aruncau dulama pe spinare și apucau poteca codrilor înecându-și dorul ce le producea suferințele țării prin vreo doină duioasă. Ei spuneau consătenilor lor că merg la oraș ca să cumpere sau să vândă ceva, satul însă știa unde mergeau, dar nimeni nu deschidea gura să-i trădeze la vreun venetic, pentru că toți știau cauza care apăreau ei. </p>
<p>Șapte zile după moartea grecului, Codreanu își lasă pușca, pistoale și șoimuleanul lui în tabăra căpitanului și apucă poteca în vale spre casă. Ieșind în drumul mare, se abătu la un hănișor să-și ude puțin gâtul și să-și înece aleanul în nițel vinișor, și intră în cârciumă zicând :</p>
<p>— Noroc, fraților.</p>
<p>— Noroc să dea Dumnezeu, răspunse cel din cârciumă.</p>
<p>După salutare și răspuns, Codreanu se puse pe o laviță dinaintea unui mese lungi și ceru vin. În cârciumă pe lângă țărani și țărance erau și vreo șase semeni care-și beau vinul și-și făceau cheful retrași într-un colț deosebit de țărani. Unul din acei soldați, a cărui întreagă față era o cicatrice îngrozitoare, se sculă de la masă, și pe când Codreanu ridică fundul oalei în sus ca să tragă o dușcă țeapănă, simți pe umărul drept apăsarea unui mâni.Când lăsă oala în jos și-și aruncă ochii văzu înaintea-i nu fără neliniște pe soldatul cel groaznic la vedere.</p>
<p>— Ah tâlharule ce ești! strigă acesta într-o grecească românească amestecată, apucând țeapăn de braț pe haiduc, dracul mi te dete pe mână mai curând decât nădăjduiam; nu ți-am spus eu c-o să pun mâna pe tine ?</p>
<p>— Ce ai cu mine, măi creștine ? răspunse haiducul prefăcându-se a fi mirat, ce ți-am făcut eu de nu mă lași în pace ?</p>
<p>— Te faci că nu știi ? ce ai uitat pe neguțătorul ce omorâși mai deunăzi între Roman și Bacău?</p>
<p>— Eu ucigaș ? feritu-mă Dumnezeu, răspunse haiducul făcându-și cruce.</p>
<p>— Aide, nu te mai ascunde viperă spurcată că te cunosc eu după zdrelitura ce ți-am făcut-o la ureche care nu s-a vindecat nici până acum; ești dintr-ai lui Bujor, dintr-ai tâlharului care mi-a făcut astă rană ce m-a schilodit așa de grozav când pusei mâna pe el la nunta de la Copacești. Ah! de ar da D-zeu că cu tine să pui mâna pe el și să-mi sar inima, proclete.</p>
<p>La auzul acestui teribil nume, toți asistenții se sculară de pe unde ședeau și se făcură cerc împrejurul lui Codreanu și a semenului.</p>
<p>— Eu din ai lui Bujor!... exclamă haiducul. Ia lasă-ne omule în pace cu Bujor al tău, și du-te de-ți vezi de vin și prieteni dacă a început să ți se pupuzeze văzul.</p>
<p>— Ti!... hoț șireț, că nu-mi scapi tu așa lesne din mână; e hoțul de alaltăieri, verișcanilor, adăugase adresându-se către semeni,</p>
<p>— Să-l legăm cobză, răspunse ceilalți soldați punând mâna pe nefericitul Codreanu.</p>
<p>În deșert se zmunci el, în deșert se zbătu, în deșert protestă, în deșert apelă la țărani asigurându-i de inocența lui, fiindcă țăranii cu inimă cât purecele de frică ce le inspiră semenii nu zise nici cârc și soldații târâră în voie după ei pe haiduc.</p>
<p>Chiar în acea seară află Bujor de la necunoscuții lui spioni că Codreanu a căzut pe mâinile Grecilor.</p>
<p>Haiducul prins fu transportat drept la Iași unde fu aruncat în cea mai profundă și mai bine păzită dintre temnițe. Auzind această veste Vodă Mavrcordat simți o bucurie nespusă și se coborâ însuși cu marele logofăt în temniță ca să interogheze pe haiduc, de la care prin dibăcie ar fi putut dobândi amănunte foarte interesante despre Bujor. Însă nici vicleana fineță a fanariotului, nici promisiunile și nici amenințările nu scoase din gura închisului alte amănunte decât că e inocent, nu cunoaște cine e Bujor, că vine de la Galați și ca n-a trecut nici deloc pe la Bacău, fiindcă a venit prin Fălciu, unde este casa și toate ale lui, și mai ales că în ziua comiterii omorului el era în Galați.</p>
<p>— Să-l lăsăm ceva vreme până să aflăm știri de la Fălciu și Galați, zise Vodă plecând.</p>
<p>Până să vină acele știri, temnicerul lui Codreanu se întâlni într-o zi la poarta temniței cu un om de o statură mijlocie, șchiop și urât întocmai ca un temnicer, acesta cum îl văzu îi zise:</p>
<p>—D-ta ești temnicerul de aici ?</p>
<p>— Da , dar ce vrei ?</p>
<p>—Vreau să-ți dau bună ziua.</p>
<p>—Mulțumim Dumitale, dar pentru care cuvânt ?</p>
<p>— Pentru că am fost odată prieten cu D-ta și acum nu ne mai cunoaștem.</p>
<p>—Prieten de când sunt temnicer ? sau pe când eram seamăn ?</p>
<p>— O ! pe atunci pe când ne războirăm o zi întreagă în pădurea Simnicului cu o ceată de hoți de-ai lui Bujor. Ce viteaz erai ! ce bine-ți cunoșteai prietenii!....</p>
<p>Uite eram lângă D-ta când mi-au împușcat piciorul tâlharii !</p>
<p>—Cum vezi D-ta mă conoști bine și eu nici de cât.</p>
<p>—Așa uită oamenii cei mari pe cei mici.</p>
<p>—Aș vrea să-mi aduc aminte, dar aici nu putem sta mult fără a fi băgați de seamă.</p>
<p>— Dacă ai voie bună și vreme, hai să tragem o dușcă la chir Iane de alături.</p>
<p>Vinul lui chir Iane îi făcu cei mai buni amici, le amintiră trecutul ca ziua de ieri și-i îndrăgosti astfel încât nu se mai îndurau să se despartă.</p>
<p>După ce-și spuseră multe și mărunte, prietenul cel nou întrebă pe temnicer :</p>
<p>— Cum te mulțumești aci ?</p>
<p>— Petreceam bine până mai deunăzi, dar de când a adus un hoț din ceata lui Bujor, nu mă odihnesc deloc, fiindcă trebuie să stau zi și noapte deșteptat; mi s-a dat poruncă să găsesc un tovarăș, dar n-am putut găsi om de încredere,știi colea cum îmi place mie, bun pentru un asemenea musafir.</p>
<p>— Aoleo, pune-mă pe mine nenișorule și vei vedea dacă se va putea mișca din loc tâlharul; drac de-o fi tot nu-mi va scăpa.</p>
<p>— De scăpat nu va scăpa că nu va putea, fiind bine legat și bine păzit, dar să nu dea ochii cu vreunul de-ai lui, asta e totul.</p>
<p>— Lasă-l pe mine că numai eu am ac de cojocul lui.</p>
<p>— Zău ai vrea să fii temnicer ?</p>
<p>— Chiar din acest minut.</p>
<p>— Haide cu mine atunci să te înfățișez la vătaful temniței, dar păzea să nu mă dai de rușine.</p>
<p>— Să n-ai grijă nici decât.</p>
<p>Peste o oră și jumătate amicul temnicerului era instalat și el în calitate de temnicer și făcea împreună cu camaradul său revizia arestaților. Când intră la Codreanu, temnicerul îi zise :</p>
<p>— Aici ai să faci cunoștință cu unul din acei blestemați care cu gloanțele lor ți-au făcut piciorul neputincios cum mie brațul.</p>
<p>— Ah! de-ar fi pe voia mea, eu singur m-aș face gând numai să fie spânzurat de mâinile mele.</p>
<p>— Ce e mai lesne ; moș Călin de și e țigan, a albit și nu mai poate să-și vadă de treaba.</p>
<p>Cu aceste cuvinte în gură temnicerul deschise porta de fier a chiliei lui Codreanu și intră întru. Hoțul văzând pe acela ce însoțea pe temnicer, tresări și se sculă repede în sus; dar se domoli pe dată și se reașeză pe lavița de piatră de care erau prinse lanțurile ce-i legau mâinile și picioarele.</p>
<p>— Iată-ți paznicul, zise temnicerul cel mai vechi adresându-se către haiduc ; să nu te împingă dracu să faci vreo dobitocie, căci ăsta e voinic și nu știe să glumească.</p>
<p>De la venirea noului temnicer se operase în caracterul arestatului o mare schimbare; din tăcut, gânditor, trist și debusolat cum era, se făcu vesel, neîngrijitor și nepăsător. Nimeni nu pricepea această transformare și toți se mirau și se minunau.</p>
<p>În fine sosi și veștile așteptate de la Falciu care afirmau că în adevăr exista într-un sat din acel ținut un om cu semnele și numele indicate, dar de la Galați se răspunse că de nimeni nu s-a văzut pe undeva un asemenea om. Aceste vești nefiind îndestul de ușurătoare pentru acuzat, făcură pe logofății și judecătorii divanului să se adune și să cheme înainte pe presupusul hoț. El tăgădui într-una toate acuzațiile ce i se aduseră și respinse toate propunerile de iertare și răsplătire ce i se făcu dacă-și vinde căpitanul, ținând într-una că el nu era hoț și nu știa ce dihanie era Bujor ăla.</p>
<p>— Te vom face noi să știi și să ne spui chiar laptele ce ai supt din sânul mumă-tii, zise un divan. Să vină gâdea încoace, adaugă acesta cu o voce răstită.</p>
<p>Într-o clipă gâdea fu înaintea divanului. Nu era țiganul care îmbătrânise în temnița Iașilor schingiuind la condamnați, ci o aramină tare și vânoasă în floarea vârstei.</p>
<p>— Dar nu este ăsta gâdele! zise divanliu uitându-se chiorâș la dihania ce ținea în mână paloșul dreptății.</p>
<p>— Nu, Măria Ta, răspunse temnicerul, gâdea este bolnav și feciorii lui sunt la Vaslui ca să spânzure un osândit.</p>
<p>— Dar bine ăsta cine e ?</p>
<p>— Este un temnicer decurând însărcinat cu asta slujbă, om foarte destoinic și deștept.</p>
<p>— Acest temnicer e în stare să țină locul de gâde ?</p>
<p>— Mai mult ca bătrânul, răspund eu de dânsul.</p>
<p>— Bine ; fie cine va fi, numai să-și facă datoria cum trebuie ; ia băiete pe acest nemernic și fă mi-l cum vei ști tu mai bine ca să-și dezlege limba ; ți-l dau pe mână, dar bagă de seamă că dacă n-oi fi bun de treabă, te pun pe tine în locul lui.</p>
<p>Noul gâde luă pe acuzat de marginea lanțului, îl împinse cu brutalitate înainte, îl coborî pe scară, silindu-l să sară câte trei trepte deodată, și-1 îmbrânci într-o subterană luminată de un foc vulcanic care permitea ochilor să vadă o mulțime de instrumente de tortură de forme care de care mai oribile. Judecătorii veniră după dânșii, se așezară dinaintea unei mese și ziseră:</p>
<p>— Începe gâdeo mai întei cu butucul.</p>
<p>Cum auzi acest ordin, gâdele luă pe acuzat în brațe ca pe o pană, îl răsturnă pe un pat de lemn, îi apucă picioarele, le puse între două lemne, vârî un al treilea lemn între ambele labe, le puse apoi între alte două lemne groase și începu să strângă cu un fel de vârtej. Pacientul nici nu crâcnea.</p>
<p>— Fie-ți milă de tine, băiete, zise divanul, și spune mai bine ce știi înainte de a ți se zdrobi picioarele; dă de gol un tâlhar ca să te scapi pe tine de dureri și moșia de asemenea lepră.</p>
<p>— Nu știu nimic, nu pot spune nimic decât că sunt nevinovat, răspunse Codrenu fără tulburare.</p>
<p>— Ia mai strânge-l nițel că prea-i vorba obraznică, zise divanul.</p>
<p>Gâdele se supuse, dar pacientul nu zise nici pâs.</p>
<p>— Se vede că nu-ți este brațul vârtos, măi băiete, strigă judele, de nu l-ai făcut încă să deschidă gura până acum.</p>
<p>— Vei vedea acuși, stăpâne, răspunse gâdele aplecându-se spre condamnat ca să-i potrivească penele dintre genuchi și glezne. Apropiindu-se cu capul de urechile acuzatului, el îi zise repede și încetinel :</p>
<p>— La dracu zbiară, și tu, și urlă ca toți câinii din lume ca să nu încep aminteri.</p>
<p>Abia mai strânse puțin vârtejul, abia mai lovi o pană cu ciocanul, și începu să iasă din gura și din pieptul pacientului o mulțime de țipete, urlete, blesteme, înjurături, dar nicio mărturisire.</p>
<p>— Bravo, strigară adevărații gâzi ; dă vârtos băiete că și-a descleștat hoțul fălcile.</p>
<p>Gâdea dase până ce obosi, pacientul țipă până răguși, dar din gura lui nu ieși decât :</p>
<p>— Sunt nevinovat, nu sunt hoț ; fie-vă milă de mine, fiți creștini; cadă păcatul asupra celui ce m-a dat în mâinile voastre.</p>
<p>— Dă mereu, strigară boierii încă o dată.</p>
<p>— De surda, răspunse gâdele stând ; ciolanele i s-au zdrobit cu totul și osânditul a leșinat.</p>
<p>— Treci la scripete.</p>
<p>— Ar muri și n-ar mai zice nici cârc.</p>
<p>— Ce e de făcut atunci ?</p>
<p>— Poate că se va îngrozi de vederea spânzurătorii și va spune ceva.</p>
<p>— Bine, atunci pregătește spânzurătoarea pentru mâine.</p>

</div>
<div type="chapter" n="10">
 <head>X.PAȘA DE LA SILISTRA</head>
<p>A doua zi, dis de dimineață orașul Iași era într-o mișcare și o fierbere extraordinară ; toată lumea cu mic cu mare din zori de zi se înhăita cete cete și se îndruma spre extremitatea orașului, astfel că răsăritul soarelui găsi câmpul de osândă acoperit de mii și mii de curioși care înconjurau o furcă de spânzurătoare și strada judecătorilor. Străzile învecinate, casele și învelitorile nu mai încăpeau de lume.</p>
<p>Într-acea zi de dimineață intră în capitală un pașă turc cu un cortegiu luxos care trase drept la Palatul Domnesc. Vodă îl primi de la scară și-l conduse înăuntru cu mare cinste. Era pașa de la Silistra, care venise în Iași având trecere pe acolo spre a merge pe uscat la Hanul Tătarilor Nogaiți.</p>
 <p>— Ce este acest mare alai ? întrebă Turcu pe vodă după ce se așeză pe sofa și începu să soarbă din cafeaua ce i se servise ; ce întâmplare a scos din case pe toate raialele de stau cu gura căscată la soare ? ai!</p>
<p>— Se spânzură astăzi un hoț mare, răspunse vodă, și lumea s-a adunat ca să se uite la îndeplinirea osândei.</p>
<p>— Frumoasă priveliște! strigă Turcul cu pasiune mergi și Măria Ta ?</p>
<p>— Mergeam daca nu m-aș fi învrednicit de cinstea de a găzdui pe înălțimea Ta.</p>
 <p>— Merg și eu ; place la mine așa priveliște frumoasă.</p>
<p>Îndată după aceste cuvinte se trimise grabnice ordine ca sa se amâne execuția până la sosirea M. Sale și să se prepare un loc potrivit cu rangul oaspetelui M. Sale. Ordinul se execută pe dată și vodă însoțit de pașă și toată suita lor ajunse la locul de execuție și se sui pe estrada ce fusese clădită în fața spânzurătorii. După un sfert de oră sosi și condamnatul care sta culcat într-o căruță cu două roți mânate de gâdea, nu de cel tâner care îi sfărâmase picioarele, ci de bătrânul Călin, și în urma lor se închise uu zid gros de semenii care să oprească prostimea de a năvăli spre spânzurătoare.</p>
<p>Ajungând la locul fatal, condamnatul fu luat în brațe, pus pe estrada ce înconjura furca de execuție și i se atârnă de gât lațul omorâtor. Când se apropiă preotul ca să-i dea binecuvântarea de iertarea păcatelor, condamnatul se sculă în genuchi, își preumblă ochii peste toți asistenții, și pironindu-i spre estrada domnească, strigă din toate puterile ;</p>
<p>— Sunt scăpat, sunt scăpat, Dumnezeu a avut milă de mine.</p>
<p>— Ce noimă are aceste strigăte ? întrebă vodă pe logofătul dreptății privind cu mirare spre condamnat care se zbătea într-un spasm de bucurie.</p>
 <p>— M. Ta, strigă condamnatul sărind tot în genunchi după estradă, cu toată opunerea santinelelor, și căzând la picioarele tronului domnesc, înălțimea ta ești drept și nepărnitor care nu vrei moartea nevinovatului; ai îndurare și îngăduiește-mi a dovedi ca mântuirea și îndreptățirea mea stau lângă M. Ta.</p>
<p>Toți ochii se îndreptară spre pașa.</p>
<p>— Da, mărite Doamne, adăugase cu foc osânditul plângerea, da, cinstiți boieri, da fraților, numai Aga care este colo lângă scaunul domnesc, poate mărturisi că eu eram la Galați, ba încă pe Dunăre, când spuneți că s-a săvârșit omorul.</p>
<p>— Ce ondronesce acel tâlhar și întinde mâinile spre mine ? întrebă pașa pe vodă în turcește.</p>
<p>— Zice că măria ta îl cunoști și poți să mărturisești că nu este vinovat, răspunse vodă.</p>
<p>— Nu-l cunosc; replică pașa încruntându-se :</p>
 <p>— Mă va cunoaște, strigă haiducul aflând sensul răspunsului pașei, o ! sunt sigur că mă va cunoaște când îl voi face eu să-și aducă aminte spunându-i oarecare lucruri. Ago, Mărite pașă, îndură-te de mine, ai milă; deși ești păgân, fii creștin și adu-ți aminte de sărmanul luntraș care acum două săptămâni, într-o zi de vineri, v-a trecut Dunărea de la Ghecetul Turcesc la Galați și de la Galați înapoi la Ghecetul Turcesc.</p>
<p>— Țin minte, răspunse pașa gândindu-se puțin după ce i se traduse vorbele osânditului; da, adăugase apoi cu convingere, îmi aduc bine aminte că acum două săptămâni am trecut Dunărea cu un luntraș ghiaur într-o zi de vineri, fiindcă în așa zi mare nu puteam merge cu luntrele împărătești, dar nu țin minte cu cine anume nici nu-mi aduc aminte de chipul luntrașului.</p>
<p>—Îți vei aduce bine aminte, replică osânditul după ce i se traduse noima vorbelor pașei. Adu-ți aminte M. Ta de vâltoarea aceea în care căzurăm când ne întoarserăm de la Galați și în care ne învârtirăm vreo câteva minute; era p-aci p-aci să ne înecăm.</p>
<p>— Da... mi-aduc aminte, răspunse pașa auzind traducerea cuvintelor lui Codreanu.</p>
<p>— Adu-ți aminte de lovitura ce-mi dăduse M. Ta peste obraz și ureche cu o nuia subțire, din care pricină îmi sângera sfârcul urechii.</p>
<p>— Așa, de necaz te-am lovit, dar ți-am plătit această iuțelă.</p>
<p>—Ai fost darnic și milos ca un adevărat creștin: fii și acuma Măria Ta după ce te-ai încredințat, și spune M. Sale că vineri la 25 Septembrie când s-a săvârșit omorul, eram pe Dunăre cu M. Ta, m-ai lovit peste ureche, iată și semnul, și mi-ai dat drumul plătindu-mi ca un Pașă.</p>
<p>— Dacă s-a săvârșit omorul, zise Pașa întorcându-se spre vodă, în ziua în care spune acest om, pe viul Dumnezeu și pe cinstea mea vă încredințez ca acest om e nevinovat, fiindcă atunci a fost cu mine pe Dunăre.</p>
<p>— Mă încredințez pe vorba M. Tale, răspunse Vodă, și dau drumul nevinovatului. Dezlegați pe acest om, adăugă, adresându-se către gâde, și dați-i drumul să se ducă într-ale sale.</p>
<p>— Minune, minune ! strigă poporul entuziasmat primind pe osândit în brațe; să trăiască M. Sa, să trăiască Pașa de la Silistra.</p>
<p>Codreanu îndată ce scăpă din mâinile mulțimii, prin o nouă minune neînțeleasă își înzdrăveni picioarele zdrobite și o luă la sănătoasa pe niște străzi laterale, iar Pașa, după ce se ospătă cu Vodă, plecă cu suita sa spre Sculeni.</p>
 <p>Peste câteva zile vodă găsi pe masa lui de culcare o epistolă în care citi plin de mirare și ciudă cuprinderea următoare:</p>
<p>„Măria Ta,“</p>
 <p>„De trei ori ai încercat tu să te lupți cu mine și de trei ori ai rămas biruit; ai vrut să mă strivești prin ieniceri lepădați de lege, eu am pus mâna pe olacul ce ai trimis la Pașa de la Măcin, i-am luat scrisoarea, i-am îndatorat prin mită și groază, care este mai înfricoșătoare ca ale M, Tale, să nu spună nimic, și el n-a spus nimic și m-a lăsat ca eu cu ceata mea să ne jucăm cu M. Ta de-a ienicerii vreo câteva zile și să punem mâna pe banii ce așteptai de la Dorohoi. Puteam să te omor, dar n-am vrut, căci de și străin, ești Domnul țării, unsul lui Dumnezeu și nu sunt așa de câinos la inimă ca M. Ta. După aceea m-am făcut grec, mai grec ca M. Ta; am împănat cetele păzitorilor vieții M.Tale cu delii de-ai mei, și împreună cu ei am arătat semenilor voștri care va să zică vitejie haiducesă; apoi am pus mâna pe toată visteria țării și iar m-am făcut nevăzut. În sfârșit când Codreanu, cel mai vitez din haiducii mei, a căzut în mâinele voastre, m-am făcut temnicer ca să-i insuflu curaj prin înfățișarea și povețele mele, m-am făcut gâde ca prin chinuri închipuite să-l cruț de chinuirile voastre, și în urmă de tot m-am făcut pase ca să adeveresc minciunile omului meu și să te fac pe tine, străine care te închini pene la păment la tote slugile străine, să te pleci înainte-mi, să-mi crezi cuvintele și să dai drumul omului meu. Așa este că am lucrat cu dibăcie și te-am înșelat ca pe un prost? Dacă o dată mi-o plesni în cap să mă fac domn în locu-ți, am să izbutesc cu aceeași înlesnire, și izbutind fii sigur că am să fiu sărbătorit și lingușit de oamenii tăi cu aceeași înjosire cu care ești lingușit și sărbătorit M. Ta care te- ai înțolit și îmbogățit. Așa sunt toate șarlele. Cum vezi e cu neputință să te războiești cu mine; astâmpără-te dar și lasă-mă pe mine în codrul meu ca să apăr pe nenorociți mei frați de hoțiile și nedreptățile slugarnicilor voștri până ce Dumnezeu se va îndura să-i scape de asemenea lipitori, căci de nu, mă jur pe sfânta Cruce că te ucid și mă pun pe tron în locu-ți.</p>
<p>„A Mării Tale plecată slugă”</p>
<p>Bujor</p>
 
</div>
<div type="chapter" n="11">
 <head> XI.FOAMETEA CEA MARE </head>
<p>Vodă după ce citi epistola de mai sus, în loc de a se necăji, dimpotrivă se minună de curajul și istețimea acestui hoț dibaci care vorbea turcește ca turcul, greceșce ca grecul, știa să-și compună fața astea să amăgească ochii cei mai bănuitori, să-și schimbe vocea în fel de fel de chipuri și să-și modifice manierele după port și deghizare.</p>
<p>Fiul fanarului care era din naștere aplicat spre admirarea artelor, se minună până la entuziasm de profunda instrucțiune a haiducului, pentru care cartea viciului cu mii de foi nu avea niciun secret, și începu să-l considere ca pe un mare artist, prin urmare să nu-l mai urmărească nici să distrugă o ființă atât de aleasă, ci din contră se gândi cum să-l conserve și să-l ocrotească. Așadar dase ordine tuturor cetelor de semeni să-l trecă cu vederea, să-l lase să haiducească nesupărat, și când o vedea că se întinde prea mult, să-l alunge spre codrul lui și să-l facă scăpat.</p>
<p>Făcu ceva și mai mult, îi trimise prin mijloace piezișe vorba de a părăsi codru și de a intra în slujba lui, făgăduindu-i că-i va dărui iertare și-i va face grămăticul lui de taină, dar Bujor iubea prea mult haiducia și ura prea mult pe greci ca să primească o propunere așa de strălucită; rămase dar în codru între frații lui și în brațele Ioanei care din zi în zi se făcea mai vrednică de iubire, și își văzu de haiducia lui, adică urmă înainte cu pedepsirea arendașilor asupritori, a birnicilor împovărători, a proprietarilor usurpători și a străinilor cotropitori.</p>
 <p>Mai era încă o considerație care îndemna pe vodă să suspende antagonismul contra lui Bujor ; se vedea de departe că haiducul era ajutat pe sub mână de obraze puternice din jurul palatului, și chiar dintre compatrioții lui, căci altminteri nu-și putea explica el cum Bujor afla din vreme toate tainicele alcătuiri proiectate în contra-i, nici prezența epistolei subsemnată de el pe masa din camera sa, și i se păru că nu era bine nici prudent ca să se lupte cu un dușman care dispunea de atâtea mijloace în niște timpuri de agitare și fierbere când chestiuni politice ca influența Rusiei și a Austriei se băteau în capete chiar în privința ambelor Principate, și chestiuni economice ca descobirea țăranilor de iobăgie erau de scurt timp aduse la îndeplinire.</p>
<p>Această hotărâre putea să mai aibă și un alt mobil; Bujor prigonit, urmărit, combătut, devenise încarnarea Românismului în luptă cu străinismul; hoțul se transformase în partizan politic, tâlharul în luptător patriotic. Piedestalul pe care urcase pe haiduc evenimentele și situația critică a țării și care creștea și se înălța mereu trebuia răsturnat, sfârâmat, nimicit, și numai prin amnistiție, prin lipsă de luptă putea să se nimicescă acel piedestal.</p>
<p>Calculele lui Alexandru Mavrocordat Fierarul nu fură nici deloc greșite ; Bujor care nu era un hoț cum îl învinovățeau grecii, ci un răzbunător al poporului pentru toate strâmbătățile ce-i făcea să sufere apăsătorii săi, nevăzându-se atacat nu mai atacă, nevăzându-se urmărit nu mai urmări nici el și nevăzându-se prin nimic prigonit încetă de a prigoni. Fu silit să ia această determinare fiind împins și de altă împrejurare; Fieraru, de și fanariot, însă nu era lacom de bani, se mulțumea mai cu puțin decât predecesorii săi și apăsa poporul mai cu cumpătare.</p>
 <p>Poate că dacă ar mai fi dăinuit mai mult timp această stare de lucruri, strălucirea aureolei ce încingea fruntea lui Bujor s-ar fi pălit, numele său ar fi fost dat uitării de către popor care este cam lesne uitător al facerilor de bine, și voinicii care pe atunci treceau la număr peste sută, vezând că le rugineau puștile și iataganele de nelucrare, ar fi părăsit pe căpitanul spre a-și încerca norocul în alte codruri unde haiduceau alți căpitani; din nenorocire pentru renumele lui Bujor, și din nenorocire pentru țară, o mare calamitate, foametea se năpusti peste Moldova și aruncă în ghiarele celei mai înfricoșate mizerii un număr însemnat de mare de români. Acest teribil flagel scoase pe Bujor din toropeala în care căzuse și din albele și catifelatele brațe ale Ioanei.</p>
 <p>Bogătașii nu se ridicară cu inima la înălțiea mărirei nenorociri; ei nu făcură aceea ce făcuse o dată în țara Românească, tot pe un timp de foamete, comisul Radu Belșug din familia Văcăreștilor, adică nu-și deschisese hambarele ca să ia cât va vrea mulțimea înfometată și să le strige : Veniți de luați cât vreți că D-zeu a dat mare belșug în casa Comisului Radu Văcărescu, ci din contră închise și ferecă hambarele, ascunse în pământ prisosul bucatelor de aveați, și mulți din ei se încercară să scoată foloase însemnate din acest biciu D-zeesc, adică să-și vândă bucatele cu greutatea aurului și chiar să cumpere suflete de oameni liberi ca robi pentru o bucată da pâine. În același timp Domnul tocmai atunci fiind silit de lăcomia turcească ca să trimită sume însemnate regelui din Istanbul, în loc de a lua o măsură de îndreptare, în loc de a aduce din țări vecine nebântuite de secetă produse îndestulătoare, pe care să le dea celor lipsiți în împrumut până la noua recoltă, se mărgini a trimite tot ce avea la Constantinopol și pe urmă a sta cu mâinile în sân și a nu mai cere birurile până la închiderea crizei.</p>
 <p>Această nenorocire, această nepăsare, această calamitate publică determină pe Bujor să iasă din retragerea sa, să se pună în fruntea voinicilor lui, să dea buzna prin toate curțile boierești după la țară, să deschidă hambarele și păturile bogătașilor ca să ia din ele mulțimea înfometată, oricât va vrea și începu să pedepsească cu cea mai mare cruzime orice încercare de împotrivire. Toată Moldova de la Dorohoi la Galați și de la Câmpulung la Chișinău fu vizitată într-acest chip de acest oaspete nepoftit, încât de frică mulți deschiseră de la sine hambarele flămânzilor ca să se scape de o vizită atât de puțin dorită.</p>
 <p>Acest experiment sumar dar practic în momente excepționale, făcu să înceteze foametea numai în răstimpul de câteva săptămâni de zile și să procure locuitorilor mijloace de trai până la recolta viitoare, dar nu rezolva cu totul criza; locuitorii fiind siliți de foamete și de lipsa de nutreț, își tăiase vitele încât nu se mai găsea nici la două sate o pereche de boi de jug, și bani nu se găseau cu care creștinii să-și cumpere la primăvară vitele trebuinciose pentru plugărie. Pentru a o remedia și acest rău, Bujor recurse la același experiment, și făcu să încapă sila unde nu vrea să fie voia bună. O mulțime de bogătași fură călcați chiar în casele lor din orașe de Bujor și ai săi, despuiați de o parte din avutul lor și apoi acel avut împărțit cu dărnicie. Trei părți fură date la nevoiași și o parte pentru ascuțitul măselelor la ceterașii săi, fără ca să fie împiedicat întrucâtva de oamenii stăpânirii care tremurau ca varga sub un arsenal de arme numai la auzul numelui lui Bujor.</p>
<p>Boierii și mai cu saemă Fanarioții, văzând nepăsarea celor plătiți ca să-i apere, văzând apatia lui Vodă care nu lua nicio măsură energică spre ai scăpa de acest flagel foarte păgubitor lor, și temându-se că răul de care sufereau va crește prin încurajarea ce le procura această nepăsare, se duse cu mic cu mare la palat, căzură picioarele lui Vodă, și într-o voce cerură Domnului ca să ia măsuri energice și chiar extraordinare spre a scăpa de această năpastă.</p>
 <p>Alexandru Vodă care orice s-ar zice era om bun și milos de suferința sărăcimii, dar care n-avea puteri ca s-o facă să înceteze și pe care-l supărase foarte mult atitudinea nepăsătoare a sfetnicilor săi, mai ales a grecilor față cu nenorocirea publică, se scuză cum putu, se apără cum putu, promise ce putu dar văzând că boierii nu-l slăbeau și cereau cu insistență să ia la minut măsuri strașnice pentru a înfrâna hoțiile și prinde pe făptuitori, subscrise o poruncă strașnică către căpitanii de plaiuri și ocoale, ca să strângă pe toți plăieșii și pandurii, să întocmească potere de țară și să pornească cu toții spre cuiburile haiducilor ca să le ștergă și urmele de pe fața pământului.</p>

 <p>Sunt scăpat, sunt scăpat, D-zeu a avut milă de mine.</p>
<p>Ordinul lui vodă fu ascultat cu grăbire, poterile fură întocmite, plăieșii și pandurii se antrenară în țară și bieții țărani porniră mai mult de nevoie decât de voie ca să se războiască cu aceia ce-i scăpase de foamete, dar când să pună mâna pe haiduci, ia pe haiduci de unde nu sunt, parcă intrase în gaură de șarpe, parcă-i înghițise pământul de vii. Pădurile în care de obicei se iveau ei, cu toate bătăile cele mai minuțiose ce li se făcuse ca la o adevărată vânătoare, nu scoase la iveală altceva decât iepuri, vulpi si un număr nu mic de lupi, iar despre haiduci 
tipotis  cum zice grecul.</p>
<p>Ce se făcuseră oare haiducii? desigur cei mai mulți, dacă nu mai toți, fuseseră surprinși de ordinul de concentrare pe acasă, adică pe la locuințele lor din satele unde se adăposteau iarna sau când nu haiduceau, prin urmare fuseseră transformați în plăieși și panduri, și cutrerau munții și văile, pădurile și câmpiile ca să prindă pe haiduci !</p>
 
</div>

<div type="chapter" n="9">
 <head>IX.CODREANU IN TEMNIȚĂ</head>
 <p>Am lăsat pe Bujor în brațele Ioanei Sânzianei cu care se cununase în mănăstirea Hangului. De atunci se făcuse mare schimbare în caracterul lui; fetele și nevestele n-avură să mai sufere prigonirile după urma lui și părinții și bărbații n-avură ocazia să mai blesteme cu urgie pe groaznicul hoț de fete și de neveste, fiindcă toată afecțiunea lui, toată dragostea lui, toate tinerile lui sentimente fură închinate Ioanei, și numai Ioanei</p>
<p>Pentru ea nu mai dădu prin codru aproape trei luni, pentru ea lăsă pe Codreanu să facă cu ceata sa orice-i plăcea, pentru ea uitase jurământul ce făcuse lui Grozea și ar fi uitat cu totul datoria sa, dacă chiar ea nu i-ar fi adus aminte. Dar într-o zi ea între două sărutări îi zise :</p>
<p>— Dar știi tu măi bădiță că te-ai cam trândăvit?</p>
<p>— Eu ! exclamă haiducul surprins, dar ce nu te sărut îndestul ?</p>
<p>—Despre asta nu tânjesc eu; nu, dimpotrivă ; dar mi se pare că ai cam uitat cine ești, și ce datorii ai!</p>
<gap></gap>
<p>Erau legate între dânsele prin lungi coridoare asemeni boltite și luminate cu felinare, și comunicau cu lumea exterioară asemenea prin niște coridoare uneori lungi de sute de stânjeni, la extremitatea cărora era câte o scară care răspundea în trunchiul vreunui copac gros sfredelit pe dinăuntru sau scorburos de bătrânețe, în a cărui coajă se află ascunsă cu multă dibăcie câte o uscioară pitulată după stufișuri dese de mărăcini sau crâng. Secretul acestor ieșiri nu era cunoscut decât numai de căpitanul și uneori de către un locotenent al său foarte credincios.</p>
<p>În una din nenumăratele subpamânte, construite de Bujor mai în toate pădurile mai principale sau de predecesorii săi care-i lăsase ceata ca moștenire, se ascundea Bujor, Codreanu și cei mai fruntași din cetașii săi, bând, mâncând și chefuind, căci provizii aveau destule strânse din vreme, fără teama că vor fi descoperiți vreodată de oamenii lui Mavrocordat.</p>
 <p>Cu toate acestea, deși pandurii și poterașii nu le cauzau niciun rău, dar pentru că îi țineau în nelucrare și îl opreau de a-și îndeplini misiunea lor de reparatori, echilibratori și răzbunători între apăsători și apăsați Bujor și ai săi se hotărâră să-și răzbune chiar contra lui Vodă astfel cum știau el și ei să-și răzbune spre a-l învăța minte de a se lua la luptă cu niște oameni ca ei.</p>
 <p>Scurt timp după ce haiducul luă această hotărâre, Iașiul se pomeni într-o noapte luminată de o lumină roșiatică, lumina unui incendiu, și toți locuitorii se desșteptară din somn în sunetul lugubru al tuturor clopotelor de la toate bisericile din capitală, și de țipătul îndoit mai lugubru al crainicilor turci care alergau în fuga cailor pe străzi în mâini cu câte o faclă de rășină și strigau mereu : 
iangân vaaaa....r!</p>
 <p>Aceste sunete sinistre deșteptară din somn toată lumea și puse în picioare toată suflarea omenească.</p>
<p>— Unde e foc? unde arde? strigau toți din toate părțile.</p>
<p>— La conac, arde palatul și biserica Sf. Nicolae, răspundeau cei sculați mai de curând și mai bine informați.</p>
<p>Auzind acest răspuns grămezi de lume adunate cete cete porniră spre palat din diferite direcții și merseseră până în apropiere de teatrul sinistrului. Aspectul era din cele mai îngrozitoare, mai mișcătoare și mai impunătoare ! Limbi imense de foc ieșeau ca niște balauri uriași din mulțimea ferestrelor și ferestruilor de sus ale palatului, se încolăceau învârtindu-se și sucindu-se unele cu altele peste nemăsurata învelitoare de șindrilă care se transformase într-o nemăsurată tarla de foc, și ardeau plesnind și pârâind, luminând spațiul în o culore galbenă sângeroasă din cele mai fioroase la vedere, și de un fum negru roșiatic des și înecăcios.</p>
<p>Această învelitoare de șiță veche, bârnele cele groase de care erau bătute scândurile plafonelor și tălpoaele pardoselei, nenumăratele pridvoare, pălimare, cafasuri și coridoare toate de lemn și vechi, erau atâta material tocmai bun să alimenteze acest incendiu uriaș și să-l conducă prin comunicare până la distanțe îndepărtate.</p>
 <p>Lungul pridvor acoperit, sprijinit pe stâlpi groși de stejar înfipți în pământ, și îngrădit cu cafasuri dese de vergele de lemn încrucișate, care se întindeau de la palat până la biserica Sf. Nicolae Domnesc, prin care se duceau Doamna, Domnițele și femeile palatului la biserică fără a ieși din palat, aprinzându-se și el, comunica cu iuțeala fulgerului focul de la palat la biserica Sf. Nicolae și o înfășura și pe ea în flăcări împreună cu tot banul ce o înconjura, și de acolo s-a lățit incendiul în partea orașului despre Beilic, încât până la ziuă a treia parte a capitalei Moldovei fu în flăcări împreună cu mai multe biserici din partea despre răsărit a curței Domnești.</p>
 <p>Acest teribil flagel adânci într-o consternație profundă întreaga capitală, căci mai bine de o mie de familii rămaseră pe drumuri fără adăpost și muritoare de foame ; un mare număr de victime fură surprinse de sinistru în prada somnului și pieriră în flăcări, și un număr însemnat de persoane se culcară bogați sau cu dare de mână și se sculară săraci ca Iov.</p>
<p>Vodă fu cel mai încercat ca toți; din palatul domnesc, deși acest colosal edificiu adăpostea peste trei sute de arnăuți, bostangii, cavaji, slujitori și ediclii de diferite clase, nu se putu scoate mai nimic, și fură consumate de flăcări o mulțime de lucruri scumpe strânse în decurs de mai bine de un secol, de când capitala se strămutase de la Suceava la Iași. Acest flagel fu atât de distrugător din cauză că serviciul de pompieri și de sovetagiu pe atunci se mărginea în câteva tulumbe primitive, pe care le transportau de la agie la palat, adică de la o distanță bunicică, în spinare, niște tulumbagii neabili, care soseau în totdeauna aproape după încingerea focului. Asemenea serviciu rău făcut precum și o manevrare din cele mai stângace, făceau să devină aproape peste putință orice încercare de a împiedica stingerea flagelului.</p>
 <p>Acest incendiu dură toată noaptea, în ziua următoare, și ar fi durat încă și mai mult, daca a doua zi pe sub seară nu s-ar fi îndurat D-zeu să trimită o sfântă de ploaie repede și mărunțică care stinse pojarul.</p>
<p>După aceea autoritățile respective, îndemnate fiind de vodă, începură o anchetă minuțioasă ca să afle cauzele acestei nenorociri. O mulțime de păreri fură emise de diferite persoane din curtea Domnească. Unii susțineau că focul a izbucnit de o dată în pod de la un coș plesnit; alții că după coșul pităriei curțeicare era în permanență înfierbântat ca să coacă mulțimea de pâini menite să sature pe oamenii curții, ar fi sărit scântei mari și groase care ar fi aprins șindrila nemăsuratei învelitori care era tot atât de înaltă ca și cele două etaje din care era compus palatul.</p>
<p>Alții mai fantastici spuneau că ar fi văzut furișându-se ca niște năluci în fânăria de la spatele palatului în partea despre miazăzi a Curții, niște umbre înfășurate în niște ipingele negre care s-ar fi târât pe pământ ca niște șerpi pe coasta cea repede a malului dintre fânărie și curtea din dos a palatului, care umbre ajungând sub zidurile palatului drept lângă scara cea mare care conduce de jos la streașina învelitorii, s-ar fi suit pe dânsa, ar fi început să furnice dea bușilea întocmai ca niște demoni întunecoși pe repedea înclinătură a învelitorii, după care s-ar fi ivit în întuneric mai multe steluțe agățate de șindrila învelitorii. După aceea umbrele s-ar fi coborât cu aceeași iuțeală spre streașină, și de acolo pe scară jos, apoi la fânărie și în fine afară de cuprinsurile palatului, în partea despre Bahlui, fără să fie zăriți de pui de slujitori, căci curtea Domnească nu era pe atunci ca acum înconjurată de un cordon de santinele, ci numai în fața palatului păzeau câțiva arnăuți. Peste câteva minute stelele fură transformate în incendiu.</p>
 <p>Vodă chiar din noaptea sinistrului își mută reședința în casele numite ale lui Razu, care se întâmplase a fi nelocuite, dar nu trecu bine trei zile de la acea strămutare, și iată că și acele case se aprinse în a treia noapte și arse ca și palatul domnesc până la temelii, de astă dată fără să mai pricinuiască și altcuiva pagube, căci casa lui Razu era singuratică și înconjurată de grădini vaste, astfel că focul nu putu să se comunice și la vecini.</p>
 <p>După ce arse și această casă, Mavrocordat se mută într-alta, dar și aceasta se aprinse și arse până în temelii peste câteva zile după instalarea lui în ele. Aceeași parte avu și a patra casă, a lui Ghica bătrânul, care peste o săptămână căzu iarăși pradă incendiului. În urma acestui șir de catastrofe, boierii nu mai vrură să-și dea casele cu chirie lui Vodă ca să nu le mai vadă prefăcute în cenușă, încât Măria Sa fu silit să se schimbe la Frumoasa, la Cetățuie și la Galata, mutându-se ca țiganul din loc în loc, fară să mai cuteze a se stabili definitiv undeva, iar poporul șugubeț și glumeț cum l-a făcut natura pe el, îl porecli Pârlea Vodă și nu-l mai slăbi cu acest ponos până ce nu-și luă lumea în cap și fugi în anul 1787 în Rusia.</p>
<p>Urmașul său, bătrânul Alexandru Ipsilant fost Domn îu Valahia, îndată ce se sui pe tron își așeză reședința îu vechiul beilic  și cum se văzu instalat pe tron, găsi pe masă un bilet scris în cea mai curată elenica, prin care era vestit că daca nu va da ordin de desconcentrarea plăieșilor și pandurilor, Bujor haiducul îi va aprinde și lui reședințele domnești, cum aprinsese pe ale lui Pârlea Vodă.</p>
<p>Ipsilante nu avu timp să ia nicio dispoziție bună sau rea contra groaznicului haiduc, căci peste câteva luni după suirea sa pe tron, Rușii și Austriecii declarară război Turciei, și Austriecii intrară în Moldova pe la Sănăuți și puse mâna pe Vodă și curtea sa în apropiere de Borda și-l făcu prizonier de război.</p>
<p>Aceea ce făcu Bujor și ai ăi în timpul războiului dintre Turci, Nemți și Ruși, al cărui teatru mai principal se desfășură în ambele principate, și ceea ce se petrecu după războiul de la 1788—92, vom vedea în volumul al doilea al acestei scrieri intitulat: <title>Boierii Haiduci.</title></p>
<p>FINAL</p>
</div>
</body>
<back>
 <div>
<p>TABLA DE MATERIi</p>
<p>Pag.</p>
<p>Cap. I Țările române în secolul al XVII I-lea . 3</p>
<p>„ II Nunta de la Copăcesei...... . . . . 8</p>
<p>„ III Bujor.................... 19</p>
<p>„ IV Strunga Hangului............. 34</p>
<p>V Lupta din pădurea Doeolinei ...... 49</p>
<p>VI Ioana Sânziana.............. 63</p>
<p>„ VII lenicerii pașei de la Măcin....... 75</p>
<p>„VIII Nepotul Vistierului Alechaehe..... 87</p>
<p>„ IX Codreanu în temniță . . . ,.......102</p>
<p>, X Pașa de la Silistra. . ......... . 118</p>
<p>„ XI Foametea cea mare. ...........123</p>
<p>„ XII Pârlea Vodă..................130</p>
</div>
</back>
 </text>

</TEI>
