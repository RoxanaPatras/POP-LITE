<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Moartea banditului Simion Licinsky. Roman criminal: ediție POPLITE </title>
            <author>Ighel, Ilie</author>
            <respStmt>
               <resp>codare POPLITE</resp>
               <name>Teodora Iuriusciuc</name></respStmt>   
            <respStmt>
               <resp>verificare codare POPLITE</resp>
               <name>Alexandra Olteanu</name></respStmt>   
            <respStmt>
               <resp>corectură manuală</resp>
               <name>Amalia-Mihaela Chitu</name>
            </respStmt>
            <respStmt>
               <resp>verificare corectură manuală</resp>
               <name>Alexandra Olteanu</name>
            </respStmt> 
            <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
         </titleStmt>
         <publicationStmt>
            <publisher>UAIC</publisher>
            <date></date>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="10.5281/zenodo.10781442"></ref>
         </publicationStmt>
         <sourceDesc>
            <bibl>
               <author>Ighel, Ilie</author>
               <title>Moartea banditului Simion Licinsky. Roman criminal</title>
               <pubPlace>București</pubPlace>
              <publisher>EDITURA LIBRĂRIEI H. STEINBERG</publisher>
              <publisher>TIPO-LITOGRAFIA DOR. P. CUCU</publisher>
               <date>1891</date>
               <decoNote type="ilustratii" subtype="yes"/>
               <dim unit="char" type="mare"/>
               <extent>
                  <measure unit="word">22759</measure>
                  <measure unit="page" type="under_250"/>
                  <measure unit="foileton" type="under_65"/>
                  <measure type="complete"></measure>
               </extent>
            </bibl>
         </sourceDesc>
      </fileDesc>
      <profileDesc>
         <textClass>
            <keywords scheme='https://opentheso.huma-num.fr/opentheso/api/theso/Typologie'>
               <term type='domaine' ref="https://hdl.handle.net/20.500.11942/crteb7oodgosm">literatura</term>
               <term type='factualite' ref="https://hdl.handle.net/20.500.11942/crt22aacdhvi7">fictiune</term>
               <term type='forme' ref="https://hdl.handle.net/20.500.11942/crtnufdew1lfb">proza</term>
               <term type='genre' ref="https://hdl.handle.net/20.500.11942/crthuyig1pxri">roman</term>
               <term type='agencement' ref="https://hdl.handle.net/20.500.11942/crtbdm5xnc6io">foileton</term>
               <term type='origine' ref="https://hdl.handle.net/20.500.11942/crtxolq1evsr9">opera originala</term>
               <term type='discours' ref="https://hdl.handle.net/20.500.11942/crt4wma17ncnj">narativ</term>
               <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
               <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
            </keywords>
            <keywords>
               <term type="receptare" n="under 5"/>
               <term type="republicare" n="under 10"/>
               <term type="finished"></term>
               
            </keywords>
         </textClass>
      </profileDesc>
      <encodingDesc>
         <projectDesc>
            <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
            <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
            <p>Cuvantul cheie de tip "finished" indica stadiul realizarii operei de catre autor.</p>
            <p>Masura de tip "complete" indica faptul ca am gasit romanul in forma completa.</p>
         </projectDesc>
      </encodingDesc>
   </teiHeader>
  <text>
     <front>
        <div type="liminal">
           
           <p>CĂTRE CITITORI-</p>
           <p>In timpul de față, când poliția dispune de o forță și activitate numeroasă, când topografia locului e prea bine cunoscută, când omul are la disposiția sa atâtea și atâtea mijloce ca să potă să-și verse orice ișî propune, e o minune extraordinară ca un om, un singur individ, ale căruia semnale sunt bine cunoscute care s-a arătat fără nici o mască înaintea multora, să nu fie încă prins.</p>
           <p>Simion Licinski este o curioasă specie de tâlhar: care a evitat vărsarea sângelui, care s-a mulțumit cu ceea ce a găsit, dotat de natură cu o inteligență, voință și curaj deosebit.</p>
           <p>In viața aceasta nu ne interesează, nu trebue să ne miște, decât extremitățile, fie ele bune, fie rele. Oameni și caractere comune se găsesc pe toate părțile: care trăiesc ca să trăiască, care n-ai niciun scop decât să-și câștige pâinea prin aceeași și aceeași activitate: munca de toate zilele. Acele personaje nu pot mișca pe un om artist. Extremitățile sunt niște creații deosebite ale naturii!. Precum portretul nu se caută dacă reprezintă o figură frumoasă sau una urâtă, ci, dacă reușita e dusă la capăt, dacă conține înăuntrul său: arta, sublimul; tot așa capodoperile naturii! Nu trebuie să le privim sub alt punct de vedere decât dacă sunt desăvârșite.</p>
           <p>Praful de pușcă e invenția cea mai măreață!</p>
           <p>Cu toate acestea, el poate fi întrebuințat și spre reu. Dacă sfărâmăm munți facem căi de comunicații; dacă ucidem bestiile sălbatice negreșit că facem ceva moral și rațional; dacă însă, cu el ne ucidem unii pe alții, ca în resbele, atunci praful de pușcă, această dumnezeiască invenție, e dăunător omenirii.</p>
           <p>Dacă curajul și voința lui Simion Licinski ar fi apucat pe o cale bună, sănătoasă, cine știe dacă n-ar fi devenit și el o capacitate nemărginită, un om de geniu folositor omenirii. Dar, mediul ticălos în care a trăit, înclinările moștenite de la bătrâni, i-au deschis calea răului: povârniș alunecos, care duce în fundul temnițelor întunecoase !...</p>
           <p>Licinski e un tâlhar nobil; un Grozea al trecutului; un Grozea însă modern, rafinat, un hoț de salon.</p>
           <p>Un om, care a alarmat opinia, nu numai a unei țări, dar chiar a Europei, cu îndrăznețele sale hoții și dispariția sa miraculoasă, are și va avea o epocă în istoria criminală a țării.</p>
           <p>Greutățile ce întâmpin la scrierea romanului acesta sunt forte mari, deoarece chestiunea e actuală și trebuie menajate foarte multe persoane implicate în această istorisire.</p>
           <p>Sper că cititorii vor ști a alege din această țesătură de crime, de tâlhării, partea ce am țintit a face să reiasă în relief: partea tristă, dar adevărată.</p>
        </div>
        
        <div type="titlepage">
           <p>ILIE EMANOIL IGHEL.</p>
           <p>PARTEA ÎNTAIA</p>
           <p>Copilăria lui Licinski</p>
        </div>
     </front>
  <body>
  <div type="chapter" n="1">
<p>I</p>
<p>— A, tâlharule, am să te omor.... Stai, stai tu. Să-mi furi votca.</p>
<p>— Dar n-ai băut-o d-ta aseară ?</p>
<p>— Minți, minți! Stai!... Na! Na!..</p>
<p>Și cu o varga de oțel, groasă ca degetul cel mic, bătrânul începu să tragă cu furie pe spinarea copilului, care se zvârcolea țipând cu furie.</p>
<p>— Na, tâlharule. Furi mereu parcă aș găsi pe poduri capeicile... Stai, am să te învăț eu minte.</p>
<p>Și iar îl ghiontea, până când copilul căzu jos pe pământul ce forma podeala casei, obosit, neclintit ca un steiu și suspinând din când în când...</p>
<p>Bătrânul acesta cu barbă albă-roșie, cu nasul pururea ca sfecla, avea în privirea sa ceva sălbatic, fioros care-ți amintea, uitându-te mult la el, un lup flămând, care în mijlocul iernii, se repede asupra prăjii. Ochii lui tulburi și plini de sânge păreau a semăna cu două țevi de pistoale îndreptate contra cuiva, gata, gata să se descarce.</p>
<p>Odaia, în care bătrânul se alia acum și unde răsbunase hoția copilului, era întunecoasă, mică și murdară, cu tavanul jos și plin de păinjeniș, pereții coșcoviți umpluți de humă și alte murdării; în colțul dinspre răsărit nedespărțita icoană și alături de ea, o cadra colorată, prost executată, îngălbenită de fum și care arăta chipul uscățiv și fără sânge al împăratului, al tiranului innaintea căruia, orice pravoslavnic credincios își descoperă capul și apleacă cu evlavie genunchii. Podelele erau de pământ, boltite ici și colo, umede și pline de praf cleios care plescăia sub apăsarea greoaie a cizmei.</p>
<p>In partea dinspre drum era o gaură semănând a fereastră astupata cu țiplă murdară și întunecoasă, prin care razele soarelui străbateau înăuntru, întocmai cum răsună jalnic vorba unui ofticos.</p>
<p>După ce bătrânul puse vergeaua pe o policioară, se uită lung la copilul care căzuse pe podele lungit părând că doarme, îl mișcă cu piciorul și văzând că nu se scoală își luă căciula, și-o Îndesă cu nepăsare pe fruntea lui îngustă și ieși afară bolborosind :</p>
<p>— Ha... Tâlharul se face că a murit..... Seamănă mă-si... Am să-l ucid ca și pe cățeaua aceea care îmi mănca zilele... Se cunoaște că l-a purtat în pântece... Ha... Să-mi fure o litră de votcă... Ha...</p>
<p>Și ieși lăsând ușa deschisă.</p>
<p>Afară era o noapte liniștită, și plină de farmece și frumuseți, în care să te uiți pe tine și necazurile ce te-ar fi cuprins. Gerul părea că-i o mare întinsă, nemăsurată de safir străveziu, încărcată cu nenumărate vaporașe și luntrișoare de aur; iar luna, care palidă și plină de melancolie trecea printre stele, părea o împărăteasă, o Ileana Cosinzeană din poveste, care în așteptarea drăguțului ei se ofilea din zi în zi, se slăbea fără răgaz și, cu cât mergea, pielea obrazului se întindea, se subția și, din rumenă ce era altă dată, se părea tot mai galbenă și părând a nu avea, picătură de sânge în față.</p>
<p>Trecură ca vreo cinci, șase minute în timp ce pașii bătrânului se pierdură în depărtare și nu se mai auzea decât ultimele vorbe ale unui cântec murdar: niște sunete răgușite, care erau aduse pe aripi de vânt.</p>
<p>Copilul se sculă de jos cu ochii plini de lacrimi repezindu-se spre pat, dă-te Ia o parte rogojina și luând o sticlă verzuie începu să soarba din ea cu furie, plescăind din buze cu lăcomie si mulțumire.</p>
<p>— Ei și dacă m-ai bătut?... Beau eu votca?! O bătaie nu e așa rea cum e bună votca.</p>
<p>Bău tot rachiul care era și puse apoi sticla la loc.</p>
<p>Copilul părea să fie de vreo zece ani. Cu fața roșcovană, ciupită de vărsat, părul mare, netuns încârligat, ochii tulburi, fruntea îngustă, surâsul răutăcios, iți făcea la întâia vedere impresia unui tâlhar mic, în care răul se frământa, se zvârcolește, cautând, întocmai ca lava vulcanului, să iasă în afară.</p>
<p>îndesat și bine legat, mâna groasă și puternică ca un ciocan, îmbrăcat cu o hăinuță roșcată, roasă și ruptă mai peste tot, cu picioarele goale și legat la degete cu cârpe.</p>
<p>Ieși afară, se uită bine în toate părțile cu ochii lui de pisică, străbătu cu privirea până în adâncimea depărtărei și, așezindu-se pe prispa casei, începu să zbiere un cântec cu o voce răgușită, pițigăiată, care numai a ceva omenesc nu semăna.</p>
<p>— Și dacă m-ai bătut... Ți-am băut eu votca?...</p>
<p>Și iar începu să cânte; sunete fără nici o legătură, un cântec de fiară sălbatică.</p>
<p>Luna se apropia spre fața casei. Lumina ei se vărsa cu măreție asupre feței acstui copil galben și murdar și razele sale păreau că se cutremura de neplăcere, când se lăsau și atingeau acești obraji livizi și grosolani.</p>
<p>— Ce lună frumoasă, șopti el, parcă-ar fi în seara Crăciunului acum un an când murit mama.. Ha... Mai bine că a murit... Mă batea și ea fiindcă nu voiam să lucrez si beam votcă... Dar lasă, o batea el și pe ea. Cât râdeam atunci. — [vane, mă omori, țipa ea — Și eu mă bucuram într-un colț. Mai bine că a murit. Acum mă bate numai el.</p>
<p>Se sculă, închise ușa odăi, ieși afară și o porni încet spre sat.</p>
<p>Casa lor era cea mai în afara satului și cea mai păcătoasă. De la ei și până la cârciuma Iui Isac era mai bine de un sfert de ceas. Drumul era plin de noroi și alunecos. Copilul mergea încet pe lângă garduri, cu un băț în mână, fluierând încetișor și tremurând din când în când.</p>
<p>Mergea nepăsător ca și cum înaintea lui nu se afla nimic. Nu mai gândea asupra trecutului, parcă nici nu simțise pe spinare loviturile greoaie și dureroase ale vergelei, pe care sălbaticul Ivan o mânuia zilnic, ba de mai multe ori chiar pe zi, asupra copilului. Noroiul cleios răsuna, plescăia sub picioarele sale, amestecându-se cu fluierăturile cadențate și ascuțite și subțiiudu-se din ce în ce cu cât se pierdea în depărtare. Mergea, mergea nepăsător spre cârciuma lui Isac, unde bătrânul, care până adineauri îl bătuse, se dusese să înceapă aceea ce, adineauri abia isprăvise: să bea din nou.</p>
<p>— Mi-e foame. Votca nu mi-a potolit decât setea. Am să cer mâncare lui Isac, îngână copilul apropiindu-se de o baracă mică, spoită cu roșu și albastru pe dinafară, cu ferestre mari, având chenarul negru. Se opri la ușă și ascultă cu mare băgare de seamă.</p>
<p>— L-am ucis pe tâlharul acela. Auzi să-mi bea litra pe care o luasem aseară.</p>
<p>— Dar bine Ivane o să dai de belea.</p>
<p>— De ce?</p>
<p>— Mă întrebi? Nu-i păcat să bați așa un copil.</p>
<p>— Ei, știu eu ce fac.</p>
<p>— De ce?</p>
<p>— Și apoi nu-i al meu?</p>
<p>— Dar tu o să-l ucizi.</p>
<p>— Bine ar fi să scap de scorpia asta, căci mă fură fără să facă nimic. Dar, ce-ți pare rău?</p>
<p>— Mie?.. Ba, nici de fel.</p>
<p>— Păi, de n-ar fi al meu!.. Semăna cu Anușca, n-ar mai fi fost. Îmi rupea viața cățeaua aceea. N-aveam o clipă de odihnă. Bine că a crăpat.</p>
<p>— Dar Ivane se zice că ai omorât-o în bătăi?</p>
<p>— Cine zice?.. Si n-am dreptul? Nu era nevasta mea? O băteam că mă mustra mereu. Ce? Nu eram în drept să beau. Auzi muierea?.. Să mă mustreze pe mine... Ha, și apoi era o stricată... Isac, mai dă-ne votca... Tâlharul mi-a băut litra; am să-l las să moară de foame. Auzi. . o litră întreagă.</p>
<p>N-apucă să sfârșească vorba și copilul, care „sta rezemat afară, alunecând căzu cu capul de ușă facând un zgomot puternic. Cei dinăuntru ieșiră afară repede și Ivan zărindu-l îl apucă de păr și trăgându-1 înăuntru îi ghiontuia mereu.</p>
<p>— Na. Ce ziceți. Tâlharu ședea și asculta pe afară? L-am lăsat mort, lungit fără suflet și acum iată-i aci.—Și îl căra mereu cu pumnii in față. Ochii îi ieșiră grozav din orbită, gura ii era deschisă și cu expresia unei fiare întărâtate:</p>
<p>— Na. Na...</p>
<p>Sângele podidi pe copil umplând mina bețivului care, tocmai ca un tigru Ia vederea sângelui, se aprinse mai mult și nu-I lăsă din mâini.</p>
<p>— Ivane. îl omori, strigară ceialți și repezindu-se spre el scăpara copilul din mâninile lui</p>
<p>— Fugi Simioane că te omoară, îi spuseră mai multi;</p>
<p>Copilul, Simion, reflexia in miniatură a tatălui său, se strecură pe ușă și luând repede drumul spre casă, bolborosiă pe drum.</p>
<p>— A, lasă am să te pierd eu... Să mă scap de bătăile tale atât de grozave.</p>
<p>Ajunse acasă. In odaie lumina palid de tot candela de la Maica Domnului.</p>
<p>Se strânse într-un ungher al odăii și adormi.</p>
<p>Se părea că nici nu suferise el nimic, că viața lui, până aci, nu era decât o țesătură de fericiri și mulțumiri necurmate, așa de repede il cuprinse somnul. Și in mijocul lui, strâns în brațele acestui dar bine-făcător, care natura l-a dat oamenilor și dobitoacelor ca răsplata atâtor suferințe ce îndură, el respira încet, buzele se strângeau cu răutate lăsând să scape ca un șuerat de vânt:</p>
<p>— A, lasă, am să te prind eu !...</p>
</div>
 <div type="chapter" n="2">
<p>II.</p>
<p>Ivan remase până intru târziu în cârciumă. Iși potolise tot necazul în paharul cu votcă. Tocmai după miezul nopții, beat mort, împleticindu-se plecă spre casă. Mergea clătinându-se și scotea din când în când țipete fiorose de bestie, însoțite de înjurături. Omul acesta treaz n-a fost nici o dată. Vesnic cu mintea zbuciumată de otrava băuturii, care, nemiloasă și înșelătoare, se ascundea sub gustul dulce al vutcăî, ca în urmă să își zdrobească, să-și ucidă cu încetul victima, nenorocitul, care o iubea. Și cel mai bun și nedeslipit prieten al ei era Ivan.</p>
<p>Se însurase de vreo doisprezece ani cu Anușca o fată curățică, cinstită și harnică. La doi ani a făcut pe Simion singurul lor copil. Sărmana Anușca, ce femeie cumsecade era!..... Și tocmai pentru că muncea, era cinstită și cu dor de căsnicie, sălbaticul bărbat o biciuea și schilodea înfiorător. Seara, când venea beat acasă, își vărsa și potolea necazul pe femeie. Toată căsnicia a fost o bătaie continuă, neîntreruptă de cât atunci, când era în cârciuma lui Isac.-</p>
<p>Si negreșit că, copilul care vedea și simțea totul, care se bucura de țipetele mamei sale ce cădea sfărâmată, zdrobită de durere sub loviturile nemiloase ale bețivului; această făptură pentru care viața liniștită și dulce a copilăriei plină de toate nevinovățiile și tot ce o imaginație plină de naivitate a unui copil poate făuri, părea că nu existase; se obișnuise, se conformase cu mediul în care a trăit, mediu ticălos și murdar, care înveninează cu încetul sângele până ce inima, cangrenată de tot, doboară corpul ce întreține. Și în sufletul acestui copil mic nici o simțire nobilă nu se născuse; inima sa nici o dată n-a bătut la auzul vorbii mamă sau tată. În sufletul lui ura prinsese rădăcini; ura, căci toți îl ocărau, toți îl disprețuiau. Pe Ivan, părintele său, mai cu seamă, îl ura de moarte. În mintea lui mărginită de multe ori cugetase să-și răzbune de suferințele îndurate; negreșit că, fără nici o milă, ar fi zdrobit cu pumnii lui mici pe bețivul care neîncetat îl batea.</p>
<p>Dacă cineva ar fi putut să citească, în mijlocul întunericului ce domnea în cameră în momentul când Ivan intră în odaie, în gândul acestui copil, ar fi văzut negreșit că în creierul său neformat, alcătuit cu gânduri rele, șirete, pline de vicleșug, se cloceau planuri triste, negre; planuri bizare și care mai de care copilărești.</p>
<p>Dormea, dormea adânc și părea că spiritul răului îl cuprinsese in brațele sale, căci buzele i se mișcau cu covulsiune, fața-i luase o expresie înfiorătoare.</p>
<p>Ivan, care intrase în casă scoase amnarul, scăpară și reaprinse candela cu lumina ei întunecoasă și tristă. Văzu copilul intr-un colț dormind și, apropiindu-se de el îi dete cu cizma lui grosolană și bătută cu ținte o lovitură peste față.</p>
<p>Copilul deșteptându-se începu să țipe.</p>
<p>Cuiul cismei îi tăie buza, lovitură care i-a remas de atunci ca un semn vesnic, care să-I demaște mai bine omenire!.</p>
<p>— Ieși, ieși afară câine...</p>
<p>-- Aoleo!... Mi-ai rupt fața, urlă copilul somnoros simțind sângele cald ce-i curgea în șiroae pe față amestecându-se cu lacrimile și strecurandu-se prin deschizătura buzelor în gură.</p>
<p>— Ieși, ieși... urlă Ivan și amețit, nemaiputându-se ține pe picioare, căzu pe scândurile acoperite cu rogojină veche și uscată ale patului.</p>
<p>Simion se strecură încet afară și merse spre fundul ogrăzii unde era un coșar dărăpănat.</p>
<p>Intră înăuntru și se așează pe niște paie umede. Sângele-i curgea mereu și durerile i se măriră. Atunci, în mintea aceasta stricată, ca nici o dată până acum, trecutul i se înfățișă subt forma lui urâtă. Omul acesta, căruia se obisnuise să-i spuie tată, dar care nici o dată nu-l mângâiase, nu-l apropiase de el cu dragostea, i se înfățișa hidos, ca o vedenie tristă și murdară. Bătăile suferite până acum le simțea parcă mai dureros ca înainte.</p>
<p>Se sculă-n sus și stergându-și sângele șopti: Am să te ucid!</p>
<p>Se duse încet spre odaie.</p>
<p>Candela ardea pâlpâind pe policioara de lângă fereastră umplând odaia de un miros de unt-de-lemn puturos și năbușitor.</p>
<p>După ce se uită copilul în toate părțile se întoarse iar în coșar, pipăi prin întuneric și găsi într-un colț un borcan vechi cu păcură. Adună paie mai uscate și rupse din nuelile coșarului; se reîntoarse în odaie, le azvârli jos grămadă și turnă deasupra păcură. Unse apoi și rogojina, turnă și pe hainele lui Ivan care dormea sforăind.</p>
<p>— A, să me mai bați!.. .</p>
<p>Nimic, nici un zgomot nu întrerupea tăcerea drăcească care domnea împrejur.</p>
<p>Se părea că natura era înfiorată de crima copilului, că își ascundea fața-n mâni la acest sacrilegiu.</p>
<p>Și el, inconstient de ceea ce făcea, nepăsător, împins și mânat cu furie de o mână puternică, își executa în liniste fapta de distrugere.</p>
<p>Pe față-i se așternuse o rază de bucurie.</p>
<p>— Să mai mă bați, șoptea el mereu.</p>
<p>Isprăvi.</p>
<p>Lua candela în mână, se apropie încet de rogdjina uscată a patului și dete foc, apoi trecu la grămada de uscături din mijlocul casei și o aprinse.</p>
<p>Ieși afară închizând bine ușa și se puse să privească prin crăpătura din țipla ferestrei.</p>
<p>Ivan dormea adânc.</p>
<p>Nenorocitul, în spiritul lui amețit și înfierbântat de puterea votcăi, nici că se născuse ideea de ceea ce-1 aștepta în acest moment.</p>
<p>Focul se întindea ca o limbă de șarpe otrăvită, se mărea și se îngroșa mereu.</p>
<p>Când Simion văzu că deja se aprinse totul bine, o luă fuga spre sat, ca să strige tuturor că Ivan a dat foc casei.</p>
<p>Și el se pierdea în depărtarea negurii adânce...</p>
<p>Rogojina uscată și unsă cu păcură ardea pârâind.</p>
<p>Cizmele și hainele nenorocitului se aprinseră de tot.</p>
<p>El dormea însă, dormea adânc.</p>
<p>Flacăra se întindea mereu ca boala molipsitoare.</p>
<p>Trecuse în sus spre haine, spre fața nenorocitului.</p>
<p>Picioarele patului luaseră foc.</p>
<p>Fumul întuneca odaia.</p>
<p>Deodată o limbă de foc se întinse groaznică și se opri în fața lui Ivan.</p>
<p>Durerile îl desmeticiră puțin.</p>
<p>Deschise ochii mari și plin de groază se părea că e în mijlocul unui vis îngrozitor.</p>
<p>Odaia era ca o mare de flăcări.</p>
<p>Se încercă să se scoale, să fugă, dar zadarnic ; beția lucra încă asupra forțelor sale, căzu pe spate în mijlocul odăii, în mijlocul acestui iad înspăimîntător.</p>
<p>Atunci, ca printr-o perdea întunecosă, văzu primejdia în care se afla.</p>
<p>Instinctul de conservare se născu în el.</p>
<p>— Ha... Simion, aci; bolborosea el mereu.</p>
<p>Dar zadarnic. Nimeni nu-1 auzea; nimeni nu putea să vie a-i da ajutor.</p>
<p>Și durerile se măreau, focul se aprindea din ce în ce. Tavanu căzuse în bucăți jos.</p>
<p>Nenorocitul acesta se părea ca un șarpe în mijlocul unui potop de foc... Se zvârcolea neîncetat urlând cu un strigăt nebun, înfiorător.</p>
<p>Simțea bine că arde, că nu poate scăpa; încerca să se scoale dar cădea iarăși în mijlocul flăcărilor care îl frigeau nemilostiv.</p>
<p>Trosnetul lemnelor uscate, ce ardeau, se amesteca cu răcnetele fioroase ce scotea el, producând concertul cel mai îngrozitor.</p>
<p>Era ceva de nedescris a-l vedea cum se lupta să scape de flacăra mistuitoare care-1 ardea mereu.</p>
<p>Ochi-i ieșiră afară din orbite, plesniți ca două castane care au stat pe foc.</p>
<p>Se întinse, se ghemui iar și nemaiscoțând nici un strigăt, adormi somnul cel fără de vise, al eternității....</p>
<p>Când Simion se întoarse din sat cu vreo trei patru oameni, Ivan era înmormântat sub mormanul de lemne arse; era o cenușă, acoperită de alte cenuși!... »</p>
<p>Și copilul, cu un suris pe buze plin de mulțumire, privea îndobitocit spre acea grămadă de dărâmături, sub care se odihnea, fără să se mai scoale vreodată tatăl său și, gândind că de acum înainte nu-1 va mai bate nimeni, șopti în colțul buzelor sale livide :</p>
<p>- Să mai mă bați!... </p>      
</div>
 <div type="chapter" n="3">
<p>III</p>
<p>A doua zi se răspândi zvonul în sat că Ivan Licinski, starostea bețivilor, întorcându-se beat ca de obicei, a dat foc casii fără să știe și căzând în mijlocul flăcării a ars de viu.</p>
<p>Orice întâmplare pentru moment lovește cu putere simțirea cuiva. În urmă însă, se obisinuește cu ea și-i par naturale lucrurile și faptele cele mai extraordinare. Și apoi, cum Ivan era cunoscut ca un om stricat peste măsură, lucrurile se uitară chiar a doua zi.</p>
<p>Simion era liber, liber ca vântul.</p>
<p>In mintea lui se părea că regretul, de ce a făptuit, nu încolțise încă, căci nimic de cât bucuria că a scăpat de bătăile și înjurăturile lui Ivan nu-1 stăpânea.</p>
<p>Se duse chiar în dimineața aceea la jupânul Isac, cârciumarul, și-i ceru mâncare din fărămiturile ce rămâneau acestuia.</p>
<p>Ivan remase dator 30 de capeici lui Isac.</p>
<p>— Ascultă Simione, zise Isac copilului, vrei să intri la mine? O să ai mâncare bună, nu te-oi bate de fel și apoi tat’tău mi-a rămas dator. O să-i plătești și datoria căci e păcat și o să-i meargă rău pe lumea ailaltă dacă îmi mănâncă capeicile. Hei, ce zici ?</p>
<p>— Bucuros jupâne, bucuros. Și copilul acesta de zece ani se cutremură de bucurie gândind că va avea mâncare cât i-o cere pântecele și că, fără voia stăpânului, va fura votca.</p>
<p>Din acel timp Simion intră Ia Isac. Iute și sprinten ca un căprior, se îndeletnicea cu toate și apuca să învețe din fiecare câte ceva.</p>
<p>Isac era mulțumit, mai cu seamă că vedea șiretenia, și apucăturile rele ale copilului, care punea mai puțin decât se cuvenea mușteriilor și din calități mai proaste.</p>
<p>Și anii treceau fără să se simță, întocmai ca apa râului care curge, curge și râul tot râu îi!..</p>
<p>Simion intrase într-al optsprezecelea an.</p>
<p>Opt ani de slugărnicie de când era la Isac!.. Dar el nici nu-și dase sama când trecură, parcă o zi au fost acești ani.</p>
<p>Acum era omul de încredere al lui Isac și-l plătea cu trei ruble pe lună.</p>
<p>Isac era o fire comună. Ovreiu leșesc, vesnic cu mintea cuprinsă de frigurile aurului, având pururea în gândul său: negoț, interes și câștig, era văduv și n-avea decât o fată de vreo 16—17 ani frumoasă și cu niște apucături, parcă nu ar fi fost a omului acestuia, pipernicit, cu ochi albaștrii spălăciți, cu fruntea mică și încrețită, cu pleoapele vesnic clipitoare, cu vorba pițigăiată și umilită. .</p>
<p>Sara, copilă blondă, cu ochii căprii, bine legata și ținută, cu obrajii ca doi trandafiri, cu buzele roșii ca sfecla, mărunțică, cu mersul legănat și cu vorba dulceagă de te atingea la inimă când îți grăia.</p>
<p>Prin sat se spunea că Sara nici că ar fi a lui Isac si că niște boieri ruși ar fi dat-o lui s-o crească.</p>
<p>Și dacă ar fi observat cineva cu amănuntul copila aceasta, ar fi văzut că-i cu neputință că ghimpele de Isac să dea naștere unui așa trandafir frumos și zvelt !</p>
<p>Simion crescuse la un loc cu Sara. Mâncaseră împreună, dormiseră în aeeași odaie; ba, când erau mai mici, chiar laoaltă.</p>
<p>Se simțeau parcă atrași unul spre altul cum magnetul atrage bucata de fier. Se strângeau în brațe ceasuri întregi cu o strânsoare nervoasă, plină de putere și patimă, uitând în acele momente că mai trăesc!</p>
<p>Amândoi, copii nepătați încă, suflete curate ca roua înainte de a cădea, se simțeau mânați unul spre altul cu furie fără seamăn, cu niște dorințe pe care nici ei nu și le puteau tălmăci. Simțeau amândoi ceva că fierbe întrânșii, că venele lor aii nevoie a se descărca de o greutate ce-i apasă dar nici nu înțeleseră, nici nu se făurise în crierul lor încă gândul păcatului, care leagă mai cu putere două suflete ce se îndrăgesc.</p>
<p>Isac, în ocuparea lui continuă, în dorul nețărmurit de a strînge capeică peste capeică, rublă peste rublă, bumașcă peste bumașcă, dădea destul răgaz acestora ca să se îndrăgostească in bună pace. -</p>
<p>Sara nu-și amintea de fel de nașterea ci i se părea că vede, ca printr-o sită deasă, o trăsură care se oprește la cârciuma lui Isac și din care ea, copilă ca de trei ani, se coboară împreună cu o femeie, care era nevasta lui Isac.</p>
<p>Niciodată n-a simțit vreo dragoste firească sau fiiască nici către Isac, nici către nevasta lui, moartă de vreo zece ani. Și nici pe Isac nu l-a simțit, nu l-a văzut, să-i arate vreo aplecare părintească. Trăise cu Simion la un loc, se jucaseră și petrecuseră amândoi atâta vreme și pentru el numai simțea, în el își concentrase toată dragostea de fată cu simțurile intărtate.</p>
<p>Era pe la sfârșitul lunii Iunie, când Isac obisnuit a face socotelile lunare, ședea în prăvălie numărând și socotind mereu. Vremea era caldă. Toată ziua fuse un soare arzător care îsi trimisese razele ca niște vârfuri de ace încălzite. Acum trecuse de miezul nopții, cârciuma era deșartă și afară de Isac, cu totul înfundat în socoteli, cănile, un câine mare și lățos dormea pe prag.</p>
<p>In odaia de alături, despărțită numai printr-un perete de scânduri de prăvălie, Simion flăcău, cu mușchi tari și pietroși, ținea în brațe pe Sara, care cu obrajii aprinși, cu ochii plini de pofte neînțelese îl strângea ca și cum ar fi vrut să le sfărâme. Și în tăcerea odăii se pierdeau amândoi fără să cugete la nimic, fără să simtă altceva, decât dorința, trebuința potoliri unor pofte neînțelese, aprinse, care îi muncea, îi turmenta cu înverșunare.</p>
<p>Nu, nici el, nici ea nu cugetaseră mai înainte la nimic. Nici odată prin gândul lor n-a străbătut ideea hotărâtă de a-și potoli acel ceva, care-i stăpânea cu furie. Când erau departe unul de altul nu simțeau nici o trebuință, nici o patimă care să-i facă a gândi la rău. Dar acum, în închegarea de simțuri revoltate, îndârjite ; în transportul sărutărilor necurmate, care le lipea buzele cu furie ; în strânsoarea caldă și poftitoare a brațelor lor nervoase, lipiți unul de altul, ca bătuți cu ținte, se pierdură in nesfârșitul unor pofte neînțelese și nesimțite încă, unor plăceri nevisate, care-i apropia unul de altul atât cât mintea lor nici că cugetase vreodata, care le întinse ca o perdea plumburie peste văzul lor. Tremurau și se strângeau ca si cum ar fi vrut sa se sfărâme, să se rupă în bucăți unul pe altul. Sara, fată plină de dorințe aprinse și nepotolite, isterică și fierbinte ca soarele ce dogorise toată ziua, își înfigea dinții săi ascuțiti ca de șoarece in obrajii ciupiți de versat ai lui. Simion, îi sugea, ca o albina dulceața florii, buzele lui subțiri și uscate, pe când el ca o fiară selbatică, se pierdea in haosul unei eternități sublime.</p>
<p>Si nimic, nimic nu tulbura liniștea acestei lupte și revolte de simțuri ce gata-gata sunt a se descărca, de cât vorbele, cadențate și pline de bucurie ale lui Isac, care din prăvălie exclama cu fericire, numărând rublele : «una trei, nouă, zece !</p>
</div>
 <div type="chapter" n="4">
<p>IV</p>
<p>Din noaptea aceea sărutările și probele de dragoste se țineau lanț. Isac era orb la toate și apoi chiar de ar fi văzut, ce-i păsa? Sara nu era a lui! Și chiar de ar fi fost?! Câți nenorociți în patima lor de a-și face nume, nu și vrând copilele pentru nimic. Câți alții, din lumea mare, nu își asvârlă fiica în brațele celui întâi venit, pentru care, acea fragedă copilă, nici c-a simțit vreo dragoste, vreo scânteie de iubire. .</p>
<p>Și Isac era din treapta acestora. În veșnica lui preocupare a strânge bani și-ar fi vândut de 99 ori și sufletul pentru o rublă, nu numai pe această copilă, care o crescuse.</p>
<p>Ar trebui să ne îngrozim dacă am arunca ochii în societatea actuală și dacă, depărtați de orice preocupare, cu prisma vederi ștearsă de colb, am privi până în adâncul întocmirilor societății ; ne-am cutremura și-am exclama cu scârbă: «prostituție, prostituție !» Da, toată omenirea nu e decât un bordel întins, bătrânii sunt factorii și factorițele, iar tinerii marfa. Și se vinde această marfă după cum îi e valoarea intrinsecă și după cum se află condițiile de vânzare.</p>
<p>Dacă factorul are un nume mare, marfa, chiar de e de proastă calitate, urâtă, stupidă, totuși, fiindcă firma casei e mare, prețul ei se ridică; dacă factorul e abia la începutul carierei, atunci marfa are un preț mai scăzut.</p>
<p>Și nenorocitele copile, care viața lor întreagă visau un tânăr potrivit cu gradul lor de imaginație, care fiind al lor să le facă viața o înlănțuire de zile fericite și liniștite, care plin de focul tinereții să răsplătească dragostea lor, să domolească nervii lor întărâtați, își văd visele spulberate, zdrobite ca o bucată de cristal, care cade, și sunt nevoite ca, în locul unui corp fraged, să strângă în brațe resturile unui trai destrăbălat, pe un bătrân astmatic, care la fiece vorbă tușește, cu ochii tremurători, cu mersul legănat; dar care, sau că posedă în fundul casei de fier comori nenumărate, sau că are o firmă mare : «consilier, «președinte, «ministru.....</p>
<p>Și apoi, când se întâmplă vreo trădare toți strigă : lumea e stricată !</p>
<p>Nu trădările de soiul acesta trebue să ne facă a zice astfel; ci, împreunările nepotrivite, silirea voinței copilelor. O trădare în astfel de condiții e : dreptate!</p>
<p>Bine am zis in versurile următoare:</p>
<p>Astfel mai înainte se prindeau pe viață tineri : Se vedeau cam într-o Miercuri și se cununau pe Vineri; Traiul lor era urzirea fericirilor nespuse, Jalea nu-și lăsase velul peste inimi supuse Și de-aceea omenirea era veselă pe aunci:</p>
<p>Din spre zori și până-n seară răsuna bucium prin lunci! Astăzi, cei care se însoară, sunt rahitici, slăbănogi, Dând urmași o ceată-ntreagă de schilozi și de ologi, Ce și-or trece toată viata mereu în scrâșniri de dinți Blestemând cu îndârjire pe bolnavii lor părinți !</p>
<p>Mumele își duc copiii ca o marfă prin saloane, Le șoptesc când să roșească, îl smolesc ca pe icoane Și le pun în frunte firma : «câte mii de lei au zestre» Doar le va sosi un mire pe vreo ușă, prin ferestre !... Hop!... călară pe o cracă mirele cade-ncămară, E bătrân peste măsură, dar nu-i lucru de ocară, «Cu atât este mai bine, zice, clătinând bunica, «O să fie om de casă și încolo alt nimica»....</p>
<p>Iar când tânăra copilă, soața ăstui dropicos, întâlnește-n a ei cale vreun tânăr făt-frumos și se dă cu pasiune lui, ce doru-i înțelege, Toată lumea o condamnă cu articole din lege!</p>
<p>De vei sta să judeci totul fără pic de interes</p>
<p>Nu știu zău de-i zici sminteală, sau de-i spune că-i progres</p>
<p>Se crăpase de ziuă.</p>
<p>— Si cum, tu nu știi nimic, nimic de părinții tăi Saro?</p>
<p>— Nimic, dar nimic, suspină copila cu tristețe răspunzând lui Simion cu care ședea alături pe patul cel mare din odaia lui Isac.</p>
<p>— Si crezi că Isac nu ți-ar fi tată ?</p>
<p>— Așa o simt.</p>
<p>— De ce nu l-ai întrebat vreo dată ?</p>
<p>— Mi-a fost teamă și apoi chiar de l-aș fi întrebat negreșit că nu mi-ar fi răspuns adevărul.</p>
<p>— Hm! Trebue să aflu eu totul. Am să-i spun eu la noapte și cred că o să-mi răspundă. Să știi că am să-l întreb.</p>
<p>Din prăvălie se auzi glasul răgușit al Iui Isac strigând pe Simion.</p>
<p>Simion își părăsi amanta și trecând în prăvălie găsi pe Isac umplând niște sticle cu vin nou.</p>
<p>— Ce tot te învârtești mă Simioane?.. De la o vreme mă faci să pierd mușteriii? Să mai stai pe aci. Mă-nțelegi.</p>
<p>— Bine jupan Isac, bine.</p>
<p>Luă vreo trei sticle și începu sa toarne vin în ele.</p>
<p>Toată ziua aceea se îndeletnici cu de-ale prăvăliei. Și apoi, după cum era o zi de sărbătoare mușteriii curgea mereu ca puhoiul ce se umflă primăvara după topirea zăpezii, și cu sosirea lor capeicile se strecurau din mâna crăpată și grosolană a lui Isac în fundul tejghelei sunând cu melodia cea mai plăcuta, care se părea o simfonie sublimă la urechile lui Isac.</p>
<p>Veselia se zugrăvea pe fața-i sbârcită semănând a o piele scorojită. Și era vesel și glumeț peste măsură. Avea in mintea sa șireată o întreaga provizie de glume și istorii cu care să-și încânte mușteriii, să le deschidă băerile pungei și să le usuce de râs și veselie gâtlejul. Umilit și om de nimic la culme, se pleca înaintea tuturor, asculta orice vorbă rea și niciodată nu se supăra.</p>
<p>Era din acele suflete mici, care n-au întrânșii născută partea delicată a simțirii: ambiția; care nu caută in viață de cât modul cum să-si poată duce mai bine traiul, să grămădească mai multe bogății, nebăgând în seamă chipul cum fac aceasta și nedându-se înapoi de la nici un mijloc, fie el cât de murdar.</p>
<p>Noaptea, după ce i se goli cârciuma își numără banii, o roșeață vie i se puse pe obraji. Era prea mulțumit și se cunoștea aceasta, căci începu să cânte cu o voce înfundată o melodie drăcească. Simion, care avea de gând să-l descoasă despre nașterea Sarei, profită de ocazie și, pe când așeza scaunele la locul lor, începu să vorbească cu Isac:</p>
<p>— Ei, jupâne de ceva vreme treburile merg strună.</p>
<p>— Așa-i măi Simioane, așa-i, răspunse Isac, rânjind cu mulțumire.</p>
<p>— Dar ai de gând să stai toată viața aici în pustiu ăsta ? ,</p>
<p>— Ce-o să fac ?</p>
<p>— Bine, pentru d-ta ca d-ta, dar biata Sara o să rămână nemăritată și s-o ofili ca frunza de toamnă.</p>
<p>Isac încruntă sprâncenile și schimbând glasul zise :</p>
<p>— Și adică de ce nu s-ar mărita și aici ?</p>
<p>— Păi, în sat nu-s flăcăi de-ai dumneavoastră de fel. Sunt toți creștini.</p>
<p>Isac tăcu și rămase gânditor câteva minute, apoi închizând tijgheaua trimise pe Simion să vadă ce face Sara.</p>
<p>— Doarme somnul cel mai dulce și mai greu, răspunse acesta întorcendu-se.</p>
<p>— Mă, Simioane, am să-ți vorbesc ceva.</p>
<p>— Glăsuește stăpâne că te ascult.</p>
<p>— Bagă bine seamă însă, să te păzească Dumnezeu să spui cuiva din ceea ce vom vorbi acum.</p>
<p>— Ferească-sfântu!</p>
<p>— Sara nu-i a mea.</p>
<p>— Știam.</p>
<p>— De unde știai?</p>
<p>— Apoi în tot satul se vorbește.</p>
<p>— Spun și ei așa fără să știe, dar ascultă bine, Sara e creștină.</p>
<p>— Cum?</p>
<p>— Da, da. E o istorie întreagă pe care ți-oi povesti-o acum. Ascultă bine și păzește-ți gura să nu cumva vreodată să spui ceva, că va fi rău de amândoi! Am jurat să nu spun nimănui. Dar fie. — Se așeză apoi pe scaunul din fața tejghelei, scoase tutunul, răsuci o țigare și potrivindu-și ochelarii pe nas se uită cu satisfacție la Simon, care avea o nerăbdare și curiozitate deosebită a asculta istorisirea și se așezase pe o bancă de lângă perete. Isac începu cu glasu-i trăgănat :</p>
<p>— Acum vreo nouăsprezece ani eram în Varșovia, care-i departe de aici cam vreo cinsprezece poște. Nu mă insurasem încă, cu toate că eram de peste treizeci de ani. Ședeam în ulița Radoslaw în spatele căsii unui nobil tânăr care moștenise o avere însemnată de la părinți. Frumos, bine făcut, cu ochii aprinși, mustața încondeiată de asupra unei gure mici și roșe era unul din cei mai frumoși tineri ai Varșoviei. Când trecea călare pe un cal mare arăbesc alb cu zăpada ți-era cu neputință să nu-ți arunci cu drag privirea asupra lui. Bărbații însurați aveau o teamă groaznică de un asemenea om care, cu trei, patru vorbe ar fi întors mintea celei mai cinstite femei. De când era în școală prinsese dragoste pentru un tânăr foarte deștept Feodor Beneski, care mersese din izbândă în izbândă ajungând consilier împărătesc în Varșovia.</p>
<p>Erau nedezlipiți. Feodor se însura cu fata unui rus, o copilă de o frumusețe îngerească.</p>
<p>Vechiul prieten al lui Feodor intra și acum în casa lui, dar mai rar și cu o rezervă mai puternică.</p>
<p>într-o zi, venind la Feodor, nu-l găsi acasă, era dus la Sf. Petersburg chemat de împărat. Soția lui Feodor, îl primi și șezură de vorbă o noapte întreagă. Când se despărțiră, femeea lui Feodor era amanta nobilului și seducătorul Vladimir.</p>
<p>Feodor întârzie vreo două luni, Vladimir se întâlnea cu amanta in toate nopțile. Nimeni nu bănuia nimic, căci întâlnirile se făceau ascunse de toți, printr-o portiță din grădina căsii pe unde nu trecea picior de om.</p>
<p>Feodor se întoarse și urma să-și iubească cu aceiași dragoste nevasta-i criminală. Nici că putuse trece prin mintea lui că în așa scurt timp să-l înșele. Dar nici ea sărmana nu eră de vină! Fuseră prea peste măsură dulci și atrăgătoare vorbele lui Vladimir ca să fi putut rezista. Și acum când Feodor era lângă ea, când împărțea cu ea patul totuși gândul ei se furișa printre perdelele patului, străbatea prin crăpătura ușii ca să meargă la Vladimir, amantul ei.</p>
<p>După vreo șapte luni de când plecase Feodor la Petersburg, rămânând singură într-o seară cu Vladimir, îi spuse roșind:</p>
<p>— Vladimir vei avea un copil.</p>
<p>— Crezi?</p>
<p>— Negreșit. Ce să facem ? Feodor va pricepe bine că copilul nu poate fi al lui. înțelegi ?</p>
<p>După o tăcere de vreo câteva minute Vladimir îi răspunse încetișor, mângâind-o:</p>
<p>— Sunt prieten cu doctorul căsii. Fă-te că ești bolnavă.</p>
<p>- Și?</p>
<p>— Te va sfătui să mergi la un loc mai cald și vei pleca deci la moșia voastră din Crimea.</p>
<p>A doua zi chiar, venind doctorul, nevasta lui Feodor i se plânse, în fața bărbatului, de niște dureri îngrozitoare de cap. Doctorul îi recomandă plecarea imediata la moșia din Crimea, unde atât aerul cald cât și apropierea mării, îi vor prii mult de tot.</p>
<p>Feodor nu se opuse, căci își iubea prea mult nevasta.</p>
<p>Ea plecă împreună cu fata din casă, o ovreică cu care eram în legături strânse și care în urmă mi-a fost nevastă.</p>
<p>Ajunse acolo și șezu trei luni fără ca Feodor să vie a o vizita. Niște tulburări și revolte in Polonia Bușească îl țineau, strâns legat în Varșovia fără să poată lipsi măcar o clipă.</p>
<p>Tânăra soție născu o fetiță fără ca cineva să bănuiască. Copila semăna mult lui Vladimir și avea o pată roșcată de asupra țâței drepte. Toate până aici merseră bine. Dar acum, ce se va face copila?.. Cine o va îngriji ?. Vladimir fu înștiințat și, fiind-că ținea mult ca să scoată din orice bănuială pe amanta lui, veni furișat la moșie și plănuiră cele ce trebuiau urmate.</p>
<p>Fata din casă știa faptele stăpânei.</p>
<p>Hotărâră ca să o mărite dându-i o zestre buna și să-i dea și copilul, care să treacă ca al ei. Fata mă iubea și, gândindu-se că vom fi fericiți, că vom putea trăi mulțumiți cu zestrea și binefacerile ce vom primi, se învoi.</p>
<p>Când se întoarseră la Varșovia, Feodor se bucură de sosirea nevestii, fără să bănuiască ceva. Eu mă cununai cu Rahela, iar pe copilă o numirăm Sara.</p>
<p>Doi ani șezui încă, în urma acestor întâmplări, în Varșovia. Eram fecior în casă la nobilul Vladimir. În timpul acesta copila creștea și de câte ori frumosa nevastă a lui Feodor venea sa o vază lăsa o mână de aur: numai noi imperiali. Ah!. Simioane, ce bunătate de femeie și ce mult iși iubea copila. Într-una din seri domnul Vladimir veni foarte înfuriat acasa. Se închise in odaie și nu dormi toată noaptea. Uitându-ma pe broasca îl văzui palid ca lămâia invârtindu-se mereu și bolborosind. Ce ? Nu se înțelegea.</p>
<p>A doua zi de dimineață mă chemă in odaie și, uitâudu-se cu o privire foarte puternică, sub care plecau ochii, îmi zise:</p>
<p>— Isac să-ți strângi lucrurile !</p>
<p>— Dar de ce stăpâne? Ce am greșit.</p>
<p>— Nimic. Deocamdată strânge tot ce ai și spnne-i Rachelii să se gătească. După ce veți sfârsi să veniti la mine.</p>
<p>Ieși afară neașteptat fiind la furtuna aceasta.</p>
<p>După trei ceasuri toate lucrurile noastre erau strânse, claie peste grămadă.</p>
<p>Intrai înăuntru cu capul plecat și îi spusei rugându-l că, dacă am greșit ceva, să mă ierte.</p>
<p>— Ba e spre binele tău ceea ce s-a întâmplat. Mă liniști la această veste.</p>
<p>— Ascultă Isac, îmi zise el, după o tăcere mormântală de câteva minute, astă-noapte ai să pleci la moșia mea aproape de Galiția. la Jer-coff 'fine biletul acesta, ai să-l dai primarului. Acolo poți in liniște să deschizi o cârciumă, satul e bogat și dacă-i fi om cum se cade ți-or merge lucrurile bine. Dar bagă de seamă Isac să nu spui nimănui din ceea ce știi.</p>
<p>— Dar copila o luam, il întrebai ?</p>
<p>— Negreșit, tocmai ea e pricina plecării. O veți lua si nimănui nu veți spune ceva din cele ce știți numai voi, eu și Maria. Trebue ca mica Sara să treacă deocamdată de copila voastră. M-ați înțeles ?</p>
<p>— Prea bine răspunsei luând scrisoarea ce mi-o întinse precum și vreo câteva bumaște.</p>
<p>În noaptea aceea chiar plecai cu Rachela și cu Sara, care era de vreo doi ani și care trebuia să treacă de copila mea.</p>
<p>Am ajuns aici după un drum de cinci zile.</p>
<p>Am deschis cârciuma și totul îmi mergea bine, toți credeau că Sara e copila mea, cu toate că nici mie, nici nevestei nu semăna. S-au strecurat vreo trei luni fără să am vreo veste de la stăpânul meu Vladimir. Intr-o zi, venind un fost servitor, îmi istorisi o mulțime de lucruri înspăimântătoare.</p>
<p>Chiar a doua zi după ce plecai, Vladimir a avut un duel cu Feodor, în care bătaie Vladimir a fost lovit drept în cap de prietenul său.</p>
<p>Nevasta lui Feodor, frumoasa Alaria, s-a otrăvit la o săptămână după aceasta.</p>
<p>După ce servitorul îmi istorisi fără să știe cauza duelului, înțelesei de ce fui trimis aici.</p>
<p>Atunci cugetai ce voi face cu copila?... Să spun lui Feodor totul ?.. Ar fi să mă trimeată în Siberia!.... Să o țiu.? Cam greu deoarece nici nu era de nația noastră. Și tot gândind așa, lucrurile au mers bine, nevasta a murit și fata a crescut.</p>
<p>Iată toată istoria Simioane, dar să te ferească Dumnezeu să deschizi gura, ar fi să mă pierzi.</p>
<p>După ce lsac sfârși, își îndesă căciula pe frunte, încercă bine tejgheaua și stinse lampa ce fumega.</p>
<p>Simion cu ochii pironiți înspăimânt plecă și el spre odaie.</p>
<p>Se culcă fără să se dezbrace și nu putu să închidă ochii.</p>
<p>Nici o dată, până în seara aceasta, el nu fusese așa. Până acum viata lui trecuse ca vântul printr-o pustie. Trăia, dar fără să știe de ce și fară să fi simțit mersul vremii. În firea aceasta, fără nici o instrucție, fără nici un sentiment nobil născut, fără ca vreun gust frumos să fi prins rădăcini și să fi fost cultivat, se întâmplă o revoluție, o mișcare grozavă. Precum se întâmplă că într-o zi senină cerul să se umple cu iuțeala gândului de nori și o ploaie cu tunete și trăsnete să cadă ; tot așa în Simion se întâmplă în noaptea aceasta. Se schimbase cu totul. Firea lui grosolană și brută se nobila parcă pe minuta ce trecea ; se subția, se cristaliza. Inima lui, care șezuse ca un bolovan. Începu să bată mai vioi, să simtă, să se umple de sânge cald. Era amorul care lucra asupra lui. Era amorul, cel mai puternic simțământ, care ne stăpânește și ne conduce ca pe niște mașini oarbe ce sunt supuse la voința conductorului. Un mare poet italian Leopardi a zis : «due cose belle ha ii mondo : amore e morte», adică două lucruri frumoase are lumea: amorul și moartea ! Și într-adevăr, dacă n-ar fi acest nimic-mare să ne cuprindă în brațele lui, să ne facă a uita toate relele și durerile vieții ce plăcere am mai găsi în această înșiruire de zile? Dacă n-ar fi femeia, fie ca amantă, soție, mamă, soră să ne șteargă lacrimile, să ne netezească fruntea, să ne mângâie cu vorbele ei dulci și gingașe, viața aceasta nu ne-ar părea ca o tortură veșnică, iar lumea un iad înspăimântător și amorul a făcut atâtea minuni asupra unora, că ar rămâne cineva înmărmurit. Călăul cel mai crud si fără suflet în fața femeii a devenit o bucată de cocă, căreia femeia putea să-i dea orice formă; tâlharul cel mai nemilos, s-a schimbat în miel; trădătorul, în om cinstit; toți, pe toți femeia îi poate schimba. Ea e întocmai ca vântul puternic, care bate prin pustietăți, care aici face din nisip grămezi mari, aici ii risipește iar în mijlocul pustii. Dacă părinții au vreo misiune mai mare, apoi creșterea frumoasa și plină de sinceritate trebuie să dea copilelor lor. Nu trebuie să facă din ele niște păpuși frumoase, ci niște femei cinstite care să-și înțeleagă viitoarea lor menire, rolul ce au de jucat în viața ca femei de casă, ca mame. Atunci ar fi omenirea de mii de ori mai fericită, când mamele si-ar ințelege misiunea lor, misiunea nobilă și sfânta, și ar îngriji cu duioșie de copii, ar veghea cu dragoste asupra bărbatului făcându-i traiul o înșiruire de zile senine.—Dar, precum un om merge cu puterea până la o vârstă oare care și de-acolo începe să scază încet, pe nesimțite, până ajunge în forma întâia și întâia: pământ; tot așa și societatea de astăzi a fost o data în punctul cel mai înalt al suirei sale și acum cu pași domoli se reîntoarce, pe altă cale scoborâtoare, spre starea primitivă, de unde, negreșit, va începe a face ceea ce a sfârșit.</p>
<p>Este explicat deci pentru ce o schimbare așa de neașteptată se făcea în Simion.</p>
<p>Până acuma nu simțise pentru Sara decât o dragoste dobitocească, pe care și-o potolea de câte ori nervii săi se ațâțau. În seara aceasta însă, când Isac îi istorisise cine este Sara, când văzu că în venele ei e sânge creștinesc, Simion se simți schimbat cu totul, un ce necunoscut lui până acuma îi făcea să vibreze inima și el, dobitocul fără simțire, care nu suspinase niciodată, se simți moale și in mijlocul tăcerii, ce era în odaie începu sa ofteze. De ce? Nu-și dă sama. Și chiar de și-ar fi închipuit, în mintea lui fără nici o educație, nu ar fi intrat ideea de o dragoste curată, sublimă! Nici o dată n-ar fi înțeles-o!</p>
<p>Toată noaptea se chinui. Cum, el un nenorocit, să îndrăgostească pe fata unui nobil ?... Aceasta era ideea care-l frământa și împreună cu ea i se născu gândul ca să istorisească totul Sarei și să plănuiască împreună ce este de făcut, ca să părăsească casa acestui ovreiu, spre a o duce să-și găsească părinții.</p>
<p>A doua zi dis de dimineață Simion se sculă și crăpând ușa lui Isac îl văzu că doarme. Sara se deșteptase și ea, și ieșind afară căuta pe Simion.</p>
<p>— Ei Simioane, îi zise ea văzându-l, ce ăi aflat?...</p>
<p>Multe, multe Saro.</p>
<p>— Spune!...</p>
<p>— Vino în prăvălie, căci să nu se scoale Isac și să ne găsească împreună. O luă de mână și trecură în cârciumă trăgând ușa după ei.</p>
<p>— Saro tu ești creștină!</p>
<p>— Ți-a spus-o el ?</p>
<p>— Negreșit. Ascultă totul și începu să-i istorisească cele spuse de Isac în noaptea trecută. Sara asculta cu băgare de seamă. Când Simion sfârși, ea începu să plângă cu lacrimi amare. Simion, care niciodată nu se înduiosașe, la vederea lacrimilor ei, se simți înmuiat de durerea copilei și cu niște mișcări grosolane căuta s-o mângâie.</p>
<p>— Ce-i de făcut Simioane, zise Sara ?</p>
<p>— Nici vorbă că trebue să hotărâm ceva. Nu merge să stai în casa jidovului acestuia, ce te-a ținut atâta vreme. Trebue să fugim la Varșovia.</p>
<p>— Și acolo ?</p>
<p>— Acolo să mergem la Feodor bărbatul mamei tale.</p>
<p>— Dar bine, nu sunt fata lui?...</p>
<p>— O să se înduioșeze și te vei împăca cu el.</p>
<p>— Dar, Simioane, simt copilul în pântece, cum o să mă duc în așa fel la dânsul ?...</p>
<p>La auzul acestor vorbe sângele parcă îi îngheța în vene. Se gândi că va fi tată, el, el, criminalul, care dăduse foc tatălui său ! Și în acest moment se gândi pentru întâia oară, de la noaptea aceea înspăimântătoare, la crima ce făcuse.... Se cutremură de groază și luând de mijloc pe Sara ii bolborosi:</p>
<p>— Nu face nimic, vom fugi!</p>
<p>Isac în timpul acesta se sculase. Se auzi glasul lui răgușit chemând pe Simion. Sara fugi în curte, iar Simion alergă la el.</p>
<p>Toată ziua aceea Simion se gândea cum să fugă. El nu plecase niciodată din satul lui. Auzise de Varșovia istorisindu-se ca de o minune nevăzută și mintea lui îngustă și-o închipuia ca ceva îngrozitor. Se cutremura la gândul că se va depărta de satul acesta, că va merge în acel oraș nemărginit, unde va da cu ochii de Feodor, consilierul împărătesc, că va da pe Sara în mâinile lui. Toată ziua descosea pe unul și pe altul despre Varșovia, de drumul care duce spre ea, de vremea ce ar face cineva pe jos și câte și mai câte. Unul, care fusese de mai multe ori pe acolo, îi spuse că la cinci poște de sat e un orășel de unde pleacă drumul de fier spre Varșovia.</p>
<p>După multă chibzuială se hotărî că împreună cu Sara să fugă chiar a treia noapte.</p>
<p>Avea strânse vreo treizeci de ruble, dar se gândi să fure și de la Isac. În odaia lui de culcare, sub pernă, avea cheile de la tejghea. În seara plecării deci, se hotărî să-i ia cheile binișor și să ia din rublele ce Isac strânse de-atâta vreme.</p>
<p>În noaptea hotărâtă spre a pleca, Sara și Simion erau deștepți și îmbrăcați ca pentru drum.</p>
<p>Simion intră încet în odaia lui Isac și dibuind cu băgare de seamă scoase cheile de sub pernă.</p>
<p>Isac dormea sforăind.</p>
<p>Intră apoi pe vârful picioarelor în cârciumă și se apropie de tejghea. În prăvălie era întunerec. Din nebăgare în samă, Simion atinse un clondir cu mâna, care se răsturna spărgându-se și vuind îngrozitor. Isac se deșteptă repede, puse mâna sub pernă, și văzând că cheile lipsesc întră tremurător în cârciumă strigând cu furie pe Simion.</p>
<p>Simion se cutremură. Dacă îl va lăsa pe Isac să vază că el e în mijlocul nopții în cârciumă, acesta îl va goni, îl va închide poate și toate planurile lui vor fi sfărâmate; se hotărî deci, puse mâna pe un cuțit, care era în colțul tejghelii vecine, și, până ce Isac să prinză de veste, il împlântă în pântece. Deschise apoi in graba tejgheaua, scotoci luând mai multe ruble de hârtie și porni spre Sara, care tremura îngrozitor.</p>
<p>— L-ai omorât, suflă ea cu teamă!?</p>
<p>— Nu-s eu de vină. Altminteri ne ucidea el. Hai fuga! Cocoșul a cântat miezu nopții. Mâine pe seară ajungem la oraș de unde luăm trenul spre Varșovia.</p>
</div>
 <div type="chapter" n="5">
<p>V.</p>
<p>Plecase din casa unde șezura zece ani împreună.</p>
<p>Ca și atunci, când părăsi casa tatălui său, și aici lăsa o victimă, care se scălda în sângele ei.</p>
<p>Nici un fior însă nu-i trecuse prin corp, nici o remușcarc nu-i atinse cugetul.</p>
<p>Mergea repede și târa în fuga lui pe Sara, nu doar de teama a fi prins și pedepsit ca ucigașul lui lsac, dar de voința ca să ajungă mai repede la Varșovia, unde i se părea că va găsi fericirea sa.</p>
<p>Noaptea era frumoasă. Luna le lumina calea; iar ei, în mijlocul acestei nopți tăcute și înstelate, păreau ca două umbre, ca două genii, care fug, aleargă necurmat...</p>
<p>Și se pierdeau din ce în ce spre fundul acestei căi, care părea că n-are sfârșit, ținându-se de mână și strângăndu-șe cu putere ca nu cumva vântul ce adia să-i despartă, să-i piardă unul de altul. Mergeau fără să vorbească, fără să-și șoptească nici un cuvânt. Le era teamă chiar să cugete ca nu cumva vântul să le ia gândirea și s-o ducă la urechea cine știe cărui om. Sara era ostenită îngrozitor, dar tăcea și, fără să-și arate oboseala, mergea mereu înainte.</p>
<p>În mintea ei se născuse dorul nețărmurit și fără seamăn de sublim: dorul de părinți.. Sărmana copilă, simțise ea bine că Rachela, nevasta lui Isac, nu-i putea fi mamă, căci nimic n-o împingea spre acea femeie urâcioasă, rece, veșnic clevetitoare, mereu nemulțumită oricum s-ar fi căsnit cineva să o mulțumească.</p>
<p>Nici o dată acea femeie n-a arătat Sarei o dragoste maternă, încât să facă ca inima copilei să se înalțe, să se miște. Nu. Ea se purta rece, fără nicio menajare, ba, de multe ori, muncea acele mici mânuțe mai tiran și mai fără milă ca cel mai depărtat străin. — Copila aceasta nobilă se poate asemăna cu un trandafir gingaș, plăpând, crescut și înfipt intr-un pământ murdar, cleios. Nu i se dase nici o educație. O ținură în mărginirea ce lumina unui sat mic, din fundul poloniei Rusești, poate da cuiva ca să se cultive. Dar era într-însa sângele nobil al viței din care ieșise, care clocotea în vine și care se luptase cu sălbăticia în care a trăit.</p>
<p>Și acum, în mijlocul nopții, ținând în mână-i, pe aceea grosolană a lui Simion, amantul ei, fugea mereu, ca o umbră, pe drumul drept al șoselei și deși se simțea snobită din pricină că ducea cu ea și pruncul ce-i sălta în pântece, totuși, la gândul că va vedea pe Feodor, bărbatul sărmanei ei mame, uita orice oboseală și cu pasul hotărât zbura, zbura mereu.</p>
<p>Se vedea parcă ajunsă în Varșovia. închidea pleoapele ochilor și căuta să-și închipuiască o figură de femeie blândă, frumoasă și plină de farmec. O vedea parcă pe buna ei mamă. Dar singură se deștepta cugetând că e zadarnică orice imaginație căci ea era moartă, fără ca ea s-o fi știut, fără ca să o fi strâns în brațele sale, fără să fi simțit măcar o singură minută farmecul nespus al mamei!...</p>
<p>Noaptea se trecea mereu.</p>
<p>— Ești obosită, o întreba Simion.</p>
<p>— Nu. Nu, sa mergem, să ajungem mai iute.</p>
<p>Și iarăși ceasuri întregi mergeau fără să vorbească un singur cuvânt.</p>
<p>Simion nu cugeta la nimic hotătât.</p>
<p>În mintea lui se zbuciumau fel de fel de gânduri, care, aici se aprindeau cu flacără strălucitoare, aici pâlpâiau ca o buturugă în mijlocul vetrei. Avea atâtea în suflet că nu putea să cugete numai la una. Dar, o dorință nețărmurită, nesimțită încă, se născuse în creierul său. Simțea trebuința unei schimbări, unei înobilări. Se cutremura când iși amintea că, în locurile de unde plecase, pe care, poate, pentru totdeauna le părăsise, lăsase două cadavre, doi oameni care, unul îi fusese tată, iar altul stăpân zece ani. Simțea sângele cald al victimelor că se varsă peste el, auzea parcă glasul lor frământător, năbușit, cerând răzbunarea și pedepsirea tâlharului. Se cutremura grozav.</p>
<p>— Ce ai Simioane?</p>
<p>— Nimic. — Ești ostenită?</p>
<p>— Ostenită nu sunt, dar ziua se apropie. Vezi mi-e tare teamă să nu ne întâlnim cu cineva care să ne cunoască. Ce-o să facem peste zi ?</p>
<p>Mergem înainte?</p>
<p>Simion tăcu. Se uită În dreapta și în stânga și, pe un deal în depărtare ca de vreun ceas se zărea o pădure.</p>
<p>— Haide încă puțin. Om sta ziua în padurea de acolo, zise el arătând cu degetul.</p>
<p>Plecară iar.</p>
<p>Zorile se iviră pe cer acoperindu-l cu o manta de aramă. Dimineața era frumoasă, plină de farmece. Roua strălucea ca niște lacrimi pe iarba moale și netezită, parcă de mână de om, a câmpiei. Era o fierbere în toată natura; o renaștere a ființelor ce se odihniră o noapte întreagă. Și această frământare în afară se reflecta și în interiorul acestor doi prigoniți de soartă. Pe el îl stăpâneau frământările trecutului, teama nemărginită a prezentului, pe ea mișcările copilului, care, simțea trebuința a ieși din întunericul unde se concepuse se zămislise, nouă luni, la lumina unei zile păcătoase, plină de dureri și nefericiri pe care mulți au blestemat-o cu îndârjire pe care în urmă și acest viitor nenorocit o va umplea cu noroiul blestemelor lui.</p>
<p>Vai, câți desmoșteniți de soartă nu s-au întrebat adesea pentru ce fatalul a făcut ca sămânța sa prinsă în rădăcini și ei să se nască? Câți nu și-au blestemat cu furie pe acei, care în dorința dobitocească de a potoli niște nervi ațâțați, de a se pierde in mijlocul dezechilibrării judecări, perderii rațiunei, au conceput pe acești jidovi rătăcitori, a căror întreagă existență este o înlănțuire de zile pline de durere, cărora nenorocirea și suferința le este unicul tovarăș, pe care o mână grosolană, aspră, nemilostivă, biciuindu-i necontenit, îi mâna mereu strigându-le : înainte, înainte !..</p>
<p>Și aici e locul a ne întreba a cui e vina, dacă, în momente grele, de eternă suferință și mizerie, unii au devenit criminali, față cu alții, pentru ca să aibă o pâine; alții criminali, față cu ei însăși, ca să nu mai simtă necesitatea a câștiga pâinea, care n-o găsesc nicăieri!.. — Oare a părinților, cărora în minutul zămislirel le-a lipsit energia, curajul, dorința de a munci și înlătura toate durerile vieții?... Oare a lor, care au moștenit aceasta?.. Sau este un fatal crud, care însamnă fără milă și cu părtinire cele ce au de suferit fiecare?...</p>
<p>Dar societatea, onorabila societate, are ea vină? Trebuie ea încriminată de nenorocirile prea afara din cale indurate de unii? Contribuie ea prin legile ei stupide și fără-de-lege la formarea apucăturilor rele alo unora? Da, negreșit da. — Câte talente nenorocite nu se scaldă în noroiul mocirlos al durerii, al lipsei, prostituindu-se cu scârbă și groază pentru câteva zecimi de lei, instrăinându-și și scrierile lor, copiii lor iubiți, unor traficanți de meserie, cari nu văd în opera măreață și genială, poate, a acelor sublimi, visători, decât un izvor de înmulțire a averii lor.</p>
<p>Și nenorocitul care se frământa în pântecele Sarei va avea aceeași soartă, poate.</p>
<p>De va fi bărbat, un câmp nemărginit, fără hotar, sterp, plin de nisip, îi va fi orizontul privirii sale și se va vinde pe un preț de nimic ca să imulțească bogățiile acelor care au, ca astfel să se adevereasca proverbul că: «ban la ban trage».</p>
<p>De va fi femeie, va fi și mai nenorocită, va avea de băut o cupa și mai amară și mai fără fund.</p>
<p>O singură cale ii va rămâne de făcut, de va fi frumoasă: să se prostitueze, să-și vândă trupul celui de-ntâi burtă-verde, care, cu nările nasului umflate și prostatece, se va apropia de ea, o va examina cu de-amănuntul să vadă cusururile acestei marfe-vii. Și, după ce va fi petrecut noaptea murdariei, a desfrâului, în brațele acestui cumpărător, va cugeta cu scârbă și groază la cele ce a făcut, la cei ce au împins-o sa facă astfel; la acei care, fără să-i poată hotărî un viitor bun, au dat-o ticăloșiei, care o aștepta cu brațele deschise ca să o înlănțuiască în brațele ei puternice și otrăvite.</p>
<p>Și această nenorocită la rândul ei va rămâne o dată mamă, va purta în pântece rodul păcatelor sale, fruct ieșit din altoirea felurimelor de sânge. Și în momentul nașterii, dacă va cugeta că aceeași soartă așteaptă și pe nenorocita făptură ce vede lumina zilei, în parocsismul unei dureri și dragoste nemărginite de a înlătura mizeriile, ce s-or ivi acelei făpturi păcătoase, rodul unor greșeli care trebuiau să se facă, negreșit că va sugruma cu propriile ei mâni pe noul născut. Crimă se cheamă oare ceea ce a făcut ea? E tocmai cum am numi crimă faptul că, un individ în sufletul căruia se plămădește, e înrădăcinată dorința de a lucra, dar care moare de foame, ar fura o pâine... Eu să fiu juratul unei femei care și-a ucis copilul ca să nu-i deschizi și lui o cale întunecoasă și murdară ca a ei, care a cugetat că poale înlătura durerile viitorului nenorocit aș achita-o negreșit. Căci in fapta ei, aparent rea, nu este oare un bine?... N-a înlăturat suferințele ce ar fi căzut ca ploaia de toamnă, ca razele soarelui de iulie, asupra acelui individ?... Vai, câți nu sunt care și-ar fi bine-cuvântat pe mamele lor dacă, în momentul nașterii, le-ar fi tăiat firul putred și murdar al existenței lor ferindu-i ast-fel de ori-ce durere ce le-ar păstra soarta în viitor. Câți, nu sunt iarăși, care și-au blestemat cu furie și scrâșnire de dinți părinții că le-au dat naștere ca astfel să ducă o viață de ticăloșii și suferințe continue... Câți !... Câți !...</p>
</div>
 <div type="chapter" n="6">
<p>VI</p>
<p>Ajunseră in pădure.</p>
<p>Roua părea ca niște lacrimi de fecioara ce plânge așteptându-și amantul.</p>
<p>Era o tăcere religioasă în mijlocul acestei singurătăți și cu cât ei se pierdeau în desimea arborilor, cu atât farmecul creștea, se complica și se amesteca cu frumusețea și măreția unei pajiști ce se întindea în mijlocul pădurii uriașe, cu adierea unui vânt îmbălsămat de dimineață, cu zgomotul păsărilor care se deșteptau, zburau și se pierdeau în mijlocul farmecului acestuia, cu freamătul frunzelor bătute de vânt și toate se uneau, se împreunau, înfrățindu-se, legându-se, împerechindu-se și producând acel tot sublim și plin de putere care înalță un suflet poetic până la dumnezeire: devine un creator!...</p>
<p>Asupra lor însă, nimic din toate acestea nu lucra. Era prea preocupată gândirea lor, prea obosit corpul lor, ca să mai poată fi mișcați de frumusețile în care se scăldau. Orbului zadarnic îi vei arăta natura; surdului, vei produce muzica!.;.</p>
<p>Simion, îndobitocit nu știa cum să mulțumească mai mult pe Sara, care, obosită peste măsură, se lungise la piciorul unui molift.</p>
<p>— Ți-e foame Saro, o întrebă el.</p>
<p>— Nu. Mă doare grozav pântecele. Simt niște zvârcoliri nebune.</p>
<p>Amândoi tăcură.</p>
<p>Sara adormi încetișor. Sărmana copilă, toată noaptea umblase, făcuse poate doua poștii. Era obișnuită cu mersul, dar în posițiunea critică în care se afla, când trebuia să poarte în pântecele ei încă o făptură, negreșit că ceasurile umblate necontenit, fără să se odihnească de cât câte o clipă, îi păruseră o vecie și lucraseră cu putere asupra fizicului ei..</p>
<p>Simion era muncit de felurite gânduri și nu putea să adoarmă.</p>
<p>După vreo cinci ceasuri de somn, Sara se deșteptă. Părea mai veselă, cu toate că pe față-i se vedea o paloare și lâncezeală cumplită.</p>
<p>— Cum ți-e Saro? o întrebă Simion.</p>
<p>— Mai bine.</p>
<p>— Vrei să mănânci ceva?</p>
<p>— Tu ai mâncat Simioane?...</p>
<p>— Nu.</p>
<p>— Ei bine atunci mâncăm împreună.</p>
<p>Scoase apoi dintr-o desagă zdrențuită niște pâine, vreo trei cârnați uscati și le întinse pe o basma galbenă.</p>
<p>Le era foame la amândoi.</p>
<p>Fără să scoată vreo vorbă, rupeau și mestecau in tăcere mâncările. Apoi strânseră și puseră la loc cele ce rămase.</p>
<p>— Când plecăm de aci Simioane ?</p>
<p>— Păi, la noapte când s-o însera bine.</p>
<p>— O să știi poteca spre drumul cel mare ?... N-ai uitat-o cumva?</p>
<p>—Nu-ți fie teamă. Om găsi-o.</p>
<p>— Ce s-o fi întâmplat în sat?... L-o fi găsit pe Isac mort și pe noi nicăeri !</p>
<p>— Ei și. N-o sâ ne dea de urmă. Și apoi când o să ajungem în Varșovia nu ne-o cunoaște nimeni, adică pe tine, căci eu sunt însemnat la buză și m-or găsi mai lesne. Tu o să te duci la Feodor și-o să te faci cucoană mare.</p>
<p>— Ba o să mergem amândoi.</p>
<p>— Ași ! Dacă m-or afla că am ucis pe Isac ?..</p>
<p>Tăcură. Sara se cutremură la această aducere aminte. Nu simțea nici o scânteie de iubire pentru bătrânul urâcios și șiret, dar totuși, unde șezuse cu el ațâți ani, parcă regreta moartea lui, nu fiindcă murise el, dar că Simion era acela care l-a ucis.</p>
<p>Din potrivă, de când își aflase nașterea și copilăria, îl ura mai mult, căci el se făcuse instrumentul care a lucrat spre nefericirea ei.</p>
<p>Ziua se strecură anevoioasă și greoaie.</p>
<p>Mai dormi până spre apusul sorelui ca să se întremeze și să poată suferi sfârșitul drumului.</p>
<p>Când soarele se stinse cu desăvârșire ,și noaptea, ce-l urmărea, se lăsa pe pământ infâșurân-du-l intr-o broboadă neagră de crep, ei plecară din pădure unde petrecură o zi întreagă.</p>
<p>începură iarăși aceeași lucrare ce în ajun sfârșiseră : mergeau, mergeau înainte.</p>
<p>Cu hainele lor petecite ; Simion, cu o șapcă veche, și cu părul roșcat galben ieșind în șuvițe mari, încârligate, murdare de sub ea, păreau amândoi niște cerșetori întârziati.</p>
<p>— Avem mult până la oraș Si m ioane ?</p>
<p>— Spre ziuă ajungem.</p>
<p>Iarăși tăcură.</p>
<p>Noaptea aceasta era mai tristă decât cea trecuta. Cerul încărcat cu nori groși, și vântul sufla mai rece.</p>
<p>Ei mergeau înainte fără să vorbească.</p>
<p>Simion, printre dinți fluera o melodie urâta, fără cadență.</p>
<p>Mergeau!....</p>
<p>Sara însă, cu fiecare ceas ce se strecura, se simțea mai slabă, mai fără puteri. În pântecele ei se petrecea ceva, care, nici ca, nu-și putea tâlmaci.</p>
<p>De odată se opri și rezemându-se de Simion îi șopti :</p>
<p>— Mi-i rău, mi-i tare rău, Simioane.</p>
<p>Acesta se cutremură de groază. Nu simțise niciodată durerea bolii, dar când auzi pe Sara astfel se născu în el o teamă nedescrisă.</p>
<p>— Ce ți-e? Ce ai ?</p>
<p>— Sa stăm jos.</p>
<p>O luă de mijloc și o târî spre marginea drumului la un loc acoperit cu iarbă deasă și măruntă.</p>
<p>Sara era cu ochii închiși și luna, care atunci se strecura printre doi nori ieșind pe cer senin, azvârli o rază galbenă pe fața de șofran a Sarei.</p>
<p>— Ah ! Copilul !... Copilul !... șopti ea încet lui Simion, care o privea cu spaimă.</p>
<p>Durerile nașterii ce înțesau, se măreau, aruncând pe această nenorocită în brațele lor. Copilul se zvârcolea în pântecele mamei sale și împins de o mână nevăzuta: a trebuinței de a ieși, cauta să scape din întunericul unde, printr-un destin fatal, se zămislise, se închegase în formă omenească și crescuse.</p>
<p>Durerile nașterii ! ?</p>
<p>Numai cine le-a simțit le-ar putea zugrăvi cu adevăratele lor colori triste și întunecoase.</p>
<p>Tot ce natura, a dat mai dureros omului, cupa cea mai amară, apoi negreșit că a fost aceasta.</p>
<p>Se pare că și natura a făcut niște legi părtinitoare între cele doua sexuri.</p>
<p>Si cu toate acestea, sărmana femeie e învinuita, asuprită și apăsată,</p>
<p>Ea, care are de suferit boli cu totul necunoscute bărbatului; ea care, in durerile însărcinării și ale nașterii, își petrece cea mai mare parte din viața, tot ea aceea care trăiește bine: fericita !... Ce stupizi suny aceea ce judecă astfel.</p>
<p>Cum? Când trei din patru părți ale vieții și le trece în suferință : veșinice bolnăvicioasă ; când nouă luni, timpul sarcinii, este o înșiruire de zile melancolice, triste; cum onorabililor poate fi fericită?</p>
<p>Și apoi mamă fiind, grijile nețărmurite ce are cu veghierea duioasă a copilului? Toate acestea sunt fericiri, bucurii ?</p>
<p>Negreșit ca acestea toate le zic de mamele adevărate, nu de acele păpuși de ceara, care trăiesc fără ca să trăiască.</p>
<p>Și Sara, aproape leșinată din cauza acestor dureri nemiloase, culcată pe iarba deasă și moale de pe marginea șoselei, părea ca o lespede de piatră în care se săpase forme omenești.</p>
<p>Simion era peste fire de zăpăcit. O privea cu ochi de nebun, o mișca, îi vorbea, căuta să-i aline durerile nemăsurate de mari, ce întâia facere poartă, prin vorbele lui fără șir, dulci pentru ea, dar aspre și grosolane pentru o femeie de lumea mare.</p>
<p>Era tăcere în natură, liniște în aer, grozăvie împrejurul lor. Și nimic nu turbura pacea, decât Sara, care suspina și se vaită neîncetat, care simțea în pântecele ei convulsiunile, frământările grozave ale pruncului, ce căuta să iasă afară, la întunericul acestei nopți triște și păcătoase, ca să înceapă șirul murdar al vieții sale.</p>
<p>-— Apă, mi-e sete Simioane, suspină Sara.</p>
<p>El, neavând nici un pic de apa, în dorința lui nemăsurată de a mulțumi pe Sara, își plimbă ochii săi de pisică în toate părțile și în depărtare cam la vreo sută de pași zări o fântână. Se repezi cu furie și aduse șapca plină cu apă.</p>
<p>Sara se zvârcolea ca un șearpe. Cu ochii închiși, cu gura puțin deschisă, fața strânsă își frământa mâinile, se întindea, se rupea.</p>
<p>Simion, în neputința lui' de a-i alina durerile privea și se simțea muncit de nenumărate chinuri.</p>
<p>Copilul căuta sa iasă afară.</p>
<p>Ce-i păsa lui daca această ieșire era plătită cu o viitoare înlănțuire de suferințe!... Ce-i păsa lui, dacă odată va blestema minutul când a părăsit pântecele cald și moale al aceleia, care l-a purtat nouă luni, ca să intre pe o cale spinosă, unde la fiecare pas să întâmpine chinuri și suferință.</p>
<p>El simțea trebuința de a ieși</p>
<p>Durerile Sarei se înțesau. Se ridicase de mijloc, se zgârcise, ca rodul poftelor ei astâmpărate să iasă la lumină, să treacă din lumea lui mică și îngustă intr-alta mare, nemărginită !</p>
<p>— Ah ! Simioane, ajută-mi ! suspină ea.</p>
<p>El, îndobitocit, se aplecă spre ea și, fără să voiăscă, fără să știe ce face, cu mâinile lui grosolane și lăbărțate căută să tragă în afară copilul, care încetul cu încetul se strecura.</p>
<p>Sara nu mai șoptea nimic. Se părea că și respirația i se stinse, că ultima scânteie de viață încetase.</p>
<p>Mâinile îi erau încleștate, pumnii strânși.</p>
<p>Și o tăcere nemărginită înconjura aceasta mișcare, aceste frământări și zvârcoliri de moarte.</p>
<p>Se părea că natura luase expresia cea mai solemna, cea mai sfântă, privind la aceste ființe, ca nu cumva să le turlure întru-ceva.</p>
<p>Simion, cu mâinile pline de sânge, cu ochii tulburați, cu mintea zăpăcită privea neclintit inainte ca și cum îl pironise cineva.</p>
<p>Copilul ieșise, dar, spre fericirea lui, nici un strigăt, nici o mișcare n-arăta că e viu. Mai bine ! Alt-mintreli ar fi fost încă un nenorocit mai mult, încă mii de blesteme ce s-ar fi ridicat în aer.</p>
<p>Era trântit pe iarbă, in viitorul lui culcuș. Sărmanul! Ieșise dintr-un mormânt și va intra în curând într-altul.</p>
<p>Luna se arătase din nori și cu o rază lungă, melancolică și galbenă atinse această priveliște înfiorătoare.</p>
<p>Colo, întinsă fără să sufle, Sara zăcea pe iarbă cu hainele în neregulă, cu picioarele sucite, înotând, în sânge; alături de ea Simion îndobitocit, cu expresia unei mumii egiptene, cu fruntea înecată de sudoare, cu mâinele pline de sânge și hainele stropite, iar la piciorele lui, înfășurat ca intr-o manta subțiri de cauciuc, copilul era asvârlit.</p>
<p>Nimic, nimic nu tulbura această groaznică tăcere.</p>
<p>Sara nu mai suspina, nu mai respira.</p>
<p>Cu mâinele zgârcite, cu fața liniștită dormea, dormea adânc un somn liniștit fără vise.</p>
<p>Trecură mai multe minute astfel.</p>
<p>Simion se apropie de Sara.</p>
<p>— Saro, Saro cum ți-e, ii zise el mișcând-o.</p>
<p>Dar nici un răspuns, nici o vorbă.</p>
<p>Sara dormea, dormea adânc un somn liniștit.</p>
<p>Tăcere împrejur.</p>
<p>Vântul sufla încet și rece.</p>
<p>Noaptea era pe sfârșite.</p>
<p>Spre răsărit cerul se crăpa și o roșață ca jăratecul se arăta cu încetul.</p>
<p>Când Simion văzu că Sara nu-i răspunde, începu să o zguduie cu furie. Nici o vorbă însă. Sângele începu să curgă din pântecele ei mai puternic.</p>
<p>— A murit! șopti el cu o voce înecată. A murit !...</p>
<p>Și cu gura căscată privea spre ea.</p>
<p>Obrazul ei părea ca un cap săpat in marmura cea mai albă, buzele ii erau supte de sânge.</p>
<p>- A murit!.... A murit!.... bolborosea el mereu.</p>
<p>Aurora se arăta. Cu cât trecea vremea se făcea mai lumină și împrejurimea părea mai groaznică.</p>
<p>înfățișarea asta sălbatecă și înfiorătoare era atât de tristă cât de îngrozitoare.</p>
<p>Simion se cutremură.</p>
<p>Vedea că Sara e moartă. Nimic nu-l mai lega de locul acesta. Ba, ca un fulger, ii trecu prin gând:</p>
<p>— Dacă m-o găsi cineva aici plin de sânge? Dacă o afla că am ucis pe Isac?</p>
<p>Și ca jidovul rătăcitor, cu ochii plecați spre pământ fugea, fugea înainte, se depărta de locul nenorocirei, unde două suflete zăceau !...</p>
<p>Nimic nu-l mai făcea să simtă durere de ce a fost. Mintea sa nu era ocupată decât cum să se depărteze mai repede și să șteargă orice urmă de bănuială asupra sa. Îi era teamă. Auzise că spânzurătoarea e pedeapsa criminalilor. Ținea la viață. Pierderea Sarei, pentru moment, nu-l stăpânea, era altceva mai puternic, mai grozav: Dacă l-ar prinde ?</p>
<p>Mergea înainte!</p>
<p>Nu se îngrijise a se șterge încă de sânge.</p>
<p>Se văzu În ce hal este.</p>
<p>Se opri la o fântână și se curați peste tot.</p>
<p>Uitându-se in apă se văzu galben, cu fața zbârcită, mai bătrân parcă cu zece ani.</p>
<p>După ce sfârși cu aceasta își întoarse cămașa pe dos ca sa nu i se vadă petele de sânge și plecă înainte.</p>
<p>Umblă toată ziua cu frica crescând ca nu cumva sa-l vază cineva care să-l cunoască. I se părea la fiecare pas că drumeții se uită la el și că spun între dânșii: Uite ucigașul lui Isac !</p>
<p>Pe la apusul soarelui ajunse în orășelul de unde trebuia să ia trenul spre Varșovia. Merse în gară. Lui, care nici odată nu ieșise din sat, i se păru ceva însemnat acest oraș cu gara și zgomotul său extraordinar. Se simțea pierdut, dar, fără să-și piardă cumpătul, cu un deosebit curaj, întrebă de unde se iau biletele, plăti doue ruble și se sui în vagon.</p>
<p>O mulțime de senzații necunoscute încă se născură în el cu plecarea trenului. Numai de astă dată cugetă ce se va face în mijlocul acestei lumi pe care el n-o știa nici din practică, nici din auzite. Niciodată n-a cugetat până acum la așa ceva și nici nu putea să gândească în mijlocul singurătăți satului, unde își trecuse douezeci de ani. Acum însă, când cugeta că va intra în Varșovia, oraș despre care auzise vorbindu-se o mulțime de minunății, i se făcu teamă deocamdată, se liniști apoi și se umplu de curaj și veselie în urmă. Iși uitase parcă de Sara !</p>
<p>Trenul zbura mereu.</p>
<p>Noaptea se lăsase liniștită cu vântul ei de toamnă.</p>
<p>Simion nu putea să doarmă. era frămânât de nenumărate gânduri care se amestecau cu zgomotul ce-l producea zăngănitul trenului, tremuraturile ferestrelor și șueratul mașinii.</p>
<p>Mașina fluieră lung și ascuțit, oamenii somnoroși se împingeau unii pe alții dându-se jos.</p>
<p>Ajunsese-n Varșovia.</p>
<p>Simion își găsise în vagon un om care să-i dea oarecare amănunte și sa-i spue că peste drumul gării, în strada din spre dreapta, e o cârciumă ieftină unde putea dormi cu parale puține.</p>
<p>Ajunse și o găsi.</p>
<p>Înăuntru era fum și miros de vin. Simion deși crescut în mijlocul acestei putori, dar se cutremură la mirosul acesta, se dezgustase de vin. Se așeză într-un colț și după ce mânca ceru să se culce și i se dase, într-o odaie cu mai multe pături așternute cu rogojini, un loc.</p>
<p>Adormi cu greutate, dar adânc.</p>
<p>A doua zi sculându-se și intrând în cârciumă se așeză la o masă, alături de doi cazaci care vorbeau în tăcere.</p>
<p>— Și când te pornești Nicolae ?</p>
<p>— Mâine, poate chiar mâine.</p>
<p>— Tocmai la Chișinău ?</p>
<p>— Ba la vale cu opt poște. Aproape de granița din spre Bolgrad.</p>
<p>— Zi, o să vezi Românii.</p>
<p>— Ce să-i vezi, mai îmi arde mie de așa ceva?</p>
<p>— Soldații Români sunt tare buni Nicolae. Și apoi și armata lor e mai ușoară ca a noastră. Eu, sa fie să fac milităria a doua oară, acolo aș face-o.</p>
<p>-— De unde stii?</p>
<p>— A fost un văr de-al meu pe acolo și mi-a spus.</p>
<p>Simion asculta toate acestea. Mintea lui neguroasă se însenină deodată și el, care până aici nu știa ce să facă, găsi calea pe care să umble în viitor.</p>
<p>— Mililăria Română e mai lesne de făcut. Acolo-i bine, ei, o să me duc și eu acolo să fac armata, își zise el încetișor.</p>
<p>Se apropie de masa cazacilor și se tot da în vorbă.</p>
<p>Rusul este foarte prietenos. Ajunge să-i dai o litră de votcă ca să-i deschizi gura, să-i dezlegi băerile sufletului.</p>
<p>Simion îi întrebă în ce parte vine România, pe unde ar trebui cineva s-o ia ca să ajungă acolo, până unde să meargă cu trenul și multe de astea.</p>
<p>Dupe ce află toate ce-i trebuia să știe se hotărî ca, în dimineața următoare, să plece cu trenul din Varșovia ce mergea spre Basarabia la Chișinău.</p>
<p>A doua zi se sui în vagon și, fără nici o temere, cu un curaj deosebit. Simion mergea cu gândul hotărât de a intra în armata românească. Simțea o plăcere nemăsurată gândind că va fi îmbrăcat frumos, că va merge în sunetul trompetelor și mai cu seamă era în el în mare cantitate gustul de întâmplări sângeroase, de a se război.</p>
<p>Ajunse în Chișinau. Șezu o zi întreagă, iar a doua zi luă trenul ce mergea până la un oraș cam la două poște de Bolgrad.</p>
<p>Bani mai avea destui căci luase multe ruble de la Isac.</p>
<p>Ajunse acolo, o luă pe jos până la granița Românească. Legile de oprire nu erau așa de aspre și putu trece în județul Bolgrad.</p>
<p>PARTEA DOUA</p>
<p>LICINSKI ÎN ROMÂNIA</p>
</div>
 <div type="chapter" n="7">
<p>VII</p>
<p>Două cause l-au făcut să părăsească Rusia, întâia, că se temea de faptele ce le făcuse și al doilea că imaginațiunea sa se înflăcărase ascultând spusele cazacilor despre România.</p>
<p>Belgradul era capitala unuia din cele trei județe ale Basarabiei de sud ce aparțineau României înainte de resbelul din 1877. El este un oraș cam cu vreo 10,000 locuitori, așezat la marginea de sus a lacului celui mare Jalpugul, care stă în legătură cu brațul Chilia al Dunării. În el se vorbea foarte mult limba Rusească și Românească. În partea dinspre răsărit a orașului erau cazărmile puse pe un deal tocmai pe unde intra cineva venind spre oraș.</p>
<p>Simion era plin de bucurie când ajunse și când se gândi că va intra în armata românească unde va petrece bine.</p>
<p>Dar, cugetând și frământând mai mult lucrul, se gândi că nu știe nici de cum limba românească și apoi dacă vor cerceta de unde este și ce caută acolo? La aceste gânduri un nor de întristare i se puse pe față, care văzu că era cu neputință să facă ceea ce dorea.</p>
<p>În această stare se plimba pe ulițele înguste și urâte ale Belgradului. În străinătatea care-l înconjura se simțea rău de tot. În minte se născu înfățișarea Sarei și a lui Isac. Îi părea rău ca-l omorâse. Dar el era oare de vină? Dacă n-o făcea aceasta? Nu era tot pierdut? Și acum ce se va face în acest oraș. Parale avea să trăiască încă mai multe luni bine. Va învăța limba și în urmă să intre în armată, iată cum se gândea el.</p>
<p>Asa si făcu.</p>
<p>Se duse la o cârciumă la capătul șoselei Jalpugul, care mergea spre lac. Acolo șezu mai multe săptămâni în care timp nu făcea alt nimic decât să bea și să mănânce.</p>
<p>În cârciuma aceasta veneau o mulțime de pescari care prindeau pește pe lac. In totdeauna erau veseli, roșii la față, vorbitori. Niciodată pe fața lor nu se zărea vreo urmă de supărare. Simion îi pismuia și dorea să fie și el ca dânșii.</p>
<p>într-o seară ședea gânditor la o masă lângă cinci pescari, care sorbeau vinul din paharele lor grosolane și pântecoase.</p>
<p>— Ce stai așa tăcut mă băiete, îi zise unul cel mai în vârstă!</p>
<p>— Așa e, spuse altul.</p>
<p>— Întotdeauna l-am văzut astfel.</p>
<p>- Ce taci ?</p>
<p>— Cu ce-ți trece vremea ?</p>
<p>Și toți îl întrebară câte-ceva.</p>
<p>- Cu nimic, răspunse Simion. Mănânc, beau si dorm.</p>
<p>— Prost lucru spuse cel mai bătrân, pe cave-l cheamă Andrei. Omul trebuie să muncească ca să poată petrece. Mi-aduc aminte, acum vreo unsprezece ani eram slugă la un proprietar bogat din Chișinău. Avea venit la vreo zece mii de ruble pe an. Nu făcea nimic altceva decât să se scoale pe la zece, să mănânce și să doarmă. Era necăjit peste măsură și nu mai știa ce să facă de urât ce-i era. Se-nebunea sărmanul cu tot avutul lui. Am plecat de la el peste vreo doi ani și am aflat în urmă că s-a împușcat.... Hei. Hei. Mai bine de noi. Toată ziulica muncă, cântece, veselie și seara la masă cu doi trei tovarăși petrecere. Nici că poți simți dulceața bunului până ce nu știi amarul răului.</p>
<p>— Așa e repetară ceilalți.</p>
<p>— Noroc frate Andrei.</p>
<p>— Noroc.</p>
<p>— Cum te chiamă prietene, îl întreabă altul? </p>
<p>— Simion.</p>
<p>— Ei Simione, ești om tânăr, de ce îți treci traiul în lâncezelă? Trebuie să muncești că-i păcat de d-ta.</p>
<p>— Și dacă nu găsesc ?</p>
<p>— Cum să nu afli, răspunseră alții.</p>
<p>— Uite, vino la mine, o să duci bine, spuse Andrei.</p>
<p>— Na, ce te mai vaiți. Brațe să fie, căci de lucru-i destul. Și apoi ce viață e mai dulce ca a noastră!.. Nici că se mai poate! Toata ziua în mijlocul lacului, liniștit, lucrezi în voie iară să te muncească cineva, faci totul cântând. Ei băiete nu știi ce dulce-i viața asta. Uite, eu am 52 de ani și cu toate astea parcă-s de treizeci. </p>
<p>Simion asculta toate vorbele astea cu drag. Se plictisise cu nelucrarea și lenea în care zăcea. Simțea trebuința să înceapă a lucra, să facă ceva.</p>
<p>Se hotărî deci și se Învoi cu Andrei să intre la el.</p>
<p>Chiar în seara aceea plecară cu toți către marginea lacului, unde pescarii iși aveau casele.</p>
<p>De a doua zi Simion începu viața sa de muncă. Era un om vesel, glumeț și vorbăreț, știa o mulțime de snoave pe cari le istorisea în așa fel că i-ar fi fost ori și cui drag să le asculte.</p>
<p>Se împrieteni repede cu toți.</p>
<p>Toată ziua era în mijlocul lacului, care răsuna de cântecele lui vesele. Lucra cât trei fără să se vaite de oboseală.</p>
<p>Andrei era mulțumit de Simion și se purta cu el ca cu un frate. Nevasta lui Andrei era o femeie tânăra, zglobie și frumoasă. N-avea mai mult ca treizeci de ani. Cu toții petrecură zilele de vară muncind ziua și veselindu-se seara. Iarna se apropia, balta începu să prinză pojghiță, plasa să se încordeze de frig în fundul magaziei și Simion să nu mai facă toată ziua nimic: să doarmă și să stea în cârciumă. Lui, care se obișnuise cu o viață, muncitoare de om harnic, îi veni tare greu să stea fără să facă ceva. Se hotărî să intre la stăpân în oraș, mai cu seamă că se simțea trebuință de slugi deoarece toți flăcăii fură luați în oaste pentru a-i învăța sa poarte arma.</p>
<p>Resbelul din 1877 se apropia cu pașii lui mari și zdrobilori ca să calce sub picioarele sale mii de suflete.</p>
<p>Simion întră la un doctor, care ședea într-o casă cu două caturi din strada Centrală.</p>
<p>Aici își trecu viața muncind și fără să gândească la altceva decât să-și facă datoriile.</p>
<p>În mintea lui trecutul nu se înfățișase încă, îi părea ascuns în negura depărtării. Nu se mai gândise nici la Isac, nici la tată-său, nici la Sara cu care avuse primele atingeri sexuale ca să nu zic cel de întâi amor, căci această vorbă e prea sfântă.</p>
<p>Aici, la doctorul unde slujea, era o slujnică ca de vreo optsprezece ani. Nebunatică, cu niște ochi mari și castanii, cu gesturi nervoase și isterice, se alătura pe lângă Simion, căuta să-i facă a înțelege ce dorea ea și se mira cum acesta nu căuta să-și satisfacă un ce, care pe ea o muncea cu nemilostivire.</p>
<p>Prin Aprilie doctorul își mărita una din fetele sale cu ajutorul primarului din Bolgrad.</p>
<p>..In noaptea aceea odăile erau luminate strălucit, invitații veneau neîncetat, servitorii mișuiau de ici colo, servind și căutând să mulțumească dorințele tuturor.</p>
<p>Simion se îmbrăcase cu niște haine noi: cămașa îi era curată, părul bine pieptănat așa că servitoarei îi păru mai încântător și cele mai ascunse din simțurile ei, se îndârjiră și căutau fără astâmpărare, să fie potolite. Simion, de când cu moartea Sarei, n-avusese relații cu nici o femeie. Nu se simțea mânat către nici una. În vinele lui nu se mai frământa această cerința.</p>
<p>Către ziuă musafirii începură să plece, iar viitori soți se retraseră în odaie unde, nevăzuți și nesupărați de nimeni să sigileze mai cu putere dragostea lor.</p>
<p>Simion era în odaia de jos a caselor, lângă bucătărie. Ședea trântit pe pat.</p>
<p>Servitoarea intră în odaie încet, se apropie de el și așezându-se pe pat începu să-i vorbească cu glasul plin de patimă.</p>
<p>— Ai adormit Simioane ?</p>
<p>— Ce să dormi, îndată te cheamă sus.</p>
<p>- Fie, că petrecurăm bine.</p>
<p>— Și muncirăm mult.</p>
<p>— Boierii s-au culcat, nu dormim și noi ?</p>
<p>— Ași, acum vine ziua și sunt o groză de făcut.</p>
<p>— Ba vorbă, dar mâine toată ziua ?</p>
<p>Si se lăsă cu jumătatea trupului peste Simion.</p>
<p>— Mi-e somn Simioane.</p>
<p>— Ți-o fi.</p>
<p>— Dar ție ?</p>
<p>— Și așa și așa.</p>
<p>— Hai să ne culcăm amândoi. Și prinse cu mâna dreaptă de gât.</p>
<p>La apropiarea acestui corp cald, fraged, voluptos, cu țâțele mari și pietroase semănând cu vârfurile a două căpățâni de zahar; la strânsul brațelor ei puternice, Simion, care nu se ațâțase de atâta timp, se zgudui și simți un fior cald și dulce care-l străbătu prin șira spinării.</p>
<p>— Fugi d-aci...</p>
<p>— Ba. Și-l strânse mai tare spre ea.</p>
<p>Simion, cu ochii plini de sânge, se ridică în sus, o cuprinse în brațe, buzele-i cărnoase i se lipiră de obrajii fetei și mușcând-o cu furie se îndesa mai tare în corpul ei, se pierdea mai mult în aburul unor plăceri nebune....</p>
<p>Și pe când în patul de sus se punea temelia unei nunți cu contract în regulă; in odaia de lângă bucătărie se săvârșea nunta lui Simion cu a servitoarei, fără contract pe hârtie, dar plină de patime, de pofte!.... .</p>
</div>
 <div type="chapter" n="8">
<p>VIII</p>
<p>Resbelul din 1877 se apropia cu pași nebuni. În toate, părțile era o fierbere continuă, toate sufletele erau cuprinse de îndoială, neștiind rezultatul acestui nou măcel, în care mii de oameni vor găsi moartea lăsând în urmă mame nenorocite, surori și frați ce-or jeli și soții duioase.</p>
<p>Trupele aliate în oraș făceau exerciții toată ziua. În cafenele, cârciumi, în tot locul oamenii se întâlneau și toată vorba era despre război.</p>
<p>Pe stradă dacă făceai trei pași, trebuea sa auzi:</p>
<p>— Bună ziua frate.</p>
<p>— Mulțumim d-tale.</p>
<p>— Ce vești ?</p>
<p>— Si rele si bune.</p>
<p>— Ei, ei, cu războiul? .</p>
<p>— Trebuie fără nici o întârziere să se înceapă. Nu vezi pregătirile ce se fac? Militarii că-s toată ziua cu pușca în mână? Apoi dincolo în Rusia că toți spun într-un glas și doresc războiul?... Trec cazacii cu duium.</p>
<p>— Și crezi că vom isbuti noi?</p>
<p>— Dumnezeu să știe.</p>
<p>— Dar in jurnale ce se spune?</p>
<p>— Unele vorbesc de bine și cer războiul, altele blestemă pe cei ce l-ai iscat... Și acum ca întotdeauna.</p>
<p>— Păi, să ne vedem sănătoși.</p>
<p>— Mergi sănătos.</p>
<p>Și așa în toate zilele, în tot locul și în toată vremea.</p>
<p>Simion auzea vorbind în casa doctorului, care era unul din notabilii orașului, și asculta toate cu plăcere nespusă.</p>
<p>Simțea născându-se în el o dorință nețărmurită de a intra ăn armată și a se azvârli în lupta nebună și sălbatică; să verse sânge, să calce peste trupurile semenilor săi...</p>
<p>Toată ziua mintea-i era cuprinsă de fel de fel de gânduri care mai de care mai sângeroase, mai aprinse.</p>
<p>întreba pe toți de modul cum trebue să intre în armată, dacă îl vor primi, dacă e mai bine să intre la călări sau la pedeștrii.</p>
<p>El, care de când ieșise de la Isac nu gustase vinul, nu intrase prin cârciumi, începu să stea nopți întregi prin prăvăliile și cârciumele, de lângă cazarmele de dorobanți, unde veneau o mulțime de militari. Și acolo, în mijlocul paharelor, în duhoarea puturoasa și mucegăită a vinului ce curgea pe scânduri. În aerul stricat și otrăvit de respirația și mirosul soldaților, Simion sorbea cu nesaț orice istorisire despre vreun răsboi asculta cu o deosebită pofta povestirile sângeroase, hoțiile, întâmplările, ce unii spuneau și pe care, la rândul lor le auziseră, de la bătrâni.</p>
<p>Intr-una din nopțile acestea, prin iulie, Simion era la o masă împreună cu vreo zece soldați.</p>
<p>Băuseră vreo două vedre de vin, uni luară rachiu, toți erau aproape beți.</p>
<p>— Și când o să intri mă Simioane ?</p>
<p>— Zău nu știu. .</p>
<p>— Vino mâne, căci tocmai era vorba de asta pe la cazarmă.</p>
<p>— Nu-mi plac dorobanții.</p>
<p>— De ce?</p>
<p>— Prea au căciula mare.</p>
<p>— Ei și.</p>
<p>— Parcă-s niște urși.</p>
<p>Unul care aproape beat se sculă furios și strigă:</p> 
<p>— Mă vere, tu râzi de noi. Ia bagă bine de seamă. Urs, urs dar mi-e teama să...</p>
<p>— Ce ți-ai sărit țandăra?</p>
<p>— Taci mă, Mihai. Ce te-ai îmbufnat așa? nu vezi că glumește.</p>
<p>Simion, care se aprinsese de vin în înferbințeala vorbi, se sculă dârj și punând mâna pe umărul soldatului îi strigă:</p>
<p>— He, ia ascultă, n-am teamă de tine. Sunt mai voinic ca șapte dorobanți. M-auzi.</p>
<p>Soldatul se înfurie, puse mâna pe un clondir în care adusese vinul și cu o iuțeală și putere nepomenită îi azvârli în cap lui Simion.</p>
<p>Sticla se sfărâmă și una din bucăți îi tăia osul și pătrunse adânc prin moalele capului.</p>
<p>Simion se impleteci, bătu aerul cu mânele ca o pasăre ce moare, care dă din aripi, și căzu jos. Șiroaie de sânge începură să-i iasă din cap.</p>
<p>Soldații se înspăimântară, unii fugiră, alții chemară pe cârciumar care trimise după poliție.</p>
<p>Simion în nesimțire fu luat și dus la spital. Soldatul arestat în garda pieței.</p>
<p>Sticla intrase adânc. Doctorului nu-i remăsese nici o speranță. Trei zile a stat fără să deschidă ochii, fără să vorbească, decât să suspine lung, și încetișor. Avu apoi niște friguri cerebrale îngrozitoare. Aiurea și în fierbințeala frigurilor vorbea despre războaie, se pomenea în mijlocul bătăii, că împușcă, că comanda soldaților.</p>
<p>În sfârșii timpul acesta trecu și începu să meargă spre bine. Însă, vreo patru luni se strecură și tot nu se putea ridica în picioare; era așa de slab căci ii cursese o mulțime de sânge. Apoi operația care i se făcuse spre a-i scoate cioburile de sticlă, care rămăseseră înfipte în os, toate acestea îl siliră să șază in spital vreo cinci luni.</p>
<p>Când Simion părăsi patul în care lincezise atâta vreme, se simțea cu totul altul. Gândurile de a intra în armată il părăsiseră, se simțea prea slab, fără putere și voință. Și apoi, chiar dacă ar fi voit să intre, era cam târziu; războiul se începuse și în oraș nu remăsese decât garda națională care făcea paza orașului. Intra iarăși în serviciul doctorului și șezu acolo trecându-i viața fără nici o altă faptă decât că muncea ca să-si facă datoriile si să n-audă vorbe rele.</p>
<p>Războiul se termină. Românii câștigară independența, pierdură cele trei județe frumose și românești ale Basarabiei și li se dete în schimb niște mocirle, pline de pustii, locuite de Turci Lipoveni, Greci și Tătari.</p>
<p>Când Simion află că Bolgradul a căzut în stăpinirea Rusiei se înfiora. Știa că legea Rusescă spânzură pe criminali. Îi era temă de moarte. Dacă-l vor afla că e ucigașul lui Isac ?.. Dacă?... Și gândind astfel se hotărî să fugă în România</p>
</div>
 <div type="chapter" n="9">
<p>IX</p>
<p>Ajunse în Galați. Orașul mare și plin de viața îi plăcu. Puterile îi reveniseră și se simțea destul de tare ca să înceapa a munci. Văzu că hamalâcul e cea mai bună meserie în porturi. Putea câștiga pană la 5 franci pe zi. Era un om spătos, bine legat, și toți îl chemau pe el.</p>
<p>Dar, viața aceasta ticăloasa nu se învoia cu natura lui, în vinele lui curgea un sânge aprins, neastâmpărat, care nu se mulțumea și nu putea chiar, a sta mult timp într-o singură stare. Și apoi traiul de hamal, de slugărnicie, îi trecuse de gură, nu-l mai putea mistui. Viața de pescar îi venea iar în minte. Acolo, în mijlocul apei, departe de orice patimă, subt aerul verii, adiat de vânturi și purtat de valuri, acolo i se părea că trebuie să fie lumea lui, că este ceea ce îl atrage.</p>
<p>Se și hotărî.</p>
<p>Se cunoscu prin oraș cu niște pescari care veneau mai în lunile cu pește. Vorbise de multe ori cu ei.</p>
<p>într-o zi, când îi întâlni, îi spuse ce e hotărât să facă și că, de le place, să-l ca și pe el ca ajutor.</p>
<p>Se învoiră și a doua zi plecară din Galați pe Dunăre spre Câșla, departe cu vreo 35 kilometri de Galați.</p>
<p>Ajunseră a doua zi și Simion începu viața sa de pescar, liniștită, dulce și fără nici o tulburare. Muncea mult, cu spor și cu dragoste. I se părea că traiul ii dat să și-l ducă in muncă și de aceea nici că simțea altă nevoie decât să lucreze. Stăpână-su era lipovean. Era om de vreo 40 de ani și avea o fată Mirica; înaltă, blondă, cu păru] gălbui și ochii căprui.</p>
<p>Simion, fară să gândească la ceva, îi vorbea și o încânta și descânta cu glumele șiznoavele lui. Mirica se lăsa dusă de vorbele dulci și se simțea mai apropiată pe zi ce trecea, de Simion. Acesta nici nu simțise, sau chiar de-ar fi știut, ar fi ocolit asa ceva, căci n-ar fi vrut niciodată să înșele pe stăpânul său care se purta cu el ca un tovarăș. Zilele treceau; Simion muncea cu hărnicie si tragere de inimă; Andreff era mulțumit de Simion, iar Mirica se pierdea după el.</p>
<p>Intr-o zi Andreff plecase la Tulcea, care e în depărtare de Câșla vreo jumătate de poște. Plecase cu barca pe Dunăre și trebuia să stea acolo vreo trei, patru zile.</p>
<p>Simion trebuia să plece ca să pescuiască. Luă o luntre, puse ea în plasa și vru să se pună înăuntru când, repede ca o căprioară, Mirica venea strigându-i:</p>
<p>— Unde pleci Simioane?</p>
<p>— La pescuit.</p>
<p>— Stai că merg și eu.</p>
<p>Și fără să mai aștepte ceva se sui în luntre, dete una cu lopata depărtând-o de mal și se așeză în partea dreaptă a băncii unde ședea Simion. Se depărtaseră de-a binele de mal și valuri liniștite îi duceau mai departe, în mijlocul Dunării, a brațului Chilia.</p>
<p>Ziua era liniștită, soarele căldicel, timp bun pentru îndrăgostire.</p>
<p>Simion nu era mirat de fel că Mirica se suise în luntre, că se așezase lângă el, că erau amândoi singuri. În mintea lui visurile nu locuiseră niciodată. El era ca dobitoacele ce trăiesc, mănâncă, fără să știe de ce, și fără să simtă alt gust decât mulțumirea pânlecelui plin..</p>
<p>Lopata mânată de brațele puternice ale lui Simion împingea luntrea mai departe, care spinteca cu furie apa liniștită a Dunării.</p>
<p>Mirica, care tăcuse până acum, se lipi mai tare de Simion și cuprinzându-l cu o privire dulce îi zise :</p>
<p>— Simioane, ai fost vreodată amorezat ?</p>
<p>Simion încreți fruntea. Iși aduse aminte de Sara și o văzu parcă lungită la pământ, marginea șoselei înnotând în sânge.</p>
<p>— De ce ?</p>
<p>— Vreau să știu, îi răspunse ea.</p>
<p>— Și dacă aș fi fost?</p>
<p>— N-ar fi nimic. Dar acum ai vreo amantă ?</p>
<p>Ți la vreo femeie ? Ce zici?...</p>
<p>— Nici că nu-mi arde de asa ceva.</p>
<p>— Dar dacă cineva te-ar îndrăgosti.</p>
<p>— Treaba ei.</p>
<p>— Dacă ar fi o femeie frumoasă.</p>
<p>— Știu eu.</p>
<p>— Simioane, de ce nu vrei să trăim amândoi. Și tânăra lipoveancă cu buzele groase, se îndesă mai mult spre el și-i petrecu mâna peste mijloc.</p>
<p>El tăcu. Nu simțea nimic care să-l miște, care să-i nască vreo simțire în vine.</p>
<p>— Ia lasă-mă. Vrei să răsturnăm luntrea?</p>
<p>Uite... Na... Se apleacă. Stăi la locu-ți. De știam plecam singur.</p>
<p>— Și dacă s-o răsturna?.. Pierim amândoi. Tot nu mi-e dragă viața. Și aplecându-și capul pe mâni începu să lăcrimeze.</p>
<p>Simion tăcea și mâna repede luntrea.</p>
<p>Lopețile băteau în tăcere apa care sărea în stropi mari împrejur.</p>
<p>— Mirica se smuci parcă din piroteala în care căzuse și ca și cum ar fi luat o hotărâre se uită lung la Simion și îi spuse cu un glas puternic.</p>
<p>— Simioane tu stii că îmi ești drag.</p>
<p>— Ia lasă vorbe de-astea. Hai să spunem altele.</p>
<p>— Ba. Tu trebue să fii amorezat cu altcineva.</p>
<p>— Zău dacă sunt.</p>
<p>— De ce nu mă iubești Simioane? De ce?</p>
<p>Și își petrecu brațele peste gâtul lui. Biata fată, era în vârstă când dragostea se prinde grozav și se întinde ca lipitoarea.</p>
<p>Simion nu știa ce să facă.</p>
<p>Nu simțea în el nimic care să-l mâne ca s-o strângă în brațe, ca s-o mângâie.</p>
<p>Vedea bine că Mirica era îndârjită, că dacă ar fi stat fără să-i spună ceva care s-o liniștească să espune la cine știe ce pericole.</p>
<p>începu să o sărute, s-o încredințeze că o iubește.</p>
<p>— Simioane cere-mă tatei.</p>
<p>— N-o să mi te dea.</p>
<p>— Aș, l-oi ruga eu. I-oi spune multe.</p>
<p>— Degeaba.</p>
<p>— Incearcă-te și de n-o vrea...</p>
<p>— Ce o să faci.</p>
<p>— Să fugim amândoi.</p>
<p>— Ași. O să ne caute și o să dau de necazuri.</p>
<p>Mai bine să stăm așa cum sunt...</p>
<p>— Nu. Nu. Dacă ți la mine. Dacă ți-e teamă ție, i-oi spune eu.</p>
<p>— Haide acasă și vom mai voibi despre asta.</p>
<p>întoarse luntrea fără să fi pescuit ceva și tăcut, gânditor ajunse acasă.</p>
<p>De însurătoare nu-i ardea lui. Era o fire prea nestatornică ca să-și poată lega viața cu o femeie ca să fie numai al ei și în urmă, când copiii vor veni unul câte unul, să trebuiască a-și toci toată viața spre a hrăni atâtea guri și a îmbrăca atâtea corpuri. Și apoi, chiar dacă ar fi vrut s-o ia, știa bine că Andreeff nu i-o va da.</p>
<p>Nu, nimic nu-l atrăgea că s-o iubească.</p>
<p>Se gândea însă, cum să scape de această copilă nebunatică, care, fără ca el să-i spună vreo vorbă, îi sare de gât!</p>
<p>De câtva timp alt pescar îi propusese să vie la el în tovărășie și amândoi să muncească. Se hotărî deci, să părăsească casa lui Andreeff și astfel să se depărteze și de Mirica potolindu-i astfel dragostea.</p>
<p>într-o seară, cam vreo săptămână după ce se plimbase pe Dunăre cu Mirica, el o întâlni în tinda căsii. Se apropie de ea și o văzu mai slabă ca altă dată și mai palidă.</p>
<p>— Bună seara.</p>
<p>— Ce faci Simioane?</p>
<p>— Mulțumim.</p>
<p>— Dar de ce de la o vreme mă tot ocolești?</p>
<p>— Am prea multe pe cap. Peștele se caută și e de lucru pe baltă. Nici nu era rost să pot face altfel.</p>
<p>— Noi vorbiserăm ceva Simioane?</p>
<p>Simion se prefăcu că nu știe ce vrea să zică și răspunse mirat:</p>
<p>— Ce Mirico?</p>
<p>— Sa mă ceri tatei de nevastă.</p>
<p>— Pai, ți-am spus de atunci că nu merge.</p>
<p>— De ce adică ?</p>
<p>— N-o să vrea să mi te dea și apoi...</p>
<p>— Ce?</p>
<p>— Nu-mi arde nici mie de însurat.</p>
<p>— Așa ?</p>
<p>— Nici vorbă. Eu sunt fără nici un rost. Și o sa plec zilele astea spre Tulcea. Am vorbit cu Iordan Spencoff să ne facem tovarăși.</p>
<p>— Merg și eu Simioane.</p>
<p>— Ba, vorbă. Cată-ți de treabă !</p>
<p>- Tu nu ți la mine de fel.</p>
<p>— Știu eu.</p>
<p>- Eu te iubesc Simioane și de aici vreau să fim împreună.</p>
<p>— Nu se poate.</p>
<p>Fata începu să plângă.</p>
<p>Simion o privea fără să se înduioșeze. Lacrimile ei nu-i atinseră coardele inimii sale și nici o vibrare nu se produse în ea. I se părea ceva obișnuit că această copilă de vreo 17 ani să plângă. El nu simțea încă durerea dragostei, atunci când iubești fără să fi iubit, fără să fi plătit cu aceeași patimă.</p>
<p>— Noapte bună și să rămâi cu bine. Eu plec mâine, îi spuse el întinzându-i mâna.</p>
<p>— Simioane ia ascultă!... Dacă mâine când vei pleca nu ai vrea să mă ei și pe mine, să știi că mă arunc în Dunăre. Să știi că nu glumesc. Simion plecă fără să fie atins de vorbele din urmă ale fetei.</p>
<p>Cum? Să se arunce în Dunăre pentru așa ceva! Nici ar fi putut intra în capul lui asemenea idee. El iubise femeiea fără să știe de ce. Pe Sara, întâia lui dragoste, n-o avuse mai aproape decât în momentul astâmpărării poftelor lor. Alminteri nu pricepea dragoste. De când Sara murise nu atinsese de cât pe slujnica de la doctorul din Bolgrad și cu aceea dormise câteva nopți mai mult silit decât împins de dorințe.</p>
<p>— Asi... Se aruncă în Dunăre. Vorbă de copilă. Ce-o să-i fac eu. O să uite în curând.</p>
<p>A doua zi de dimineață spuse lui Andreeff hotărârea lui. Acestuia i-a părut rău căci Simion fusese un om tare cinstit.</p>
<p>Simion plecă.</p>
<p>Când întoarse ochii spre casa lui Andreeff, văzu pe Mirica privindu-l lung și ștergându-și lacrimile.</p>
<p>Ce-i păsa lui.</p>
<p>Niciodată nu iubise așa cum se înțelege și și simte adevărata dragoste.</p>
<p>Se depărtă de Câșla unde petrecuse niște zile frumoase, cele mal frumoase din viața lui, poate. Acolo, cu cugetarea curată, fără să fi gândit la trecut, îsi torsese firele vietii, niște zile liniștite, dulci; muncise cât trei, fără să se simtă obosit, fără să fi crâcnit vreodată.</p>
<p>Pentru o altă inimă această despărțire ar fi fost foarte grea, foarte dureroasă. Pentru el însă, inconstient de ceea ce se petrecea în jurul său, se părea un ce fără nimic extraordinar în el, o faptă care trece nebăgată în seamă ca orice lucru de nimic.</p>
<p>Nu se gândea decât la viitoarea tovărășie. Avea strânse o mulțime de parale cu care putea să învârtească un negoț mărișor. Pescar bun era și deci surâdea de câte ori cugeta Ia viitor pe care și-l închipuia cu culori strălucite.</p>
<p>Ajunseseră în seara aceea în Tulcea. Intrară în oraș prin strada Isaccea. O luară apoi pe strada Sf. Nicolae, trecură prin strada Frumâsă unde este Catedrala Sf. Nicolae și merseră spre dosul pieței unde e biserică Rusească și unde viitorul tovarăș al lui Simion îsi avea casa.</p>
<p>Tulcea este un oraș cam cu vreo 16 mii de oameni, mare parte români, turci, greci, bulgari, evrei și lipoveni. De la 1878 a început să se organiseze, străzile să fie aliniate, unele ca strada Babadag, Sf. Niculae să se paveze și înfrumusețeze. El e capitala județului Tulcea, care împreună cu județul Constanța, formează Dobrogea.</p>
<p>Orașul e așezat la Dunăre pe brațul Sf. Gheorghe, având un port care e unul din cele mai bune ale Dunării.</p>
<p>Orașul e împărțit în două culori: cea de roșu și cea de galben. Fiecare culoare e administrată de câte un comisar, iar peste aceștia se află un polițist. Culoarea de roșu cuprinde partea de apus, iar cea de galben partea de răsărit a orasului.</p>
<p>Străile sunt late, pavate, iluminate cu lămpi cu gaz. Casele sunt cele mai multe în stil modern. Între străzile mai principale sunt: Strada Babadag (Calea Victoriei) care duce prin comunele Cataloiu, Frecăței, lenichoiu, Congaz spre Babadag, care e cam vreo 30 kilometri departe de Tulcea; apoi strada Isaccea care duce la Galați prin Câșla, Isaccea, Rachel, Luncavița, Văcărești, Gărbău și lungă de vreo 2 poște și jumătate; șoseaua Mahmudia care duce la Mahmudia prin Malcoci, Sarghiol și Hagighiol; apoi străzile Elisabeta-Doamna care, împreună cu strada Basarabilor și Grivița înconjoară piața de Sâmbătă; strada Sf. Niculae pe care se află catedrala Sf. Nicolae ; Carol I, pe care se află piața de marți; Sf. împărați cu biserica cu acelaș nume; strada Fântânei care, cu Bunavestire și Traian înconjură biserica grecească sau Buna-vestire; Pescăria unde se afla cazarma de infanterie; strada 17 Noembrie cu școala Tureașca, o stradă Stătescu cu casa Stătescu, fast prefect: strada Portului de-a lungul Dunării și altele.</p>
<p>Tulcea este așezată în mijlocul unor dealuri ramificații din culmea Taviandagk. Ele sunt acoperite în mare parte cu vii dând vinuri forte bune.</p>
<p>Viața în Tulcea, ca în toate porturile, este veselă. Lipovenii cu cămășile lor roșii și galbene, cu părul lung și tăiat pe spate; Turcii cu tulvurii fluturători, se întâlnesc prin ceinării, care sunt o mulțime, mai cu seamă Marțea si Sâmbata, zilele de târg și acolo vorbesc, strigă, râd nebunește.</p>
<p>Simion chiar a doua zi începu a se împrieteni cu unii cu alții căci era bun de gură și știa o mulțime de istorii.</p>
<p>Casa lipoveanului unde ședea era mică, dar curată. Roșu și galben era mai pe fiecare lucru și toate erau cumpărate gata nu făcute, ca la țăranul român, în casă.</p>
<p> Într-una din zilele săptămânii, într-o Sâmbăta, Simion era în ceinăria din mijlocul pieței dintre strada Basarabilor, Elisabela și Grivița.</p>
<p>Sta la o masă și sorbea o ceașcă cu ceai vorbind cu mai mulți pescari.</p>
<p>Ușa se deschise încet și intră Andreeff, fostul lui stăpân, cernit la mână și plin de tristețe.</p>
<p>Simion nu observă doliul de la mână și văzându-l îl chemă la masă.</p>
<p>Bună ziua Andreeff, bună ziua. Vino aci lângă cunoscuți. Ce mai faci ?</p>
<p>— Bine, mulțumim.</p>
<p>— Cu ce treabă pe aci? Ce vânt te-a adus ?</p>
<p>— la, târguieli pentru casă.</p>
<p>— Ce-ți mai face nevasta ?</p>
<p>— Bine.</p>
<p>— Dar Mirica ?</p>
<p>— Uite ce face, și-i arătă doliul care era împrejurul brațului.</p>
<p>Simion se înfiora.</p>
<p>— Cum asta Andreeff ?</p>
<p>— Bine. A murit a luat-o Dumnezeu</p>
<p>— Când?</p>
<p>— Trei zile după ce ai plecat.</p>
<p>— Păi, era sănătoasă teafără?</p>
<p>— Când vine necazul, vine.</p>
<p>— Și de ce a murit?</p>
<p>— S-a înecat...</p>
<p>Simion, care ținea ceașca de ceai în mână se cutremură așa tare că lăsă să-i cadă ceașca care se sparse și umplu prăvălia de ceai.</p>
<p>— Dar ce ți-e Simioane, îi ziseră mai mulți.</p>
<p>— Nimic, îmi alunecă ceașca.</p>
<p>Apoi întorcându-se către Andreeff:</p>
<p>— Zeu Andreeff îmi pare rău. Biata fată. De ce s-o fi înecat? A căzut din întâmplare sau cum?</p>
<p>— Ba, cu toată voia ei. S-a azvârlit după malul unde sunt magaziile cu luntrile.</p>
<p>Și ștergându-și o lacrimă Andreeff se depărtă luându-și ziua bună de la Simion.</p>
<p>Acesta rămase ca trăsnit câteva minute. Pe mintea lui se pusese ca un zăbralnic negru. Știrea despre moartea Miricăi îl atinse îngrozitor. Se schimbă într-un moment.</p>
<p>Cum? ea să se înece? Aceasta n-ar fi crezut-o el niciodată. Care va să zică erau adevărate spusele ei. Biata fată! Și aceasta din pricina lui și numai a lui.</p>
<p>Ieși afară după ce plăti paguba ce făcuse.</p>
<p>I se părea că lumea se uită spre el; că toți îl arată cu degetul strigând:</p>
<p>«Priviți, acesta și-a ars pe tatăl, a omorât pe stăpână-său, a lăsat moartă o femeie pe drum și în urmă, din pricina lui, s-a înecat o fată! Priviți-l și osândiți-l»</p>
<p>Se duse acasă.</p>
<p>Intră în odaia lui și se tânti pe pat.</p>
<p>Capul îi zvâcnea și venele îi erau umflate de păreau niște coarde de bas. Simțea că sângele i se îngrămădește, că obrajii i se aprind, că înebunește.</p>
<p>Prin tot trupul simțea o fierbințeală și niște junghiuri grozave ca și cum ar fi făcut cine știe ce călătorie mare.</p>
<p>În față vedea sânge și iar sânge. I se părea că zărește printr-un colț pe tată-său arzând, zvârcolindu-se în durerile morții și strigând:</p>
<p>— Simioane, Simioane, ajutor!.</p>
<p>Flacăra se întindea mereu, îl cuprindea și pe el, o simțea că se suie de la picioare la pântece, apoi spre cap. Îl ardea, îl frigea, simțea durerile toate, dar nu se putea apăra de ea, era nemiloasă!..</p>
<p>Toată noaptea n-a putut dormi.</p>
<p>Dimineața, când s-a sculat, părul de pe lângă tâmple îi albise și ochii îi intrară grozav în fundul capului.</p>
<p>Veselia sa de altă dată îi dispăruse, se simțea greoi, leneș, moale ca un copil.</p>
<p>Căuta să se îmbărbăteze, căuta să alunge departe visele acestea groaznice, zadarnic: Icoana trecutului îi venea înaintea ochilor plină de grozăvie și crimă:</p>
<p>N-apucă să facă câțiva pași că totul îi părea că-i plin cu sânge, că rânjește drăcește în fața lui, ca îli șoptește : Banditule, omorâtorule...</p>
<p>Și el, care niciodată aprope n-a plâns, s-a închis în casă și lacrimi amare au început să-i curgă din ochi.</p>
<p>Tată-său, Isac, Sara și Mirica se iveau înaintea să, toți palizi, istoviți de sânge, cu fața strânsă de dureri și amenințându-l cu grozăvie.</p>
<p>În astfel de chinui se zvârcolea de o vreme. Zilele îi treceau triste și cu cât mergea, remușcarea de cele ce făcuse se aprindea, se mărea în sufletul său. Nu mai putea să mănâce, să lucreze, să doarmă !.. Viața-i părea tristă mohorâtă, parcă ar privi-o printr-o sită deasă și neagră.</p>
<p>— Ce ți-e Simioane, ce ai? De la o vreme pari ofilit de tot, îl întrebau cunoscuții ?</p>
<p>— Nimic, răspundea el scurt.</p>
<p>Visurile de noapte nu-i dădeau pace, ziua iarăși se zvârcolea în dureri nebune. I se părea că vede mereu sânge și foc.</p>
<p>Se certa cu toată lumea, orice făcea nu-i plăcea, dormea tot timpul.</p>
<p>Simion, flăcăul puternic altă dată, se storcise, se uscase ca un pom pe care-l tai din rădăcină.</p>
<p>Intr-o seară intră în odaia tovarășului lui si găsindu-l șezând la masă se așeză alături încercând să glumească.</p>
<p>Apoi, ca și cum ar fi luat o hotarâre îi spuse:</p>
<p>— Frate, să-m dai ce mi se cuvine din tovărășie.</p>
<p>— Dar de ce ?</p>
<p>— Vreau să plec de-aci.</p>
<p>— Nu mai glumi Simioane. Cum așa?</p>
<p>— Bine, mi s-a urât. Și apoi nu vezi că locul ăsta nu-mi priește de fel ? Nu vezi ca slab și ofilit sunt?..</p>
<p>— Stai aici cu noi mai bine. Te-om îngriji, vom veghea asupra sănătății tale; unde vrei să te duci, în străini ?</p>
<p>— Unde-oi vedea.</p>
<p>— Și anume ?</p>
<p>— Plec la Galați. Mi s-a urât pe aici.</p>
<p>— Rău faci Simioane. Îmi pare rău.</p>
<p>— N-am ce face. Trebuie.</p>
<p>— Și când ți-ai pus în gând să pleci?</p>
<p>— Mâine dimineață.</p>
<p>— Bine, mai pe urmă ne-om socoti atunci. Dar îmi pare rău că pierd un tovarăș așa bun ca tine.</p>
<p>Simion ieși afară și se întoarse apoi înăuntru.</p>
<p>Pescarul era un om foarte cinstit. Se socoti cu Simion până la o para și părându-i rău că se desparte de el îi dori sănătate și pace bună.</p>
<p>Simion se întoarse în odaie.Înercă să dormă dar nu putu. Ochii îi ardeau.</p>
<p>Toată noaptea aceasta, ca celelalte de până acum, o trecu în fiori de groază.</p>
<p>Nu știa unde să plece.</p>
<p>Dimineața se sculă și ieși cu paralele vreo două sute de lei în buzunar. O luă pe strada Elisabeta-Doamna, trecu prin strada Frumoasă în strada Sf. Nicolae. Tocmai atunci când trecea el, biserica era deschisă. Fără voie se simți tras către ea. Intră înăuntru și începu a se cruci și ruga.</p>
<p>Ieși afară parcă mai înveselit.</p>
<p>În mintea sa, cu iuțeala gândului, se născu o hotărâre.</p>
<p>Știa bine că în apropiere este mănăstirea Cocoș.</p>
<p>Se dezgustase de viață, se hotărî deci să intre în mănăstire.</p>
<p>Liniștea, care i-o aduse acele câteva clipe ce stase în biserica desigur o va găsi și în mănăstire.</p>
<p>Se hotărî și se însenină când cugetă la ceea ce va face.</p>
<p>O luă pe strada Babadag cu pașii grăbiți, trecu bariera, pe unde este drumul ce duce la cimitirul ovreesc, în fața căruia sunt, trei mori de vânt, și merse înainte pe șosea, cu lucrurile strânse într-o pânză alba și legate pe un băț ce-l purta pe umăr.</p>
<p>Ziua era frumoasă. Soarele vesel, ca un fecior de împărat zburdalnic alerga pe cerul fără nori.</p>
<p>Se simțea ca născut a doua oară când cugeta că, în tăcerea și pacea monasticei, va gusta odihna de care avea nevoie; va uita păcatele ce le-a făcut și le va ispăși prin post și rugăciune.</p>
<p>Trecu prin Cataloi, sat locuit mai mult de turci ș tătari; lăsă în urmă Frecăței, Telița, trecu pe lângă dealurile cu vii de la Sarica și se apropia mereu de mănăstirea Cocoș.</p>
<p>Erea foarte hotărât să se ducă la starețul mănăstirii, sa-i spuie dorința sa, să-i dea în primire paralele ce le avea asupră-i și așa, cu inima liniștită, să caute să-și împace gândul cel prea tulburat.</p>
<p>Noaptea, o trecu în mijlocul câmpului.</p>
<p>A doua zi dis de dimineață se îndreptă către mănăstire.</p>
</div>
 <div type="chapter" n="10">
<p>X</p>
<p>Mănăstirea Cocoșu este departe de Isaccea cam vreo poștă. Așezată pe o pajiște verde și plină de flori, ici și colo câte un lac limpede plin cu pește, păduri de tei și salcie, pare ca un colțișor de rai pitulat de ochii omenești.</p>
<p>împrejurul acestei pajiște plină de frumuseți și farmece se află dealurile Baba Gișa, dealul cu Cruce, Muntele Oglinda, iar jos Valea Brăileancă o vale de toată frumusețea, având un covor de iarbă verde, deasă și moale ca lâna de miel.</p>
<p>Mănăstirea are o vechime de peste 100 ani, când era un schit mic în care se vedea un călugăr bătrân împreună cu paracliserul schitului.</p>
<p>Însă pe la anul 1853 a fost refăcută, s-a zidit biserica cea nouă din mâna stângă cum intri pe poartă, s-a dres și întocmit din nou cea veche, s-au zidit casele cu două aripi și două caturi și având forma unui unghi drept.</p>
<p>Biserica cea nouă este frumoasă, zugrăvită bine și având în frunte o inscripție, însemnând:</p>
<p>Această sfântă biserică e zidită in stăreția preacuvioasei sale Visarion Arhimandritul întemeitorul acestui sfânt locaș, iar cu cheltuiala dumisale Hagi-Nicolae-Ghișa-Popuarul, s-a zidit această biserică în anul de la Hiistos 1853.</p>
<p>Casele unde stau cei vreo 90 de călugări mai tineri și mai bătrâni sunt noi, frumoase și încăpătoare. Jos sunt pivnițele pline cu boloboace cu vin din care li se dă joi, duminica și la sărbători câte un pahar.</p>
<p>Alminteri, cum această mănăstire are moșia și pământurile ei, vie frumoasă la Sarica, viața călugărescă de acolo este liniștită și fără multe nevoi.</p>
<p>Simion fu dus în odaia starețului.</p>
<p>- Cum te cheamă băiete ?</p>
<p>— Simion, prea sfinția voastră.</p>
<p>— Ce gând te-a adus la noi?</p>
<p>— Dorul de a mă călugări.</p>
<p>- O să poți sa suferi și să te obișnuiești cu viata noastră? Tu ești încă tânăr și trebue să-ți fie tare greu.</p>
<p>— M-oi, obișnui cu toate astea, sfinția voastră.</p>
<p>— Dar, băiete e greu să intri aci. Noi avem destui de nevoiași și... știi...</p>
<p>— Oi munci și eu împreună cu ceilalți.</p>
<p>— Greu fiule, greu de tot. Suntem destul de săraci ca să mai primim.</p>
<p>— Prea sfinția voastră am vreo câțiva lei adunați.</p>
<p>La vorbele acestea starețul se schimbă. începu să-l întrebe ce-l face să părăsească lumea, câte parale are și cu ce funcție se mulțumește, căci în mănăstire fiecare călugăr are câte o slujbă: paharnicul, cel care dă vinul, pitarul, cel cu pâinea, chelarul, cel cu magaziele, fasolarul, cel cu paza fasolei, grăjdarul, cel care păzea de grija cailor și altele de felul acesta.</p>
<p>— Eu, sfinția voastră m-oi mulțumi cu îmi veți da. Am brațe destul de tari să muncesc.</p>
<p>— Uite fiule, părintele sufragiu e bătrân rău și apoi suferă tare mult. Am să te dau lui ca ajutor. N-ai mult de lucru.</p>
<p>— Prea bine.</p>
<p>Chiar din ziua aceea Simion începu această viață nouă.</p>
<p>La început i se păru dulce, dar când văzu că toate visele lui sunt greșite, sunt mincinoase, când văzu că, în loc de un locaș de sfințenie, unde lumea să nu se pomenească, unde toată viața să treacă în rugăciuni, post și sfințenie, este o casă unde certurile, înjurăturile și faptele lumești se întâmplă în destul, începu cu încetul să se sature de viața asta.</p>
<p>Iși făcea slujba, se ruga mai toată ziua, dar niciodată nu se simțea transportat așa încât să nu se mai știe că e om, ci ceva ceresc. Nu. Împreună cu ceilalți călugări se ruga, dar numai din buze. Erau cu toții niște mașini, care, la un ceas hotărât, începeau să murmure în toate zilele aceeași și aceeași rugăciune. Nimic mai mult.</p>
<p>Iarna trecu astfel în tăcere. Mușchii lui se inmuiaseră de atâta ședere, nu făcea nimic, decât să pună masa, să dea bucatele, să toarne în farfurii. Se plictisise cu o astfel de viață ticăloasă și trândavă.</p>
<p>Părintele sufragiu era un bătrân de vreo 60—70 de ani, care nu putea dormi de fel și și trecea timpul în rugăciuni.</p>
<p>Prin mănăstire se vorbea că el în tinerețe făcuse păcate foarte mari și pentru asta i s-a luat somnul. În fiecare seară lua niște prafuri, pe care o rudă din Tulcea i le aducea, ca să poată dormi.</p>
<p>Intr-una din serile lui aprilie veni un vătășel la mănăstire, de la Tulcea.</p>
<p>N-apucă să iasă pe poartă și îndată starețul începu să strige, ba pe chelar, ba pe sufragiu, pe pitar, să dea porunci mii și sute.</p>
<p>— Vezi să fie pâinea bine coaptă.</p>
<p>— Am Înțeles.</p>
<p>- Să faci ceva cozonaci.</p>
<p>— Prea bine.</p>
<p>Și pitarul ieșea din odaia Sf. Sale.</p>
<p>Venea rândul chelarului.</p>
<p>— Sa deschizi odăile din aripa dreaptă, cele două cu geamurile mari, să le aerisești, să pui să le cureți de sus până jos.</p>
<p>— Prea bine</p>
<p>— Să iei apoi pernele cele de puf, să le primenești din nou, să pui pe jos velințele cele vărgate. i</p>
<p>—Foarte bine zicea chelarul ieșind.</p>
<p>Și așa se vorbea și se petrecea cu fiecare mănăstire din liniștea și tăcerea ei de altă dată părea un mușuroi de furnici, așa umblete și lucru de mare.</p>
<p>Ce se întâmplase?</p>
<p>În scrisoarea care o adusese vătășelul, ce venise în fuga calului de la Tulcea, era o adresă a prefectului în care anunța, și ordona starețului ca să primească cu toate onorurile cuvenite pe prințul rusesc Kersoneff, care, împreună cu nevasta sa, trecând prin Dobrogea în călătorie de plăcere, vrea să viziteze locurile mai frumoase.</p>
<p>Și negreșit că starețul, care era sub ordinele prefectului, trebuia să facă totul ca să mulțumească cum se va putea mai bine pe niște oaspeți așa de înalți și apoi, când auzi că-i prinț rusesc, ca un fier ars îi trecu prin inimă și se cutremură de bucurie cugetând și vorbindu-și singur:</p>
<p>— Dacă i-aș mulțumi peste măsură de bine, întorcându-se la Sf. Petersburg nu ar mijloci pentru vreo decorație?</p>
<p>Și cuprins de astfel de visuri frumoase, stăpânit de dorința de a purta pe pieptul prea cu vioșiei sale vreo stea strălucitoare, dădea ordine peste ordine, umbla în toate părțile; aci îl vedeai în bucătărie gustând și îngrijind de mâncări, aci în pitărie să vază daca pâinea e destul de frământată, dacă cozonacii îs crescuți; acum, ca un tânăr de douăzeci de ani suia câte trei trepte mergând în etajul de sus ca să vadă dacă părintele chelar a rânduit bine, dacă cearceafurile sunt curate frumos, dacă oglinda-i ștearsă do colb, dacă covoarele nu-s cu fața în jos. Și așa, de dimineață până la seară toată mănăstirea era în picioare ca și cum ar fi venit cine știe ce zaveră.</p>
<p>Călugării murmurau, se înjurau pe sub mustățile lor groase și stufoase; prea îi smimțise Sf. sa starețul. Niciodată nu -i muncise ca acum.</p>
<p>— O fi venind vodă, zicea unul:</p>
<p>— Ba, mitropolitul, răspundea altul.</p>
<p>— Sau prefectul?</p>
<p>- Eu am auzit că vine ministru cultelor din București, spunea altul cu siguranță.</p>
<p>Și așa toți munceau fără să știe pentru cine șî pentru ce.</p>
<p>Starețul din vârful scării privea pe sub ochelari cu mândrie la ceata de călugări ce mișunau prin curte de ici până colo, întorcându-se și sucindusc în toate părțile.</p>
<p>— Părinte Simioane!</p>
<p>— Porunciți preacuvioșia voastră.</p>
<p>— Să te speli frumos și să te premenești căci ai să servești și să ospătezi niște musafiri de viță mare. Ai auzit părinte Simioane?</p>
<p>— Prea bine sfinția voastră.</p>
<p>Și părintele Simion se înclină până la pământ înaintea starețului care chemă pe paharnic spunându-i să scoată vin de cel înfundat din pivnița a treia.</p>
<p>Noaptea când sosi călugării erau osteniți îngrozitor.</p>
<p>— Dar muncirăm azi.</p>
<p>— Am răsplătit vremea de până acum.</p>
<p>— Și cine o fi venind.</p>
<p>Simion, care ședea deoparte, răspunse ingânfat ca unul ce știe mai mult decât ceilalți:</p>
<p>— Știu eu.</p>
<p>— Spune părinte Simioane!</p>
<p>— Vin niște oaspeți de viță mare.</p>
<p>— Ce-s, români ?</p>
<p>— Bucureșțeni ?</p>
<p>— Rudă cu vreun ministru.</p>
<p>- Sunt mireni laici ? </p>
<p>Toți îl întrebau în astfel.</p>
<p>— Nu știu, răspunse Simion, dai- mi-a spus Sfinția Sa să mă gătesc și primenesc că ne vin musafiri de viță mare.</p>
<p>Și cu toții, mulțumiți și cu acest respuns, se culcară.</p>
<p>A doua zi în zori, starețul se sculă, se găti ca de sărbătoare mare și chemând călugării împrejurul lui le spuse cu glasul plin de evlavie:</p>
<p>— Vom avea deosebita cinste să găzduim pentru vreo două, trei zile în sânul acestui sfânt locaș și prea umilit, pe o persoană de neam mare, rudă cu atotputernicul împărat al Rusiei, pe prințul Kersoneff, care vine cu soția domniei sale să vadă aceste locuri. Vedeți ca să vă purtați cu multă cinste și cuviință către acești mari oameni ca, ducându-se în alte părți, să povestească cu mulțumire despre noi.</p>
<p>N-apucă bine să sfârșească și călugărul care fuse trimis înainte, se întoarse călare în fugă mare, spuind că vin.</p>
<p>Călugării se înșiruiră de la poartă pană la biserica cea mică așteptând cu smerenie sosirea oaspeților pentru care starețul arătă atât interes.</p>
<p>O trăsură boierească a prefectului din Tulcea, întovărășită de vreo patru călărași, intră în zgomotul și vuietul clopoțeilor în curte.</p>
<p>Niciun călugăr nu îndrăznea să ridice privirea spre niște oaspeți așa de înalți, rude cu împăratul rușilor.</p>
<p>Sfinția sa, Starețul, care știa bine limba ruseasca, le ieși înainte și cu vorba plină de umilință și dragoste îi primi spuându-le că stă gata la ordinele lor cu tot ce are în mănăstire</p>
<p>Prințul, era un om ca de vreo 35 de ani, înalt, blond, cu ochii albaștrii și visători, cu barba galbenă și mica, vesel și vorbind mult și cu aprindere.</p>
<p>Nevasta lui părea de vreo 25—30 de ani, scundă și bine făcută, dar având pe față un chip trist, care îți spune că această femeie trebuie să aibă ceva ascuns în cugetarea ei.</p>
<p>Amândoi păreau încântați de primirea ce starețul le făcuse și se arătară foarte mulțumiți, sărutându-i cu dragoste mâna.</p>
<p>După ce le arătă mănăstirea în toată întregimea ei, îi duse prin biserică, odăile călugărilor, prin grădinile mănăstirii. Apoi, fiindcă sosise vremea mesei, starețul îi pofti în odaia lui și se duse ca să cheme pe părintele Simion, și a-i da sfaturi cum și cum să facă, să aducă bucatele, să pună masa ca să mulțumească mai mult pe acești oaspeți.</p>
<p>-Caută în dreapta, caută în stânga, Simion însă nicăieri.</p>
<p>Îl strigă, întrebă pe toți călugării, zadarnic.</p>
<p>— Părinte Timofteiu unde e părintele Simion?</p>
<p>— Nu știu, sfinția ta.</p>
<p>— Dar d-ta părinte Zahario?</p>
<p>— Nici nu l-am văzut astăzi.</p>
<p>— Cum se poate, clar trebue să slujcască la masă.</p>
<p>— De, ne mirăm și noi unde să se fi dus.</p>
<p>— Caută-l d-ta părinte Alexandre.</p>
<p>— Prea bine.</p>
<p>Și starețul se înfuriă, trimise pe unul, pe altul, Simion nu se vedea, nu se auzea.</p>
<p>Mânia îl copleși cu totul.</p>
<p>În sfârșit chemă un alt călugăr, pe părintele paharnic, și-l dăscăli cum și cum să facă.</p>
</div>
 <div type="chapter" n="11">
<p>XI.</p>
<p>Unde era Simion?</p>
<p>A fugit oare?</p>
<p>Ce se întâmplase cu el?</p>
<p>Simion, în timp ce starețul îl căuta pretutindeni, era pe marginea lacului de lângă mănăstire cu mintea rătăcită, cu ochii tulburi, mergea de ici și până colo, dădea din mâini și bolborosea mereu:</p>
<p>—Cum Sara, să fie Sara?... Nu... Nu... Mi se pare mie. E cu neputință... Ea a murit...</p>
<p>Și iarăși ședea jos, iar se scula umblând ca un turbat, dând din mâini și oftând cu patimă.</p>
<p>Când veniseră cei doi străini ca să viziteze mănăstirea, Simion era în dreptul porții. Prins de o curiozitate ca să vază cine sunt acești doi străini, își aruncă ochii mai întâi spre prinț, apoi când se uită cu băgare de seamă spre nevasta lui, un fior din creștet până în tălpi îl cuprinse, rămase cu ochii holbați și prin deschizătura gurii îi ieși vorba: Sara.</p>
<p>Femeiea prințului semăna mult cu Sara.</p>
<p>Atunci el, cuprins ca de nebunie, fugi departe de mănăstire fără să știe unde merge, și la ce merge.</p>
<p>Și acum, ca un năuc, cu ochii tulburi și gura deschisă alerga pe pajiștea verde a câmpiei și bolborosea mereu:</p>
<p>— Nu, nu se poate!.. În noaptea aceea Sara murise. Am mișcat-o bine, n-a răspuns, n-a zis macar o vorbă... Ea e moartă bine...Mi s-a părut mie... Și apoi cum?.. Ce caută cu un prinț aici?... Cum?! Nu, nu, mi s-a părut.... Dar dacă ar fi ea?...</p>
<p>N-avea astâmpăr.</p>
<p>Simțea că un nod i se înălță din piept către gât, care vine să-l înece, să-l omoare.</p>
<p>Trecuse mai multe ceasuri astfel.</p>
<p>Nu știe ce să facă?</p>
<p>Dar, deodată ca un fulger luminos îi trecu prin minte.</p>
<p>— Da, o să aflu... Sara avea o pată roșie deasupra țâței drepte. Trebuie să văd. Dar cum? Cum o să pot eu să mă ating de ea?</p>
<p>Și iar cuprins de neliniște și bănuială, se frământa cu furie.</p>
<p>Își aduse însă aminte că părintele sufragiu ia nișle prafuri albe în fiecare seară ca să poată dormi și, îndată ce le ia, nu trece o jumătate de ceas și somnul îl prinde. Dacă ar pune el prafuri de acestea în bucatele prințului și ale nevestei lui? Atunci o să doarmă bine și el o să intre în odaia lor și astfel, fără ca cineva să știe, o să se poată încredința dacă într-adevăr femeia cea palidă și frumoasă era Sara.</p>
<p>Se întoarse mai vesel spre mănăstire. Află acolo de zgomotul ce făcuse sfinția sa, starețul, fiindcă nu l-a găsit; spuse că i-a fost rău și că a căzut în neștire pe marginea lacului, leșinat și abia acum s-a deșteptat.</p>
<p>Starețul îl dojeni aspru, dar în urmă se împacă și-l sfătui cum să se poarte față de oaspeții lui iluștrii.</p>
<p>Diseară, va aduce prânzul în odaia starețului.</p>
<p>Simion, căută în hârtiile părintelui sufragiu și găsi vreo trei prafuri.</p>
<p>Seara, când fu să ducă mâncările de jos de la bucătărie în catul de sus, în odaia starețului, pe drum turnă în mâncare praful cel alb.</p>
<p>— O să adoarmă și starețul își zise el ?.Cu atât mai bine.</p>
<p>Oaspeții fu veseli. Starețul era un om foarte hazliu și vorbăreț. Prințului îi plăcea mult vinul, așa că masa fu cât se poate de mulțumitoare.</p>
<p>După ce mâncară și mai șezură de vorbă, prințul cu nevasta se duseră spre odaia pregătită lor, duși până la ușă de starețul, care, cu vorbe blajine, le pofti noapte bună.</p>
<p>Prințul intră în odaie și fără să mai inchiză ușa cu cheia, o trase numai după el.</p>
<p>Simion, care sta ascuns în ungherul din fund, văzu toate, dar puțin îi păsa lui: chiar dacă ar fi închis ușa cu cheia ar fi găsit el mijlocul să o deschidă.</p>
<p>În mănăstire pe la 9 seara toți dormeau.</p>
<p>Prințul, obosit de drum și înfierbântat de băutură, adormi curând, nevasta lui, de asemenea.</p>
<p>Simion, cînd socoti că somnul trebue să fi cuprins toate sufletele, merse încet, descălțat de ghete, către odaia prințului.</p>
<p>Deschise ușa.</p>
<p>Nimic nu tulbura tăcerea.</p>
<p>În odaie lumina palid o candelă care sta deasupra patului și ale cărei reflecte se lăsau pe fața nevestei pințului.</p>
<p>Prințul, trântit pe un divan, dormea sforăind.</p>
<p>Simion tremura din toate mădularele.</p>
<p>Dacă într-adevăr femeia aceasta, care i se părea lui că seamănă atât de mult cu Sara, va fi chiar fosta lui amantă lăsată moartă în mijlocul drumului când fugise el de la Isac spre Varșovia? Dacă.</p>
<p>Și tremurând, cu ochii ieșiți afară din cap se apropia pe vârful picioarelor spre pat.</p>
<p>Prințesa dormea, dormea adânc.</p>
<p>El se aplecă deasupra ei.</p>
<p>Părul despletit și aruncat pe umere o făcea frumoasă, de o mie de ori mai frumoasă de cum era.</p>
<p>Simion tremura îngrozitor.</p>
<p>Cu mâinile lui grosolane dete plapuma la o parte și-i descoperi sânul; o cămașă subțire și cu brodărie lată îi acoperea pieptul.</p>
<p>Nu se deosebea nimic prin ea.</p>
<p>O dete încet la o parte.</p>
<p>De asupra țâței drepte o pată ca de vreo trei degete de lată se zărea.</p>
<p>Simion se cutremură de groază.</p>
<p>Se simți nestăpân pe el și, fără să gândească unde este, cuprinse în brațe pe acea femeie palidă și strigă ca un turbat:</p>
<p>— Saro, Saro ! . . .</p>
<p>Cînd Simion se trezi, simți răceală și umezeala beciului în care îl băgaseră.</p>
<p>La răcnetele lui de fiară sălbatică, prințul se deșteptase, nevasta lui de asemenea și începură să țipe de groază la vederea lui Simion, care căzuse ca mort pe scânduri.</p>
<p>La strigătele lor starețul și toți călugării veneau în păr desbrăcați, unii fără rasă, alții desculți; fără să știe ce se întâmplase toți strigau, unii crezând că mănăstirea a luat foc, alții că s-a surpat ceva.</p>
<p>Când intrară în odaia prințului și văzură pe părintele Simion trântit ca mort jos, se îngroziră și mai mult.</p>
<p>Cum? Ce căuta el în toiul nopții în odaia prințului ?</p>
<p>și starețul nebun de groază, fără să știe ce mai face, se învârtea în toate părțile, striga, dădea porunci, fără să spună nimic.</p>
<p>Nimeni nu pricepea ce să caute ajutorul părintelui sufragiu în odaia prințului.</p>
<p>Pe unde intrase?</p>
<p>Cum deschisese usa?</p>
<p>Simion se deșteaptă puțin și începu să bolborosească vorbe neînțelese.</p>
<p>— Isac mort.... Sara.... copilul...</p>
<p>Călugării, care-l scoaseră afară, îl luară drept că a înebunit, îl târarî în beciul mănăstirii și acolo, din ordinul starețului, începură să-i tragă cu nuiele la spate; doctorie barbară și sălbatică, care se întrebuințează și azi în casele de nebuni.</p>
<p>Starețul nu știe cum să se mai scuze de prinț.</p>
<p>Dar n-ați închis ușa, excelentă?</p>
<p>— Nu, sfinția ta.</p>
<p>— Păi, bine excelență, cum asta?</p>
<p>— Credeam că suntem în siguranță aici.</p>
<p>— Așa e, dar uitasem să vă spun, că acest călugăr e puțin cam nebun.</p>
<p>Și apoi trecea la nevasta prințului, care nu înțelesese nimic din tot zgomotul acesta, și începu să-și ceară iertăciuni că din cauza unui nebun li s-a stricat somnul. Cuvintele starețului erau așa pline de amar, că și prințul și prințesa se simțiră destul de mulțumiți și recunoscători starețului, care tremura de groză de întâmplarea nenorocită ce se făcuse și gândind că medalia visată, pe care o avea parcă pe piept, a zburat poate fără să o vază vreodată.</p>
<p>După ce-și luă noapte bună de sus făcând mătănii peste mătanii se întoarse înfuriat jos la călugării care tremurau de groază și le porunci ca să bage pe nebunul Simion în beci și să-i tragă cincizeci de nuiele.</p>
<p>În mănăstire domnea încă zgomotul pașilor, șoaptele călugărilor chiar peste miezul nopții.</p>
<p>Toți se mirau cum părintele Simion, un om foarte liniștit, să înnebunească așa deodată și cum l-a vârât nebunia tocmai în odaia de culcare a prințului?!</p>
<p>Nimănui nu-i trecea prin cap altă presupunere decât că, Simion trebue să fi înnebunit.</p>
<p>Cele cincizeci de nuiele, rânduite de stareț îi fură date, ba poate chiar cu prisos de una sau două.</p>
<p>El, când se deșteptă, se găsi în fundul beciului.</p>
<p>Îsi aminti totul și turbă de mânie.</p>
<p>Care va să zică nevasta prințului e Sara; negreșit, căci avea pata cea roșie pe țâța dreaptă. El nu se înșelase. Și acum, în fundul acestui beci întunecos, în mijlocul șoarecilor, trebuia să zacă ca un tâlhar în fundul întunecoasei ocne.</p>
<p>Se cutremură de groază.</p>
<p>încercă să doarmă, dar simțea ca în cap sângele se zvârcolește cu furie, că tâmplele-i bat cu putere ca și cum ar vrea să se spargă.</p>
<p>Dimineața se pomeni că starețul venind împreună cu cinci călugări care, cum îl văzură cu ochii roșii și umflați de nedormire, îșî șoptiră:</p>
<p>— Trebue să fie nebun, nu vedeți ce ochi are!</p>
<p>Si, fără să-i dea timp să facă o mișcare, se repeziră asupră-i și ținîndu-l strâns patru din ei, cel de al cincilea începu să-i tragă cu o vergea groasă.</p>
<p>Simion simțea că înebunește, nu de dureri, ci de rușine, de scârbă.</p>
<p>Cum? pe el, care avea brațe tari și puternice, care se credea om, nu glumă, să-l bată ca pe copiii mici? Chiar așa însă era. Așa!....</p>
<p>După ce călugării ieșiră afară, el se sculă turbat, începu să se zvârcolească prin beci, căuta să iasă afară pe undeva, să fugă, să scape de acest iad.</p>
<p>Dar, beciul n-avea decât o fereastră cu gratii groase ca de un deget, ușa era de stejar groasă și cercuită cu fier. Orice încercare era zadarnică.</p>
<p>Atunci, cuprins de atâtea dureri îngrozitoare, mistuit de neliniște, lihnit de foame și de sete, mânia lui începu se crească, să se mărească prefăcându-se într-un potop de scârbă și de ură asupra omenirii.</p>
<p>Și ca o furtună îngrozitoare spunea mereu:</p>
<p>Chiar Sara a fost.. Ea n-a murit.. Și acum în fundul acestui beci puturos mă bat socoțându-mă drept un nebun.... Ha!.. Îmi vine să turbez!..</p>
<p>I se părea că într-adever are să înnebunească.</p>
<p>Spre seară ușa beciului se deschise; unul din călugări, un om ca de vreo 40 de ani, intră înăuntru. Simion când îL văzu începu să--l întrebe cu graiul răgușit:</p>
<p>— Părinte Iosife, a plecat Sara, prințesa</p>
<p>Când călugărul auzi că vorbește de Sara, de prințesa, se convinse și mai mult că Simion e nebun.</p>
<p>— Păcat de tine părinte Simioane, șopti călugărul închinându-se.</p>
<p>După ce-i lăsă apă și pâne ieși afară.</p>
<p>Simion înțelese bine că acești oameni îl socotesc de nebun.</p>
<p>Turba de necaz.</p>
<p>Umezeala beciului, foamea ce suferise, starea nervoasă prin care trecuse, toate împreună lucreaseră ca niște friguri să-l prinză.</p>
<p>A doua zi, când un alt călugăr intră la el, îl găsi intr-un colț, întins, mai fără suflare și tremurând. Spuse starețului, care atunci porunci să-l ia sus și să-l îngrijească. Simion era prins de friguri. A zăcut două zile fără să știe de lume. Dormea și aiura mereu. În vis chema pe Sara și striga pe Isac.</p>
<p>— Vezi, spunea un călugăr altuia, a luat boala părintelui Sufragiu, și el tot așa visează noaptea, strigă nume și vede sânge.</p>
<p>— Păcat de el, om tânăr ...</p>
<p>Călugărul care Ingrija pe Simion, dormea cu el într-o chilie, cea mai depărtata. Acesta era un om de vreo 40 de ani, de origine grec, slab și cu ochii șireți. Viața si-o dusese în ticăloșie și desfrâu. Neavând ce să mai facă intrase în mănăstire, nu doar de evlavie, ci ca să nu piară de foame.</p>
<p>Când el văzu pe Simion bolnav, întins fără să știe ce se petrece împrejurul său, în mintea sa stricată se născu un gând sălbatic, un gând nelegiuit. În lipsa femeii, această bestie, cu simțurile veșnic ațâțate, cugetă să-și potolească dorințele prin Simion. Vrea să-și bată joc de firea lucrurilor, să facă, ceea ce natura n-a lăsat.</p>
<p>În fundul temnițelor și mănăstirelor, în întunericul pensionatelor și caselor de educație — temnițe moderne — vai, câte vicii nu clocesc, câte crime nu se săvârșesc, crime murdare, din cauza lipsei unor trebuințe naturale.</p>
<p>În dorința nebună de a ne numi civilizați, ascundem cu nerușinare, ceea ce nu ne convine; -ceea ce, vedem bine că există. Și dacă vreun scriitor își ridică glasul, rupând vălul de mătase care acoperea aceste fapte hidoase și sălbatice, atunci nerozii se ridică strigând cât pot: «nu trebue să fie cineva așa de murdar și să istorisească totul. Ce nebunie... Asta ar fi întocmai ca și cum un bolnav s-ar rușina să arate doctorului rana sa și ar prefera mai bine să moară...</p>
<p>Nu.</p>
<p>Trebue să nu ne sfiim a ne recunoaște păcătoșiile si ticăloșiile noastre. Trebue a nu ne lăsa cuprinși de pofta stearpă de a ne numi și crede ființe perfecte, și aslfel să căutăm a acoperi tot ce nu ne convine, sau ce ne-ar aduce vreo stricăciune perfecții noastre; căci aceasta e întocmai ca acele femei ce-și boesc obrazul cu nenumărate felurimi de dresuri, însă sub acele frumoase culori, se ascunde o piele zbârcită, argăsită de vreme !....</p>
<p>În mănăstire era o tăcere desevârșită.</p>
<p>Călugărul se apropia de Simion.</p>
<p>Ochii săi se aprinseseră ca doi cărbuni. Gura îi era deschisă ca la dobitocele întărâte. Nenorocitul! În crierul lui nu domina nici o altă idee decât dorul de a-și potoli simțurile. Se plecă asupra lui Simion, îi atinse cu mâna pe obraji, îl mângâie, se lipi mai mult de el și incepu cu o furie nebună sa-l sărute.</p>
<p>În tăcerea nopții, în mijlocul chilii mici și luminată de o candelă ce pâlpâia, călugărul dezbrăcat, aproape în pielea goală, cu picioarele și mâinile tremurând, cu ochii ca felinarele unei mașini ce se vede în depărtare, părea ca o hienă ce șade deasupra unui hoit pe care vrea să-l mănânce.</p>
<p>Simion dormea adânc.</p>
<p>Frigurile îl stăpâneau încă.</p>
<p>În mintea lui nu se frământă ideea de ceea ce se întâmplă în acest minut.</p>
<p>Călugărul tremura mai tare.</p>
<p>Dezvelise deja pe Simion și cu o mână îi neteza fruntea.</p>
<p>Candela pârâia mereu și lumina ei devenea mai licăritoare, mai palidă.</p>
<p>În minutul tocmai, când această bestie vrea să-și înceapă nelegiuirea sa, Simion se trezi din mijlocul acelui somn de plumb, și văzând pe călugăr deasupra sa, căutând să-l mângâie, înțelese adevărul și planul lui, se sculă în sus, scârbit, îngrozit, trase un pumn așa de puternic călugărului că îl ameți, trântindu-l jos.</p>
<p>Acum, când se dezmetici și văzu realitatea în toată goliciunea ei, când îsi aduse aminte de tot ce a făcut că fugise în această mănăstire ca să găsească pacea sufletului, și în loc de aceasta, a întâlnit niște oameni răi, hoți, buclucași, stricați peste fire, îl cuprinse o scârbă nemăsurată de acest loc, unde stase aproape un an și se hotărâ să fugă.</p>
<p>Era îmbrăcat.</p>
<p>Ieși afară, coborî scările, trecu prin spatele bisericii cele mici și sări gardul mănăstirii.</p>
<p>Se găsi în mijlocul câmpiei.</p>
<p>Răsuflă parcă mai cu drag.</p>
<p>O luă încet drumul spre Isaccea. Nu știa ce face, dar mergea înainte.</p>
<p>Toată noaptea umblă. Dimineața ajunse în Tsaccea, târgul era încă somnoros. Intră într-o cârciumă din apropierea barierei.</p>
<p>Toată ziua dormi.</p>
<p>Când se deșteptă se simț însănătoșit.</p>
<p>Ce să facă ?...</p>
<p>Bani nu avea de fel. Chiar cârciumarului n-avea cu ce să-i plătească.</p>
<p>În mintea lui se aprinsese o scârbă nemăsurată de omenire.</p>
<p>Cum?</p>
<p>El oare nu era ca toți ceialalțl? Nu muncise? Nu fusese om cinstit ?</p>
<p>Și această scârbă se amesteca cu groaza amintirilor de crimele ce a făptuit.</p>
<p>Că a omorât ? A ucis pe tatăl său, fără să știe ce face; a omorât pe Isac, căci alminterea n-ar fi putut scăpa de el.. Dar pe Mirica? El oare era de vină? Vina a fost dragostea ei pe care el a căutat s-o înlăture.</p>
<p>Acum, departe de mănăstire, pe care o părăsise cu groază, săturat de ticăloșiile și fără-de-legiuirile ce văzuse acolo ; scârbit de trai, el, care trecuse prin atâtea și atâtea se simți cuprins din ce în ce de niște gânduri felurite, șirete, pline de vicleșug, care, ca o șoaptă ademenitoare, îi spuneau cu glas plin de farmec: «mergi pe drumul ce-ți spunem noi, Simioane».</p>
<p>Până în ziua aceea el nu furase de la nimeni, afară de rublele de la Isac în noaptea fugiri.</p>
<p>Acum însă, când vedea că bani nu are, că cărciumarului trebuie să-i plătească, când era prea peste măsură de dezgustat și amărât de lume, se hotârî să nu mai trăiască între ei, să nu mai slugărească, ci el să fie stăpânul lor, de el să știe ceialalți de frică.</p>
<p>Și din întunecată ce-i eea fața, din zbârcită peste măsură fruntea de griji și gânduri, deodată se însenină, în colțul buzelor i se arătă un surâs drăcesc plin de mulțumire și, lungindu-se pe pătura ce acoperea patul, șopti ca o adiere de vânt:</p>
<p>— Să te vedem Simioane !...</p>
</div>
 <div type="chapter" n="12">
<p>XII.</p>
<p>Trebue sa fie oricine prea curios, nerăbdător, a ști dacă nevasta prințului era intr-adevăr Sara, fosta amantă a lui Simion, pe care el, în noaptea doua când fugise de la Isac, o lăsase în mijlocul drumului întinsă fără suflare, înotând într-o baltă de sânge și alături de ea copilul mort ; sau, această damă nobilă, plină de o melancolie dulce, pe fața căreia ședea zugrăvită o tristețe adâncă, era vreo altă femeie ce semăna cu Sara.</p>
<p>Să presupunem că n-ar fi Sara, că ar fi fost o altă damă nobilă ce din întâmplare într-adevăr aducea în trăsuri cu fosta amanta a lui Simion.</p>
<p>Dar semnul acela de pe deasupra țâței drepte, pata aceea roșie ?....</p>
<p>Iată însă ce se întîmplase.</p>
<p>Durerile nașterii, care pentru prima oară le simțea Sara, pierderea nemilostivă de sânge, mersul cel fără de contenire din noaptea aceea, toate lucrară ca durerile să fie așa de sfâșietoare încât sărmana copilă să cadă într-un leșin așa de adânc, semănând cu moartea.</p>
<p>De abia peste vreo cinci ceasuri, când Simion era departe grozav de ea, începu să-și vie în simțire.</p>
<p>Deschise ochii puțin și se văzu în mijlocul acelei singurătăți, pe marginea șanțului de lângă drumul mare, fără ca vreun om să se zărească pe șosea.</p>
<p>înțelese ce se întâmplase.</p>
<p>Copilul îl văzu la picioarele ei.</p>
<p>Dar Simion ? Unde va fi el ? </p>
<p>— Negreșit, iși zicea ea, se va fi dus undeva ca să-mi facă rost de o odaie ca să pot sta acolo.</p>
<p>Dar ceasurile se scurgeau încet, greoaie; ziua mergea tot spre sfârșit, Simion nu se arăta de fel, iar Sara era cuprinsă de neliniște, de durere, care tot o frământa încă, și de foame, căci nu mâncase nimic din ajun.</p>
<p>Nu știa ce să facă.</p>
<p>Încerca să se scoale, dar căzu iarăși pe iarbă, căci n-avea vreun pic de putere.</p>
<p>Spre seară, tocmai, auzi scârțâitul unei căruțe și fluieratul omului ce mâna boii. Ridică în sus capul și văzu pe șosea trecând căruța încetișor.</p>
<p>începu să strige chemând pe țăran.</p>
<p>Acesta, auzind gemetele și strigătele ei, opri căruța și se apropie de partea șanțulul unde era Sara.</p>
<p>Când ajunse acolo se cutremură de groază.</p>
<p>Balta de sânge era închegată și copilul învelit ca într-o manta de cauciuc, în casa sa, în mijlocul ei.</p>
<p>— Te rog frate, ajută-mă.</p>
<p>— Dar, ce s-a întâmplat fetiță ?</p>
<p>— Am făcut în mijlocul drumului. Dar te rog, nu mă lăsa aici să petrec noaptea.</p>
<p>— Dar bine, singură ești?</p>
<p>— Singură.</p>
<p>— Și de unde vii?</p>
<p>— De la un sat din depărtare mare, nu-l ști d-ta sunt, vreo zece poște până acolo.</p>
<p>— Și ce cauți pe aici ?</p>
<p>— Mergeam înainte.</p>
<p>— încotro?</p>
<p>- Spre Varșovia.</p>
<p>Țăranul rămase înmărmurit.</p>
<p>— Dar bine cum? Până acolo pe jos e cale încă de trei zile.</p>
<p>— N-aveam ce face. Dar te rog ia-mă cu d-ta și ți-oi fi mulțumitoare.</p>
<p>La început omul clătină din cap, nu prea se învoia ca să ia cu el femeia aceasta. Dar, în urmă, cugetând că ce se va face în mijlocul acestei singurătăți, cuprins de milă și mai cu seamă împins de gândul că și nevasta sa avusese zilele trecute o naștere foarte grea, se învoi și luând-o de mijloc îi ajută să meargă la căruță.</p>
<p>Când înseră bine ajunseră acasa.</p>
<p>Țăranul istorisi tot femeii, cum a găsit-o în mijlocul drumului, că făcuse, și aceasta, o femeie foarte miloasă, se grăbi să vie cu vorbe mângâietoare ca să aducă pe Sara în casa lor.</p>
<p>Văzând-o în așa hal, îi dete alte haine, ajută sa se îmbrace, îi încălzi o oală cu lapte și, fără să o descoase mult, o culcă pe un pat aproape de ei.</p>
<p>În două zile Sara era bine. Se simțea grozav de slabă, dar totuși mânca cu poftă, vorbea și începu să umble.</p>
<p>Nevasta țăranului era o femeie prea cumsecade. Ingrijae de această copilă ca de o fată a ei. Paloarea și slăbiciunea Sarei o mișcară adânc. Și apoi, mâinile mici, părul mătăsos al copilei, îi spuse că această fată-mamă nu e dintre al lor, ci vreo viță de sus.</p>
<p>Intr-una din zile, țăranul se întoarse în graba acasă.</p>
<p>— Zifca, Zifca, strigă el pe nevastă-sa.</p>
<p>— Ce e?.</p>
<p>— Să gătești, să cureți și casa.</p>
<p>— De ce?</p>
<p>— Vine contele mâine.</p>
<p>La auzul vorbei conte, Sara tresări.</p>
<p>Ea nu știa alt conte decât pe Feodor bărbatul mamei sale, și pe Vladimir tatăl ei.</p>
<p>Chemă în urmă pe Zifca și o întrebă de ce conte spune bărbatu-său.</p>
<p>— Stăpânul moșiei astea.</p>
<p>— Și unde vine Zifca ?</p>
<p>— Are în satul nostru proprietatea și castelul, și vine să petreacă vreo câteva zile la noi.</p>
<p>— Și cum îl cheamă?</p>
<p>— A, e un om cât se poate de bun. Când vine în sat intră prin toate casele, ne ajută, ne spune cum să facem mai bine ca să fim sănătoși.</p>
<p>— Dar numele-i cum îi e?</p>
<p>— Ce nu știi ?</p>
<p>— Nu.</p>
<p>— Contele Feodor, fostul consilier împărătesc. Un om iubit de toți. Șade în Varșovia.</p>
<p>Sara se cutremură.</p>
<p>Care-va să zică ea este pe moșia lui Feodor?</p>
<p>El va veni în această casă? Se va apropia negreșit de ea, îi va vorbi poate și inima lui nici că va bate la apropierea de această fată palidă, și bolnăvicioasă, care era copila nevestei lui.</p>
<p>Femeia țăranului, ocupată peste măsură, ieșise afară.</p>
<p>Sara își vâră capul în pernă și începu să plângă amar. În inima acestei copile, părăsită de părinți, crescută de niște făpturi grosolane, se frământau cele mai nobile simțăminte. Și mai cu seamă acum, când auzise că e pe moșia lui Feodor, amintirile se născură în mintea ei, niște amintiri însă pe care nu le trăise în realitate, dar le simțea, le gustase, parcă, în vis.</p>
<p>În noaptea aceea, contele Feodor veni la castelul său din acest sat.</p>
<p>Țăranii, care îl iubeau foarte mult și știau să răsplătească prin manifestări de dragoste și respect binefacerilor lui, îi ieșiră cu făclii înainte și-l primiră cu strigăte vesele și puternice.</p>
<p>A doua zi, contele, întovărășit de administrator, mergea din casă în casă, întrebând pe fiecare de sănătate, cum îi merge și cum stă cu semănăturile.</p>
<p>Intră și în casa unde Sara își găsise adăpost.</p>
<p>Pe țăranul acesta-l cunoștea bine, căci fusese vreo zece ani slugă la el.</p>
<p>Când contele văzu pe Sara, care dreaptă ca o statue sta nemișcată într-un colț tremurând și galbenă ca frunza de tei toamna, se simți atras de o putere necunoscută și întrebă pe țăran cine e acea copilă.</p>
<p>— O biată fată care n-are pe nimeni.</p>
<p>— Și de ce-i așa galbenă?</p>
<p>— A fost bolnavă. </p>
<p>Contele spuse țăranului să o aducă la castel ca să o facă servitoare.</p>
<p>Sara, când auzi, se cutremură de bucurie.</p>
<p>Ea, ea va fi diseară în casa lui Feodor, îi va putea spune și mărturisi totul.</p>
<p>Ziua aceea se găti și îndată ce seara se lăsă, aminti țăranului vorba contelui.</p>
<p>Acesta o luă și plecară împreună după ce Sara mulțumi cu multă căldură Zifcăi, care o primise și îngrijise așa cu dragoste.</p>
<p>Ajungând la castel, țăranul se întoarse înapoi iar Sara spuse dorința contelui și rugă pe o slugă să spuie contelui că ar vrea să-i vorbească.</p>
<p>Tremura îngrozitor.</p>
<p>I se părea că pământul se va crăpa și că o va înghiți.</p>
<p>Dacă acest om atât de nobil o va goni, o va aresta ca pe o criminală aflând că ea e rodul crimei nevestei lui, pe care el o iubise atât de mult ?</p>
<p>Dar, precum într-un moment de extremă disperare cineva recurge la orice mijloc așa și ea în acest moment nu se mai gândea la nimic.</p>
<p>Contele o chemă în odaia lui.</p>
<p>El era un om de vreo 50—60 de ani, cu părul și barba albă, înalt, bine făcut, cu fața înca roșie, cu ochii senini și albaștrii ca safirul.</p>
<p>Avea în vorba lui ceva trist și dureros care iți spunea că și omul acesta cu atâtea titluri și bogat trebuie să fi suferit o dată foarte mult.</p>
<p>— Cum te cheamă copilă? întrebă el pe Sara, care se apropia tremurând de scaunul în care contele stătea fumând în liniște.</p>
<p>— Sara.</p>
<p>— Voiești să intri servitoare la castel?</p>
<p>— Da.</p>
<p>— N-ai pe nimeni? părinți n-ai?</p>
<p>La auzul acestor vorbe Sara se cutremură. Cum? El, tatăl ei vitreg, să o întrebe dacă n-are părinți?</p>
<p>Ochii i se umplură de lacrimi și privind pe conte cu o uitătură plină de durere și deznădejde, răspunse printre buzele ei livide:</p>
<p>— N-am.</p>
<p>Contele simțea o simpatie pentru aceasta fată. Și apoi, uitându-se lung la ea, nu știa cum, dar i se păru că în obrajii aceea trași de boală și galbeni, vede o urmă de asemănare cu nevasta lui iubită, dar criminală, cu Maria.</p>
<p>— Ești ovreică?</p>
<p>— Nu. Sunt creștină.</p>
<p>— Dar numele de Sara? întrebă el cuprins de curiositate. Copila începu să tremure mai tare.</p>
<p>Înaintea ochilor ei, contele Feodor, bogatul și puternicul consilier împărătesc, dispăruse. Ea nu mai vedea decât pe bărbatul maici sale, pe acela, din a cărui cauză, ea, copilă de sânge nobil, a suferit atât.</p>
<p>Cuprinsă de o disperare adâncă, mânată de o dragoste nebună, fără să știe ce face, cu mâinile împreunate, se aruncă la picioarele lui Feodor, care, înspăimântat, fară să ghicească ceva.</p>
<p>Cuprins de milă pentru această copilă așa de palidă, se uita lung la ea.</p>
<p>Prin mintea lui nu putea trece că această fată să fie a lui.</p>
<p>— Ridică-te, ce ai Saro?</p>
<p>— Nu, nu, lasă-mă la picioarele tale, să le sărut, strigă ea cu lăcrămile șiroae pe obraz.</p>
<p>Și nemaiputându-se ține, cu pieptul zvâcnind de multe emoții, cuprinse mâna contelui, o umplu de lacrimi și sărutări și strigă:</p>
<p>Tată! Tată!..</p>
<p>Contele păru că înnebunește.</p>
<p>Cum ?</p>
<p>Ce însemna aceasta?</p>
<p>înțelese el oare bine, sau era un joc al auzului ?</p>
<p>Cum, această copilă i-a zis lui «tată» ?</p>
<p>Și atunci, i se păru că visează, că e cuprins de un somn puternic. I se arătă înaintea ochilor Maria lui mult iubită. Își aduse aminte de crima ce o făcuse ea și pe care o ispășise cu moartea, știa că fructul acelei greșeli era o fată, pe care el n-o văzuse niciodată, nu știa unde este, dar știa bine că trăește.</p>
<p>Nebun și frământat de aceste gânduri, care treceau cu iuțeala fulgerului prin mintea sa, se aplecă deasupra Sarei, care plângea cu hohot, îi ridică capul și privind-o cu ochi setoși văzu asemănarea între ea și Maria lui.</p>
<p>I se părea că e in mijlocul unui iad înspăimântător.</p>
<p>Simțea că sângele i se suie grămadă în cap, că iși pierde mintea.</p>
<p>Și, fără să mai întrebe ceva pe Sara, mânat de o voce lăuntrică care-i striga: «e copila nevestei tale», tremurând îngrozitor se repezi spre copila care era lungită pe covorul de pe jos, o ridică în brațele sale și strângând-o cu putere, îi șopti printre lacrimi, care curgeau în tăcere pe fața bătrânului:</p>
<p>— Fata mea, fata mea . .</p>
<p>Era un tablou măreț și sublim în această odaie.</p>
<p>Bătrânul acesta, cu o înfățișare atât de nobilă, ținând la sânul său pe Sara care, cu părul despletit, părea o maică-a-Domnului disperată, plângându-și fiul pierdut.</p>
<p>Era tăcere în odaie, farmec și sfințenie în sufletele zbuciumate ale acestor doi nenorociți: unul un tată, ce-și îmbrățișa pe o copilă, ce nu era a lui; celălat ,o fiică, ce strâgea la sân cu putere un om, ce nu era tatăl ei!</p>
<p>Șezură asfel mai mult timp.</p>
<p>Când se deșteptară din mijlocul acestui vis de fericire și de durere, Sara istorisi plângând amar cea ce Simion îi spusese auzite la rândul său de la Isac.</p>
<p>Contele cunoscu pe fiica nevestei lui.</p>
<p>Sermanul! Câte zile pline de tristețe n-a dus de la moartea Măriei! A iertat-o de mult. De când ea îl părăsise n-a mai gustat fericirea.</p>
<p>Acum însă, când strângea la peptu-i cu dragoste pe Sara, i se părea că nevasta lui a înviat, că el o are ca altă o dată lângă el strângând-o cu furie și dragoste.</p>
<p>Mai șezură la moșie două zile, iar, în urmă se întoarseră la Varșovia.</p>
<p>Acolo, Sara fu căutată de cei mai buni doctori, îngrijită cu dragostea cea mai mare de Feodor, care găsea în dânsa toată fericirea lui.</p>
<p>Fu dusă în toate părțile sub denumirea că e o nepoată a lui venită din Crimea.</p>
<p>Sara, cum era o fată foarte deșteaptă, se obișnui curând cu toate ale lumii mari, învăță să scrie și să citească și deveni o femeie nobilă cu apucături elegante.</p>
<p>Contele o înconjura mereu cu dragostea lui părintească și-i făcea prin toate mijloacele ca viața ei să-i pară o zi senină de Aprilie.</p>
<p>Pe Simion îl uitase aproape.</p>
<p>Se gândea la el și ii lua în rău fapta că a părăsit-o în mijlocul câmpului când ea născuse.</p>
<p>Zilele contelui însă, zdruncinate de aceste întâmplări, care lucraseră grozav asupra stări lui sufletești, începură să se destrame.</p>
<p>Se simțea slab, n-avea gust de nimic, nu mai putea să doarmă.</p>
<p>Pe zi ce mergea, vedea că se apropie de moarte.</p>
<p>Cât îl durea gândul acesta.</p>
<p>Cum? tocmai acum când găsise pe Sara, când viața începuse să-i surâză mai mult, căci vedea într-însa pe Maria lui, tocmai acum să moară ?</p>
<p>Și ca frunzele ce cad galbene, istosite, supte de sânge, la bătaia vântului de toamnă așa contele Feodor se stinse în brațele Sarei care disperată se simțea zdrobită.</p>
<p>Muri, dar muri în brațele Măriei lui, a copilei ei, căre-i sămăna.</p>
<p>Averea lui toată rămase Sarei.</p>
<p>Un an după aceasta un prinț rus o ceru de nevastă.</p>
 <p>Îl luă, căci îi era grozav de greu a fi singură.</p>
<p>Doctorii casei văzând slăbiciunea și tristeța de care era cuprinsă Sara, îi ordonară să se distreze, să călătorească.</p>
<p>Și așa, prințul împreună cu nevasta lui, vizitară Rusia, trecură prin Bocovina și o luară spre Constantinopol, oprindu-se prin Dobrogia.</p>
<p>Acolo, auzind de mănăstirea Cocoș merseră spre ea, unde se întâmplă ceea ce am istorisit deja.</p>
<p>Sara în nâptea aceea se deșteptă înspăimântată.</p>
<p>Nu înțelese deslușit ce strigase Simion, care căzuse leșinat, dar se înspăimântase grozav văzându-l în mijlocul odăii.</p>
<p>Plecară din mănăstire cam dezgustați de cea ce li se întâmplase și aceasta spre marea disperare a starețului, care vedea bine că visul cu decorația este sfărâmat.</p>
<p>El se mulțumi însă și cu cele trei sute de ruble ce lăsă prințul, plecând spre Tulcea și d-acolo cu vaporul la Constantinopol.</p>
<p>Totuși starețul, mult timp după aceasta, uitându-se pe partea dreaptă a rasei și nevăzând nici o decorație, șoptea între dinți gândind la Simion:</p>
<p>—Blestematul, din pricina lui am pierdut o așa de mare onoare!. .</p>
<p>PARTEA TREIA</p>
<p>LICINKI TÂLHARUL</p>
</div>
 <div type="chapter" n="13">
<p>XIII</p>
<p>Când Licinski pronunță vorbele : Să te vedem Simioane, figura lui luă expresia unei fiare sălbatice flămânde și întărtate.</p>
<p>Da, «să te vedem» a zis el, și l-am văzut în urmă cu unul din tâlharii cei mai indrăzneți, care însă, ca toate tâlhăriiele și hoțiile lui nenumărate, este simpatic, iubit chiar de cei mai mulți locuitori ai Dobrogei.</p>
<p>Dacă Licinski până astăzi nu este prins, apoi una din cauze este, marea popularitate, de care se bucură, dragostea ce mulți țărani, locuitori ai Dobrogei, îi poartă.</p>
<p>Se hotărâse.</p>
<p>Noua cale pe care va merge îi sta deschisă înainte și n-o vedea decât presărată cu flori.</p>
<p>Se săturase de viața de până acum, viață tristă și plină de nimicuri; suferise bătăilor călugărilor și fără de legile lor; acum el, sluga de odinioară, va deveni stăpânul temut al stăpânilor săi.</p>
<p>Dar cum să înceapă el viața de tâlhării, când n-avea nici bani, cu care să-și cumpere pușcă, nici de unde să ia. Și apoi, cârcimarul îi va cere plata găzduiri?</p>
<p>Întâia lui jefuire se decise a fi chiar cârciumarul?</p>
<p>Acesta, la căpătâiul patului, avea o pușcă veche, iar în jos de ea era săculețul cu iarbă și cu gloanțe. Va intra deci la el și va lua pușca.</p>
<p>Cârciumarul era un om neînsurat țeapăn și tânăr. Peste zi ținea ușa odăii închisă, iar cheia de la lacăt o ținea în buzunarul vestei.</p>
<p>Trebuia deci, făcut ceva ca să-i poată scoate cheia.</p>
<p>A doua zi Simion intră în cârciumă și începu a ajuta cârciumarului, care tocmai scutura prăvălia.</p>
<p>Pe un raft înalt era un săculeț cu tărâțe de mălai. Cârciumarul vru să se suie a-l lua, Simion însă, căruia îi trecu prin minte o ideie, se ridică repede pe scaun luă sacul și când vru să-l dea jos, hop ! și se făcu că alunecă cu sacul care se vărsă peste cârciumar umplându-l de sus până jos.</p>
<p>Cârciumarul părea ca nins de zăpadă.</p>
<p>Simion începu să-și ceară iertăciuni și cu mare grabă începu să-l scuture vorbind mereu și glumind.</p>
<p>Cârciumarul era amețit aproape de această întâmplare. Tărâțele îi intrase și în ochi așa că Simion în bună pace, în repezeala cu care îl scutura, băgă mâna în buzunarul unde ținea cheia si o scoase.</p>
<p>Apoi, după vreo jumătate de ceas, Simion ieși afară, nu mai stă un minut, își lepădă rasa și potcapiul, luă o căciulă țuguiată de oaie a cârciumărului, o haină veche dintr-un cui, puse mâna pe pușcă, băgă iarba și gloanțele în buzunar și ieși afară într-o fugă nebună.</p>
<p>Era tocmai într-o vineri.</p>
<p>El știa bine că sâmbăta părintele gospodar al mănăstirii pleacă în oraș să târguiască de-ale mâncării.</p>
<p>Simion ieși din târg și merse până în apropiere de crângul dintre mănăstire și Isaccea.</p>
<p>Noaptea o trecu acolo.</p>
<p>A doua zi, când zorile se arătau pe cer, în căruța cu cai a mănăstirii iată și părintele gospodar că mergea în fugă spre oraș, cu chimirul plin cu franci, să târguiască. Simion îi ieși înainte și fără să mai aștepte altceva întinse pușca și strigă din toate puterile plămânilor:</p>
<p>— Stai!</p>
<p>Părintele gospodar nu recunoscu mai întâi pe Simion. La vederea puștei ce sta întinsă înaintea ochilor și la strigătul sălbatic de: stai, al lui Simion, sângele îi îngheță în vine. Opri căruța tremurând.</p>
<p>Când Simion se apropie de dânsul, acesta începu să tremure și mai îngrozitor.</p>
<p>Știa bine că Simion fugise din mănăstire, că în furia nebuniei lovise pe călugărul ce-l păzea și acum să-l vază cu pușca în mână.</p>
<p>— Bună ziua părinte gospodar, ii zise Simion.</p>
<p>— Bună ziua părinte Simioane, dar...</p>
<p>— Nu-mi mai zi părinte, zi Simioane. M-am săturat de voi și de ticăloșiile voastre. Ia ascultă! Ai ceva parale?</p>
<p>Călugărul se gândi că e mai bine să dea bice cailor și, fără să răspundă lui Simion, începu să gonească în fuga mare. Simion însă se repezi, puse mâna pe dârlogii cailor și veni râzând spre părintele Gospodar, care se îngălbenise de teamă.</p>
<p>Simion era îndârjit.</p>
<p>— Dar bine părinte, ce ai crezut? Ia fă bine și scoate-ți chimirul. Nu vreau să te jefuesc; vreau numai să-mi iau dreptul meu. Când am intrat în mănăstire am dat starețului vreo două sute de franci. Ia fă bine și dă-mii înapoi.</p>
<p>Părintele Gospodar dete la o parte rasa, se deschie de chimir și îi întinse lui Simion, care scutură bine și începu să numere paralele din el. Erau vreo 196 de lei. După ce îi băgă în buzunare se încinse cu chimirul spunând călugărului:</p>
<p>-Poți să pleci în bună pace acum. Am găsit 196 de lei, am luat și chimirul în schimbul, celor 4 lei, cu toate că nu face, dar fie, treacă de la mine!... Du-te și spune starețului că m-am socotit cu el.</p>
<p>Apoi, puse pușca pe umeri și, fără să-i mai pese de ceva, se depărta.</p>
<p>Călugărul tremurând, întoarse caii și se îndreptă înapoi spre mănăstire.</p>
<p>Spuse tuturor întâmplarea. Starețul deși se înfurie grozav totuși nu scrise prefectului la Tulcea Întâmplarea cu Simion, cu nebunia lui și jaful din urmă.</p>
<p>înainte ca numele Licinski, să fie cunoscut ca acela al unui tâlhar groaznic și spăimantător, în Dobrogea au fost o mulțime alții. Cum este pământul plin de lacuri și mocirle, acoperit de stufuri și trestii, toți tâlharii erau în lumea lor, putea prăda în bună regulă fără ca cineva să-i afle. Dar, cu toate acestea, totuși poliția i-a prins și i-a pedepsit, pe unii după legea turcească osândindu-i cu moartea, pe alții trimițându-i prin ocne și pușcării. Această soartă a avut-o bulgarul Parlici zis și ochi albi; Sterea, un criminal ordinar precum și turcul Deli-Ali, căruia i s-a tăiat capul în mijlocul Babadagulul, și Pett-Ibraim.</p>
<p>Ceialți tâlhari au fost prinși cu ajutorul sătenilor, care îi ura, deoarece le prăda fără milă avutul, ba ucideau în multe rânduri. Dar cu Simion Licinski lucrurile nu stau astfel. Țăranii se tem de el, se crucesc la auzul numelui, dar nu-l urăsc, ci îl privesc mai mult ca pe un om îngrozitor, dar niciodată periculos. Și așa și e Licinski; niciodată n-a jefuit pe țăranul sărac, n-a jefuit tâlhărește, fără milă, ci a luat de la cel ce a avut și de acolo cu mare cumpătare, cu voie bună, fără să siluiască pe cineva. De moarte s-a ferit cât a putut. Sângele vărsat în trecut îl scârbise de a-l mai vedea curgând în viitor. Și dacă s-a întâmplat moarte de oameni apoi aceea a trebuit să fie, căci alminteri ar fi fost el prins sau ucis.</p>
</div>
 <div type="chapter" n="14">
<p>XIV.</p>
<p>Prin Aprilie 1886 un ovrei, debitantul tutunurilor prin județul Tulcea, plasa Tulcea, plecă din Brăila cu căruța încărcată cu tutunuri prin comunele acestei plase spre a împărți și încasa paralele cuvenite.</p>
<p>Era un om ca de vreo 30-40 de ani. După ce cutreierase mai toată plasa și încasase peste 300 de franci, se întorcea pe drumul ce duce prin Câșla la Isaccea.</p>
<p>Ziua era frumoasă, soarele vesel, iar antreprenorul și mai vesel, sta pe pernele căruței cu patru cai sucind o țigare și făcând socoteala banilor luați.</p>
<p>La vreo trei kilometri de Câșla, unde drumul se înalță pe un delușor și e brăzduit de șiruri de fagi, deodată se aude un glas puternic semănând a o detunătură de pușcă strigând înfiorător:</p>
<p>— Stai!. .</p>
<p>Vizitiul, fără voie, sub înrâurirea glasului opri caii.</p>
<p>Dintr-un tufiș apăru un om, cu o înfățișare sălbatică, cu căciulă țuguiată, cu brâul încărcat de revolvere și cuțite și ținând în mână o pușcă.</p>
<p>Era Simion Licinski.</p>
<p>— Să nu mișcați că sunteți morți!</p>
<p>Vizitiul tremura pe scândura din față a căruței.</p>
<p>Nici că-i dă lui prin gând să miște așa de groaznic înlemnise de frică.</p>
<p>Ovreiul, care tocmai atunci începuse să moțăe, se deșteptă cu spaimă nedescrisă și cu ochii tulburi încă, privea năucit la Simion Licinski care ședea cu pușca întinsă în spre el.</p>
<p>— Dă-te jos! Strigă Licinski cu o voce puternică.</p>
<p>— Ia că mă dau, zise antreprenorul coborând treptele căruței, căci teama de moarte îl apucase cu îndârjire.</p>
<p>— De unde vii?</p>
<p>— De la Tulcea.</p>
<p>— Ce-ai căutat pe acolo?</p>
<p>— Am plutit niște datorii.</p>
<p>— Dar pentru mine ți-a rămas ceva ?.</p>
<p>Acesta nu răspunse nimic, băgă mâna în buzunar și scoase vreo zece lei ce-i avea acolo.</p>
<p>— Alți bani nu mai ai?</p>
<p>— Zău nu.</p>
<p>— Ia dezbracă-te.</p>
<p>— Ia că mă dezbrac.</p>
<p>— Și începu să-și scoată una câte una hainele rămânând în cămașă.</p>
<p>Simion se apropie de el, începu să-l pipăie și simți la picioare strâns un chimiraș.</p>
<p>— Ia dezleagă chimirul ăsta !</p>
<p>— Ia că dezleg.</p>
<p>— Dă-l încoa!</p>
<p>— Ia că-l dau.</p>
<p>Îl scotoci. Erau in el vreo douăzeci de hârtii ipotecare. Simion le luă, le băgă în buzunarul hainei; lăsă una în chimir pe care-l dete inapoi antreprenorului.</p>
<p>— Ține, să ai de cheluiaiă. Imbracă-te acum.</p>
<p>Antreprenorul nu zicea nimic.</p>
<p>Tremurând de groază iși îmbrăcă repede hainele una câte una.</p>
<p>— Suie-te în căruță, îi zise Licinski. După ce acesta se sui Simion se apropie de vizitiu și ii dete 5 franci zicându-i:</p>
<p>— Na-ți find-că a-i stat la locu tău. Mână caii acum și să nu mai ai frică de nimic.</p>
<p>Antreprenorul ajunse la Isaccea și merse de-a dreptul la primărie unde se plânse spunând toată istoria. I se promise că se vor lua măsuri mari, îl întrebară cum era tâlharul și chiar în seara aceea se și trimise o poteră de vreo zece oameni prin părțile locului. Dar zadarnic. Nici o urmă n-aveau după care să se conducă spre a găsi pe tâlhar. Nimic! Nimeni nu-l cunoștea, nu știau cine e. Nici nume, nici de unde, nimic în sfârșit.</p>
<p>Se scrise prefectului de Tulcea, se făcură plângeri la ministru, ziarele vorbiră de aceasta, dar totul se încheie prin nici o izbândă.—</p>
<p>Restul acelui an nu se mai auzi nimic de Licinski. Nimeni nu mai fusese jefuit.</p>
<p>Între Trestenic-Telita lângă soseaua ce duce la Babadag, era acum doi ani un bordei mic, al pădurarului, un turc bătrân și șchiop.</p>
<p>Acolo își petrecu Simion iarna și zilele când nu se arătase, cu francii luați de la antreprenor.</p>
<p>Bordeiul pe afară era ca toate celealte, sărăcăcios, murdar și dărăpănat, înăuntru însă, turcul îngrijise, cu banii lui Simion, să-l dichisească frumușel, curat și cu tot felul de lucruri trebuincioase.</p>
<p>Iarna și-o trecu în ședere.</p>
<p>Se învoia cu turcu de minune, amândoi erau oameni veseli.</p>
<p>Vara se apropia, Simion vedea că paralele se sfârșiseră căci cheltuise nebunește pe lucruri ce nici nu-i trebuiseră, apoi împrumutase și gazda cu vreo câteva zecimi de lei ca să-și plătească niște datorii.</p>
<p>Telița e așezată pe dealul viilor de la Sarica; viile cele mai bune ale Dobrogei, care dau vinuri ca și cele de Drăgășani.</p>
<p>Intr-una din zilele acestea, la via lui Ivanciu Sirecoff era veselie și zgomot mare.</p>
<p>Acesta, împreună cu familia sa și familiile prietenilor săi Peiu și Ghenoff, venise să petreacă câteva zile la vie, unde era un aer sănătos, casa destul de încăpătoare și iarbă deasă și moale.</p>
<p>De dimineață până seara via răsuna de strigătele copiilor, de râsetele femeilor și vorbele bărbaților.</p>
<p>Cine a fost și a știut să petreacă în mijlocul câmpului, acela va înțelege bine cât de vesel se simte cineva acolo depărtat de orice grijă, de intrigile și vorbele orașelor, de aerul stricat și nesănătos al lor.</p>
<p>După ce mâncară, femeile se retraseră în odăile din aripa dreaptă a căsii și dormeau liniștite.</p>
<p>Bărbații, patru la număr, ședeau în tinda căsii jucând cărți. După ce isprăviră un joc, Ivanciu Sirecoff, care era un om foarte bun de gură, spunea celorlalți o întâmplare din tinerețe. Era așa de hazlie că toți începură să râdă cu nebunie.</p>
<p>Deodată, spre colțul porții, Licinski cu pușca în mână se apropia. Și când fu la vreo zece pași de el le spuse cu glasul lui puternic și înfiorător.</p>
<p>— Stați! Nu vă mișcați că e vai de voi !...</p>
<p>La înfățișarea acestui om așa de groaznic, râsul îngheță pe buzele celor patru bărbați:</p>
<p>— Care e stăpânul viei?</p>
<p>Ivanciu se sculă în sus și fără teamă zise:</p>
<p>— Eu.</p>
<p>— Cum te cheamă ?</p>
<p>— Ivanciu Sirecoff.</p>
<p>— Ei bine, nene Ivanciule să-mi dai ceva bani. Să fi însă cinstit să nu-ți râzi de mine cu cine știe câți franci, căci apoi mă îndârjești și de....</p>
<p>— Dar n-am nici un ban în buzunar.</p>
<p>— Ai în casă.</p>
<p>— Bine, dar cine se duce să-i ia?</p>
<p>— Mergem amândoi. Haide treci înainte și eu merg în urmă. Dar bagă de seamă. Nu căuta să faci altceva.</p>
<p>Sireccff merse spre odaia unde avea paralele, și Licinski cu pușca întinsă după el.</p>
<p>Ceilalți trei bărbați rămaseră înmărmuriți. Nici că-și puteau închipui o asemenea îndrăzneală din partea unui hoț. Să vie și să n-aibă teamă de patru bărbați voinici!...</p>
<p>Ghenoff, care avea un revolver spuse celorlalți:</p>
<p>— Să nu mă duc după ei? Uite, am arma la mine și pot să-l ucid. Ce ziceți ?</p>
<p>Peiu însă observă cu multă judecată :</p>
<p>— Bine, atunci Sirecoff n-o să fie mort ? Tâlharul n-o să-l împuște? .. Mai bine lasă să dea câteva zecimi de lei și să se petreacă lucrurile în pace.</p>
<p>Lui Ghenoff însă tot nu-i ieșise din cap ideea de a ucide pe Licinski. Se duse în vie și se lungește la pământ cu gând ca atunci când tâlharul va trece, să-l lovească cu revolverul.</p>
<p>Sirecoff trecu prin sala cea mare, intră apoi în odaia lui și deschizând un scrin scoase o pungă cu vreo sutăcincizeci de franci. Licinski îl luă, îî dete punga înapoi și merse afară îndemnând iarăși cu pușca la spate pe Ivanciu.</p>
<p>Apoi, într-o fugă de căprioară, alergă în susul viei ca să dea spre drum. Ghenoff, care nici nu se aștepta ca să se întoarcă așa de repede, se înspâimântă și uită revolverul pe pământ. Simion se sperie și el și amândoi la vederea lor începură să fugă speriati prin vie ca doi nebuni.</p>
<p>Ivanciu Sirecoff, împreună cu toate persoanele ce se aflau în vie, se întoarse a doua zi. Ajungând în Tulcea merse de-a dreptul la prefect căruia îi istorisi totul și spuse că i-a dat lui Simion 800 de lei.</p>
<p>După descrierea figuri, prefectul înțelese să este tot același tâlhar, care a prădat și pe antreprenorul tutunurilor.</p>
<p>Dar ce folos numai atât?</p>
<p>Ce putea face el?. Nimeni nu-l cunoștea nici pe nume, nici cine e. Trimise circulări la toate primăriile, călărași prin toate părțile, nimic însă!..</p>
<p>Dobrogenii începură a avea teamă de un om așa de îndrăzneț, pe care ei cu teamă îl numeau: dracu!</p>
</div>
 <div type="chapter" n="15">
<p>XV</p>
<p>într-o noapte bordeiul unde Simion era găzduit luă foc. Turcul se mută aproape de Babadag, în josul orașului pe șoseaua ce ducea până la Canla-Bugeac la Constanța. Licinski îsi transportă și el câmpul hoțiilor sale.</p>
<p>La vale de Babadag pe șosea sunt două fântâni cu apă limpede și rece.</p>
<p>Ceva mai la vale de cea de a doua, în miezul pădurii ce e în alăturare, era bordeiul lui Mustafa, gazda lui Licinski.</p>
<p>Șoseaua e întortochiată prin aceste locuri, malul ici și colo râpos și drumeții și negustorii ce vin de la Constanța sau de la Babadag sunt mai deși.</p>
<p>Locul acesta îi pria lui Siminon. Pradă era destulă și mai măruntă și mai mare.</p>
<p>într-o duminică din luna iulie, Anton Danilescu, proprietar din Constanța împreună cu nevastă-sa și un copil, ca de vreo șapte ani, într-o trăsură cu patru cai înnaintași mergeau cu voie bună spre Tulcea, unde erau părinții nevestei.</p>
<p>Trăsura zbura în goana cailor cu coșul ridicat din pricina prafului care se înălța ca niște nori puternici de pe șosea.</p>
<p>Aproape de cișmeaua a doua, tocmai când vizitiul se gândea să oprească caii ca să-i adape, pe o râpă a șoselei un om apăru cu fața înspăimântătoare, cu două puști în mână întinse și gata să le sloboadă, înaintând către trăsură și strigând cu glas ce semăna ca un sunet de clopot puternic: stai!</p>
<p>Și ca prin farmec caii, ținuți în loc de vizitiu, se opriră, iar vizitiul și cei din trăsură înlemniră de groază.</p>
<p>Simion se apropie, se uită crunt la vizitiu și lăsă coșul trăsurii.</p>
<p>Anton Danilescu puse mâna pe revolver.</p>
<p>— Nu da cucoane că-i mai rău. Nu vreau să fac omor, ci să-mi dai ceva de cheltuială.</p>
<p>— Slai Antoane, zise soția lui înspăimântată.</p>
<p>— Dar dacă nu ți-oi da bani ?</p>
<p>— Atunci îți dau eu gloanțe, zise rânjind tâlharul.</p>
<p>Apoi luându-l de mână îi zise glumind.</p>
<p>— Haide boeirilor și cuconă da-ți-vă jos, că-i mai bine. Se coborâră cu toții.</p>
<p>— Câte parale ai boeirule? Adică mie cât îmi dai?.</p>
<p>— Nu-ți dau nimic.</p>
<p>— Haide nu mai face glume, căci mă grăbesc. Și fără să mai spuie ceva deschise geanta ce Danilescu o avea de după gât și luă din ea vreo cinci hârtii de 20 franci pe care le băgă în buzunar.</p>
<p>Apoi, uitându-se lung la hainele lui Anton, îi zise cu glas poruncitor:</p>
<p>— Ia haide boierule. Dezbracă-te de haine. Vezi ale mele sunt rupte rău, ale d-tale sunt frumoase și boierești. Facem schimb. Ce-ți pare rău? Și începu să-l descheie binișor.</p>
<p>După ce se dezbrăcă și el, trase hainele lui Anton și-i dete acestuia pe ale lui.</p>
<p>Anton nu zise nimic, se îmbrăcă cu ele și puse geanta după gât și vru sa se puie în trăsură.</p>
<p>Simion se apropie de copil, care tremura de frică</p>
<p>Se uită lung la el și văzu un ceas mic de argint care era legat cu un șnur de mătase.</p>
<p>Vru să-l ia, însă deodată copilul se puse pe un plâns amar.</p>
<p>— Dar de ce plânge?</p>
<p>— Findcă ceasul i l-a dat bunică-sa și ține mult la el.</p>
<p>— Așa? Atunci fie, i-l las. Plecați acum și faceți ce ați vrea. Sănătate bună.</p>
<p>Trăsura plecă în goană spre Dabadag.</p>
<p>Lincinski însă se păcălise de astă dată. . .</p>
<p>Când schimbă hainele cu Danilescu, uită că hirtiele de 20 ce i le luase le băgase în pantalonii lui și așa-i dete hainele cu bani cu tot.</p>
<p>Trei zile în urma jafului acestuia, un ovrei negustor mergea pe jos spre Babadag.</p>
<p>Aproape de răspânte Simion îl întâlni.</p>
<p>— Scoate ce ai!</p>
<p>— N-am nimic.</p>
<p>Îl căută prin buzunare și nu-i găsi de cât vreo câț-va franci.Îl lăsă și apoi îi dete o pușcă a sa veche care tocmai se rupsese, zicându-i:</p>
<p>— Na jupâne, du-o la prefect și spune-i că ți-am dat-o eu în dreptul cișmelii și că n-am frică de el.</p>
<p>Ovreiu scăpând, plin de groază, se duse chiar în seara aceea la subprefectul care era tocmai în Babadag, istorisindu-i totul.</p>
<p>Acesta făcu un raport amănunțit prefectului spunându-i cazul și cu jefuirea lui Danilescu.</p>
<p>Prefectul ordonă ca să trimită o poteră ca sa-l prinză.</p>
<p>În poliția din Babadag era un gardist care se tot lăuda că ar vrea să dea ochi cu tâlharul și atunci de nu l-o prinde, să i se zică orice.</p>
<p>Polițistul se gândi atunci ca să-l trimită pe el împreună cu un sergent de dorobanți într-o căruță, iar în urma lor să vie mai multi călărași așa că, Licinski neștiind că aceștia sunt din poliție să se apropie crezând că-s ceva târgoveți.</p>
<p>Zis și făcut.</p>
<p>Căruța se apropia încetișor de cișmeaua a doua. Cei din interior tăceau fără să sufle chiar.</p>
<p>Dorobanțul, cu mâna pe carabină, trântit în fundul căruții aștepta cel mai mic semn din partea tâlharului ca să sară jos. în întorsătura drumului, ceva mai la vale de fântână, cu un strigăt de fiară Licinski zise:</p>
<p>— Stai!</p>
<p>Același puternic stai, care se părea, întocmai ca un cânt al lui Orfeu, că oprește râurile din cursul lor, îmblânzește fiarele, dă viață pietrelor și lemnelor.</p>
<p>— Stai, zise Licinski și căruța se opri.</p>
<p>Dorobanțul sări jos și luă carabina la ochii, trase o dată, de două ori, dar zadarnic.. carabina nu lua foc.</p>
<p>Licinski se descheiă de haină și desfăcându-și cămașa înainta spre căruță zicând cu un râs batjocoritor: na! mă, trage dacă poți, na, dă de-a dreptu-n carne vie. Dar degeaba se mai încercă sergenții de dorobanți, pușca părea fermecată: nu lua foc.</p>
<p>Atunci Licinski se apropie de căruță și vede trântit în lungul ei, pe cine? Tocmai pe acel gardist, care prin Babalag se lăuda că-l va prinde mort sau viu pe Licinski. Tremura varga și cum văzu tâlharul apropriindu-se își aștepta moartea.</p>
<p>— lartă-mă zise el, am copii și nevastă acasă.</p>
<p>Licinski îi dete două palme și se aplecă jos, luă carabina sergentului apoi, ceru să-i dea, dacă au, parale.</p>
<p>Tocmai când voia sa-i caute se auzi pași de cai venind în goană.</p>
<p>Erau călărașii ce urmăreau căruța.</p>
<p>Licinski văzând că nu-i timp, fugi în pădurea din marginea drumului.</p>
<p>Călărașii văzând căruța că se oprise, alergau în fuga mare spre a pune mâna pe tâlhar.</p>
<p>Când ajunseră, sergentul stătea cu capul plecat iar curajosul gardist tremura încă în fundul căruții.</p>
<p>— Dar bine, ce-a fost pe aci ?</p>
<p>— Tâlharul, zise tremurând gardistul.</p>
<p>— Și de ce n-ați dat foc?</p>
<p>— N-a luat foc arma, răspunde sergentul.</p>
<p>— Cum așa, și ofițerul de călărași o luă în mână și trase. Arma detună.</p>
<p>Sergentul începu să tremure și ceru iertare zicând că, de când e el n-a pus mâna pe carabină și nu putea deci s-o mânuiască, căci nu știa decât mânuirea armei de infanterie.</p>
<p>Convoiul se întoarse în oraș întâmpinat la barieră de o mulțime nenumărată de norod, care ieșise ca să se bucure de prinderea tâlharului.</p>
<p>Când intrară, toți se-nghesuiau, se îmboldeau care mai de care să zărească tâlharul.</p>
<p>Dar.... decepție. În loc a vedea fața tâlharului, zăriră pe sergent și gardist cu fața tristă.</p>
<p>— Dar ce e, ce s-a întâmplat?</p>
<p>— N-ați ucis tâlharul?</p>
<p>— Unde e?</p>
<p>Și întrebări de astea.</p>
<p>Când se află în oraș întâmplarea cu carabina, că n-a luat foc, toți se cruciră și cei mai superstițioși crezură că Licinski e satană. De atunci chiar crezură într-adevăr că merită numele de Dracu.</p>
</div>
 <div type="chapter" n="16">
<p>XVI</p>
<p>Haralașca, proprietar în Tulcca, avea o vie în plaiul Sarica.</p>
<p>Era tocmai într-una din zilele lui Septembrie 1887, când dânsul cu familia, între care și o domnișoară de vreo 17 ani, se aflau în mijlocul viei privind cum oamenii culegeau strugurii.</p>
<p>Nimic nu tulbura liniștea familiară, cu toate grijile și bătăile de cap ce le are cineva în asemenea ocazii.</p>
<p>Haralașca era un gospodar bun, și via sa, una din cele mai bune din plaiu, produce o mulțime de struguri frumoși.</p>
<p>După ce se plimbaseră încoace și în colo, pe după-amiază intrară în casă; Fata începu a broda, iar Haralașca să facă socoteli ca tot omul cu afaceri.</p>
<p>În odaIE era tăcere de mormânt.</p>
<p>Deodată ușa odăii se deschide încetișor și pe prag, ca o vedenie urâtă, apare Simion Licinski cu pușca întinsă, și zbierând cu glas înfiorător:</p>
<p>— Să nu vă mișcați.</p>
<p>Fata țipă ascuțit și își închipui că acesta trebue să fie tâlharul despre care se vorbește și căruia i se zice Dracu.</p>
<p>Haralașca, la început se înspăimântă și el, în urmă insă se duse spre Licinski și-l întrebă ce vrea.</p>
<p>— Bani, răspunse acesta.</p>
<p>— Câți ?</p>
<p>— O mie de franci.</p>
<p>— N-am la mine de cât vreo câteva hârtii de douăzeci răspunse Haralașca.</p>
<p>— Dă-le încoa și pentru rest am să viu de azi într-o lună negreșit în Tulcea. Să știi să mă aștepti cu banii gata.</p>
<p>— Bine, zise Haralașca.</p>
<p>— Să te ferească Dumnezeu să spui cuiva, ca să am vreun necaz după urma ta, că apoi de... nu știu ce-oi face.</p>
<p>Și, după ce băgă banii în buzunar, ieși.</p>
<p>Haralașca nu făcu deocamdată nimic.</p>
<p>A treia zi plecă în oraș și se plânse prefectului despre această.</p>
<p>Când se auzi în Tulcea despre această noua hoție, cetățenii se îndârjiră, se revoltară merseră toți la poliție, la prefect jeluindu-se ca să ia măsuri serioase contra unui așa primejdios tâlhar, care n-are teamă de nimic.</p>
<p>Dar, oare, ce putea face și prefectul?.... Pe cine să prinză? Nimeni nu-i știa fața, nu-i știa locul. Aci era pe drumul intre Babaibg și Canlâ-Bugeac, aci între Trestenic și Telița, aci la deal de Babadag spre Congas, aci se vedea pe lângă mănăstire jefuind câte un călător, aci între Isaccea și Tulcea.</p>
<p>Prefectul dete circulări în toate satele ordonând ca pe drumurile între Tulcea-lsaccea; Isaccea-Gocoș; Cocoș-Telița-Frecaț și Babadag-Tulcea să se așeze în distanță de un kilometru strejeri cu schimbul care să vegheze spre a nu se întâmpla nenoriciri.</p>
<p>Dar, cu toate strejile puse de poliție, unsprezece zile după întâmplarea din via lui Haralașca intr-o dimineață, Perceptorul ce trecea cu paralele spre Tulcea, venind din Babadag, auzi răcnetul lui Simion.</p>
<p>Aceasta se apropie de el, îl caută în toate buzunarele și, după ce-i luă ce avea asupră-i, glumind îi spuse:</p>
<p>— Daca vrei să-ți dau chitanță de primire iți dau.</p>
<p>Perceptorul se duse în Tulcea, orașul află de această nouă jefuire, se îngriji mai mult de acest tâlhar, așa de îndrăzneț și fără teamă, și fără să-i știe numele îl botezară, în lipsă de altul: Perceptorul.</p>
<p>Intr-adevăr, bine au nemerit-o, căci nici un perceptor nu putea fi mai destoinic în a percepe banii ca Licinski!...</p>
<p>La o lună după ce Simion venise în via lui Haralașca, poliția împresură casa acestuia din Tulcea cu cel maI ageri sergenți de noapte, postă În împrejurime un comisar, care, la cel mai mic semnal să sosească cu vroo zece sergenți.</p>
<p>Toată Tulcea era în picioare, toți curioși peste măsură și neîncrezători că Licinski va avea curajul să vie la Haralașca. Desigur, își zicea lumea, a vrut să-l sperie. Parcă nu-și închipuia el că Haralașca va da veste poliției și aceasta va înconjura și așeza oameni împrejurul căsii ca să-l prinză.</p>
<p>Seara aceea era utâtă, toată ziua plouase și chiar acum ploaia cădea încă. Sergenții așteptau înarmați cu revolvere împrejurul căsii.</p>
<p>Pe la ceasurile nouă seara Simion Licinski. înfășurat într-o zeghe groasă ce și-o cumpărase chiar atunci din Brăila unde fusese, intră prin portița cea mică de la spatele căsii, unde din neglijență nu era niciun sergent și merse fără să se sfiască de nimeni spre o odaie luminată unde bătu cu putere în fereastră.</p>
<p>Perdeaua se dete la o parte și fața lui Haralașca văzând și recunoscând pe tâlhar scoase un țipăt îngozitor.</p>
<p>La strigătul fetii mai mulți sergenți, ascunși prin odăi, veniră fuga spre Licinski. Acesta văzând că i se pregătește o cursă, nu mai șezu pe loc ci o luă repede spre poarta cea mare.</p>
<p>Din întâmplare, un pescar tânăr, Nicolae Siminoff, trecea prin dreptul porții. Licinski crezând că acesta e vreun gardist trase cu revolverul drept în pept și o luă fuga spre strada Armoniei unde știa că-i cârciuma lui Leibu Șapira la care fusese adeseori pe când era pescar, intră înauntru gândind că șează acolo până s-o potoli lucrurile pe afară. În circiumă erau o mulțime de pescari și grădinari. Simion văzând că aci nu era în siguranță, luă, fără să mai întrebe pe cârciumar, un clondir cu votcă și ieși repede afară. Nu merse zece pași și iată că se întâlnește cu doi ruși beți pe care îi cunoștea încă din Galați. Le întinse sticla și se cinstiră împreună.</p>
<p>După ce se despărți de ei trase cu revolverul in aer.</p>
<p>Sergenți începură sa fluere cu putere la zgomotul detunăturii crezind că iar s-a întâmplat vreo nenorocire. Simion o luă apoi repede spre grădinăriile ce sunt pe malul Dunării în dreptul Tulcii la poalele muntelui Hora-Tepe, deslegă lotca (barca) cu care venise din Brăila în Tulcea și puind mâinile lui puternice pe lopeți începu să mâne cu furie depărtându-se repede de oraș. Luă drumul spre Sulina lăsându-se în cursul apei. După ce merse toată noaptea, a doua zi în zori ajunse în dreptul orașului pe unde sunt niște livezi cu pruni.</p>
<p>Malul era pe acolo înconjurat de sălcii și stufuri, se scoborî, trase lotca spre un loc ascuns și o legă. Fusese și prin Sulina cu Andreeff și petrecuse bine acolo într-o cârciumă din fața portului deci nu era străin în acest oraș. Se duse în cârciuma cunoscută, mâncă bine, căci nu luase nimic în gură de vreo 20 de ceasuri, apoi dupe ce plăti cinstit, o luă în jos pe strada ce duce de la port spre oraș, intră prin mai multe cârciumi unde-și petrecu toată ziua cu unu și cu altu..</p>
<p>Seara se duse într-o caffd-chantaute, unde erau niște turcoaice ce cântau.</p>
<p>Cafeneaua aceea era înțesată mai mult de greci și turci, toți după șalupele ce încărcau bucate (grâne). Simion intră și se așeză la o masă din colțul despre stradă.</p>
<p>Ceru un ceai, dar n-apucă să bea, căci iată șeful sergenților că vine spre el și uitându-se lung îl întrebă:</p>
<p>— De unde ești băiete?</p>
<p>— Dar de ce?</p>
<p>— Fiindcă trebuie să știu.</p>
<p>Simion nu știa ce să răspundă, încurcat zise.</p>
<p>— Apoi, din Periprava.</p>
<p>— Trebue să cunoști pe primar?</p>
<p>— Cum nu!</p>
<p>— Ei bine, mi-e văr, câți copii are, câți băieț și câte fete?</p>
<p>Simion o băgase de-abinele pe mânică. Dar, fără să gândească mult răspunse așa din senin :</p>
<p>—Păi câți? Trei băieți și o fată.</p>
<p>— Minți! Strigă șeful sergenților, stai om vedea noi cine ești. Haide scoală și vină cu mine.</p>
<p>Luă pe Simion de zeghe și ieșind afară începu să fluiere.</p>
<p>Vreo trei gardiști veniră repede.</p>
<p>— La poliție băieți, strigă șeful.</p>
<p>Simion, văzând că lucrurile nu-s curate, începu sa se roage, plângând, de șef zicându-i că nu-i om rău, că e din Tulcea și că a glumit cu el.</p>
<p>Șeful se întoarse spre sergenți și le spuse:</p>
<p>— Duceți-l la poliție, acolo vom vedea noi cine este.</p>
<p>Apoi, văzând că Simion are în mână o hârtie, în care erau niște sardele, spuse sergenților:</p>
<p>— Vedeți ce are-n mână și la poliție căutați-l bine.</p>
<p>Licinski se înspăimântă.</p>
<p>Cum ?</p>
<p>Să-l caute la poliție. Să găsească la el revolverele și cuțitele ce are? Atunci negreșit că va fi pierdut. Fără să mai stea un minut, băgă mâna sub zeghe, prefăcându-se că pune sardelele, scoase un revolver și trase în spre șef. Aceasta fu lovit drept în cap și căzu mort jos. Gardiștii la detunătura armei și văzând pe șeful lor căzând jos, rămaseră înlemniți și uitând că țin pe Licinski îl scăpară din mână. Șeful muri.</p>
<p>Simion nu mai șezu nici un minut, o luă prin strada principală, trecu pe lângă niște bălării, ce erau pe marginea orașului și ajunse la tufișul unde își legase lotca. Mână pe partea cealaltă a Dunării și a treia seară ajunse în dreptul comunei Periprava ce este așezată pe malul drept al Chiliei. Ascunse lotca și o luă pe jos spre comună.</p>
<p>Era dimineața pe la 9 ceasuri.</p>
<p>Nu umblă mult și pe șosea, unde dă spre pădure, iată o căruță în care venea un agent al pescăriei.</p>
<p>Simion cu veșnicul stai, opri trăsura. Fără multă vorbă jefui pe acest agent de vreo câteva sute de lei și niște giuvaericale.</p>
<p>Trecu apoi Dunărea în barca unor pescari, care mergeau spre Tulcea și după un înconjor ajunse la marginea din spre apus a orașului, pe calea ce duce la Babadag.</p>
<p>Poliția în timpul acestor patru zile desfășurase toate forțele sale. Orașul fusese scotocit, toate casele și beciurile căutate, potere se trimiseră prin părțile vecine, dar toate fură în zadar.</p>
<p>A treia zi, după ce Licinski se arătase la Haralașca, veni o știre telegrafică despre moartea șefului din Sulina. La această veste tot orașul se cutremură, începu să se îngrijească, să-și ingrădească ferestrele cu drugi de fier și să aibă în toate părțile arme gata.</p>
<p>Polițaiul Alevra turba de necaz!</p>
<p>Din București soseau mereu mustrări și ordine aspre; gazetele opoziției vorbeau în termeni puternici și înțepători de administrația din Tulcea care nu poate să prinză un om !</p>
<p>Tocmai când Simion era aproape de bariera șoselii ce duce la Babadag, iată că la vreo sută de pași de el o poteră de tătari îi strigă să stea.</p>
<p>Se uită înapoi și văzând ca nu-i de șagă, o luă repede spre oraș urmărit de tătarii care fugeau după el. Ajunse în dreptul unor bălării și iși ascunse acolo carabina ce o luase de la sergentul ce vrea să-l prinză pe șoseaua Babadagului la cișmeaua doua, trânti și geanta cu sculele ce luase de la agent, puse și revolverele, le înveli pe toate cu zeghea și intră apoi în oraș ca orice om cinstit, după ce potera îl pierduse din vedere.</p>
<p>Era o zi de octombrie, pe la începutul lunii, ziua era caldă.</p>
<p>Simion intră în oraș și merse în josul străzii Victoriei până pe strada Buna-Vestire unde o luă prin mahalalele din dosul orașului și intrând într-o cârciumă petrecu toată ziua de dimineață până seara pe la 7.</p>
<p>Poliția din oraș era în picioare.</p>
<p>Orice mișcare s-ar fi produs ea era la fața locului. Peste 100 de agenți polițienești din Tulcea; și din București vreo trei, erau veșnic în mișcare.</p>
<p>Cârciumile, mai cu seamă, erau supraveghiate, deoarece se știa că tâlharul obișnuiește a petrece. În cârciuma unde petrecuse ca orice om liniștit, nu dădu de bănuit stăpânului, care-l știa pe Simion de când era pescar și deci nu-și închipuia că el era Licinski tâlharul al cărui nume nu-l știa nimeni și-l numeau sau Dracu, sau Perceptorul, de când îl jefuise pe acesta. Licinski se gândi să plece din oraș, dar se hotărî, mai întâi, să jefuiască pe cineva.</p>
<p>O luă pe strada Palestina și intră într-o cârciumă; cu revolverul în mână merse de-a dreptul la cârciumar cerându-i bani. Acesta, fără să facă vreo vorbă, deschise tejgheaua și Simion deșertă într-o basma tot ce era înăuntru. Mușterii din prăvălie rămaseră încremeniți. Nimeni nu îndrăznea să se apropie de acest om.</p>
<p>Simion ieși nesupărat afară.</p>
<p>Cârciumarul o luă fuga spre comisia de roșu unde găsi pe comisarii Socoioschi și Irimia, le spune iute întâmplarea și pornesc cu toții în fuga mare spre prăvălie.</p>
<p>Licinski ieșind afară se lovește piept în piept cu un rus tânăr.</p>
<p>— Dar ce n-ai ochi!?</p>
<p>— Pașol! Strigă rusul dârj.</p>
<p>Licinski începu să se certe cu el în mijlocul străzii când iată că sosesc comisarii. Irimia văzându-l, ca un turbat strigă cu un răcnet plin de disperare «săriți, e perceptorul» Rusul la auzul acestor vorbe cuprinde pe Licinski în brațe, Irimia de asemenea și amândoi îl țin strâns legat.</p>
<p>Tâlharul scoate o mână și trăgând un cuțit din teacă era sa taie mâna rusuhu, când, comisarul Sevastos, care alergase cu polițaiul Alevra și o mulțime alții la fața locului, văzând aceasta, îi dă una cu mânerul revolverului în cap, așa că, tâlharul amețit, căzu jos.</p>
<p>Intr-o clipă orașul află de prinderea perceptorului.</p>
<p>Se părea ca o zi de târg, așa umblete, așa zarvă era în toate părțile.</p>
<p>Toată noaptea Tulcea era în picioare. Prin mahalalele cele mai depărtate merse vestea prinderii tâlharului și care mai de care se încerca să-l zugrăvească, unii chiar fără să-l fi zărit.</p>
<p>A doua zi fu dus la locul unde își lăsase armele și se găsi, împreună cu ele, și geanta lui Licinski având într-însa giuvaerurile luate de la agentul pescăriei de la Periprava.</p>
<p>Toată ziua aceea o mulțime de notabilități ale orașului- merseră la poliție ca să-l vadă.</p>
<p>Când cineva însă îl întreba cum și de ce s-a făcut tâlhar răspundea cu glas liniștit.</p>
<p>— Fiindcă m-am săturat de ticăloșiile voastre. Credeam că o să găsesc vreun creștin mai bogat și să-i iau parale mai multe și astfel să pot trăi liniștit.</p>
<p>— Dar acum o să-ți ispășești viața in fundul ocnei ?</p>
<p>— Ba, nădăjduesc că cu voia Maici Domnului să scap și de încurcătura asta.</p>
<p>— Dar de ce ai omorât ?</p>
<p>— Fără voia mea. Trebuia s-o fac, căci altminteri o pățeam eu.</p>
<p>A treia zi fu internat în penitenciarul din oraș, până să se constituiască curtea cu juri.</p>
<p>Țara întreagă răsună de vestea prinderii acestui tâlhar și Dobrogenii, mai cu seamă, erau veseli.</p>
<p>în sfârșit se află că Dracul și Perceptorul nu e decât fostul călugăr, Simion Licinski, astăzi tâlharul înspăimântător.</p>
</div>
 <div type="chapter" n="17">
<p>XVII.</p>
<p>Prevența lui Licinski se lungi până în Aprilie 1888. Tocmai la finele lunii era vorba să vie înaintea curții cu juri din localitate.</p>
<p>Dar când juriul a început a judeca și osândi pe ceialți borfași și hoți, Simion Licinski n-a fost venit și nici că putea veni la bara justiției, căci el era departe de arest, grație neglijenței cu care a fost păzit, lungirei afară din cale a prevenței și dibăcia lui peste măsură de mare.</p>
<p>Licinski fugise!</p>
<p>Intr-una din diminețile săptămânii patimilor, pe când orașul era cuprins încă de somn, pe la orele 5 dimineața Simion Licinski împreună cu un alt tâlhar Antoșca, părăsea în bună pace temnița unde șezuse aproape 7 luni.</p>
<p>În temniță Licinski era privit ca o făptură extraordinară chiar ceialțl hoți se uitau la el cu o curiozitate nemărginită păstrând în fundul conștiinței lor nebune, o venerație acestui tâlhar atât de îndrăzneț.</p>
<p>Dintre toți pușcăriașii Antoșca părea mai deștept și mai pe placul lui Simion. Acesta se și împrieteni cu el.</p>
<p>Antoșca era de neam rusniac. Era o inimă aspră, neagră, care pentru nimic ucisese într-o noapte pe nevastă-sa, turtindu-i țeasta cu un pietroi.</p>
<p>De teamă fugi la Vama, de unde, în urma stăruințelor guvernului, fu estrădat..</p>
<p>Acestuia, la întâlnirea cu Simion, i se născu gândul de a fugi.</p>
<p>Dar cum?</p>
<p>Zidurile erau mari, gardele numeroase.</p>
<p>Intr-una din zile găsi un fier prin atelierul pușcăriei, îl băgă în mâneca hainei și seara, când se găsi singur cu Licinski, începură a lucra cu stăruință și dibăcie la planul fugii lor.</p>
<p>începură a sfărâma verigile lanțurilor ce-i legau; apoi, după o muncă de vreo trei ceasuri, aproape de miezul nopții, se pomeniră desfăcuți de ele.</p>
<p>Dar greul nu era aceasta. Trebuiau să iasă.</p>
<p>Planul era întocmit: au dat la o parte gratiile ferestrei ce dau în curtea temniței. Au întâmpinat mare greutate, căci fiarele erau groase și puternice. Dacă îi va vedea cineva în curtea temniței? Dacă garda va trage cu pușca în ei ? Dacă ?</p>
<p>Dar cu un curaj deosebit săriră de la înălțime în curte. Nimeni nu era pe acolo. Nimic nu tulbura liniștea nopții de primăvară. Trecură în vârful picioarelor, săriră gardul și iată-i liberi ca vântul, care sufla în dimineața aceea.</p>
<p>După ce merseră amândoi afară din Tulcea, prin strada Portului o luară spre Câșla. Acolo avea un lipovean care îl găzduise în mai multe rânduri. Ajunseră la el. Fură primiți bine, căci lipoveanul avusese multe bunătăți de la Simion. Antoșca, după ce se îmbrăcă cu haine din ale lipoveanului, ceru vreo câțiva franci și își luă ziua bună mergând spre Galați.</p>
<p>Când se află în Tulcea de fuga lui Licinski se produse un zgomot și o mișcare nebună. Cum ? Tocmai acum când era prins cu atâtea greutăți, să scape ?....</p>
<p>Și oamenii ce duseră jos gratiile de la ferestre începură a le pune iar; armele, văduve de vreo șapte luni de gloanțe, fură din nou încărcate; slugile și paza îmulțite.</p>
<p>Licinski era tartorul tuturor.</p>
<p>Dar, pe când toți tremurau de groază, un tânăr grec, Nicolache Papadatu, un om de vreo 30 de ani, râdea și făcea haz de frica lor și de neputința oamenilor din administrație, de a prinde pe acest îndrazneț hoț.</p>
<p>Intr-o seară acesta era cu vreo cinci prieteni, dintre care unul Ivauciu Burlacoff, amic bun cu el, într-o cafenea de lângă piața de marți și sâmbătă.</p>
<p>Venise vorba de fuga lui Licinski și de teama oamenilor administrației.</p>
<p>— Hei, eu aș vrea să dau de ochi cu tâlharul !... Ar vedea el că Nicolache Papadatu nu e om de nimic.... L-aș învăța eu minte.</p>
<p>— Ba, mi-e teamă că ți-ar îngheța și ție pușca în mână ca sergentului de dorobanți, zise un prieten.</p>
<p>— Nu se știe.</p>
<p>Nu trecu mult din seara aceea și într-o zi când Nicolache venea într-o brișcă cu Iancu spre Tulcea dintr-o comună, când fuseseră la mijlocul drumului iată că Licinski le Iese înainte.</p>
<p>Nicolache pricepu că e tâlharul, pune mâna pe pușcă, ia la ochi, cu toate că prietenul său îl oprea știind că se expune. N-apucă să tragă când o detunătură se aude și Nicolache Papadatu cade jos străpuns în gât de glonțul lui Licinski, care văzuse că acesta vrea să-l împuște.</p>
<p>Când s-a aflat în Tulcea de acesta nouă crimă, spiritele erau afară din cale de iritate.</p>
<p>Cetățenii se temeau să mai iasă din casă, copiii tăceau la auzul vorbelor «taci că vine Licinski».</p>
<p>Dar teamă mai groaznică avea Haralașca. Știa că trebuia să se aștepte la o răzbunare cumplită din partea Iui Licinski, că-l trădase poliției și că, din pricina lui, fusese prins și întemnițat.</p>
<p>Intr-una din zile Haralașca se duse la Sarica să supravegheze pe lucrători, se depărtase tocmai din mijlocul lor când iată că un om i se pune-n față și-l apucă cu putere de guler.</p>
<p>— Stai Haralașcă, avem să ne socotim.</p>
<p>—Licinski!..strigă acesta înspăimântat.</p>
<p>— El, Haralașca, a venit să-ți ceară socoteală de păcatul ce l-ai făcut dându-l pe mâna poliției.... Ce, tremuri ? Ha. Stai o să-ți dau acum răsplata.</p>
<p>Și, fiindcă auzi din depărtare venind prin vie cineva, scoase revolverul și-l lovește, trântindu-l mort la pământ. După ce comise această crimă fugi ca un nebun prin mijlocul vii spre pădurea din josul dealului. Ajunse acolo, șezu pe un trunchi și, ca niciodată, începu a plânge ca un copil</p>
<p>Se căia de omorul, care-l săvârșise.</p>
<p>— Bietul Haralașca... fără voia mea, șoptea el printre lacrimi. Apoi, ca și cum n-ar fi fost nimic, se sculă și luând drumul spre casă printre tufișuri începu a fluiera un cântec vesel pe care-l știa din Polonia.</p>
<p>Sfârșitul anului îl trecu prădând pe ici și colo câte un negustor pribegit, câte un răzeș mai bogat.</p>
<p>Prin Martie 1889 i se făcuse dor de Tulcea, unde nu fusese de când cu fuga din temniță.</p>
<p>Fără să-i pese de cineva, intră pe seară într-o zi posomorâtă și fără de stele, prin bariera Baladag. În strada Babadag vezu în cârciuma lui Braunstein o mulțime de oameni. Intră înăuntru, îi privi pe toți aspru și ducându-se de-a dreptul la cârciumar, care stă lângă tejghea, îi spuse să-l deșerte în căciulă tejgheaua. Cârcimarul văzând cu cine are de-a face, deșertă banii ce avea înăuntru.</p>
<p>Simion după ce ieși afară trecu prin dreptul grădinii Stavri, o luă prin strada din dosul catedralii, trecu prin piață unde sunt scrâncioburile și merse prin fața bisericei Bulgărești spre strada Mahmudia. Acolo intră în cârciuma lui lancu Barasch și, cu toate că prăvălia era plină de mușterii, luă și de la acesta vreo 70 de lei, pe care îi dete cu buna voie.</p>
<p>Apoi, trecu spre mușterii și îi cinsti pe toți plătind vinul băut și zicând cârciumarului:</p>
<p>— Na-ți Iancule. Nu-mi place să iau ce e al altuia; vinul ca orice om cinstit, trebuie să ți-l plătesc.</p>
<p>Ieși afară și se ascunse într-un șopron din marginea străzii Gândacilor de unde, printr-o crăpătură, putea să zărească totul.</p>
<p>Cârciumarul din strada Babadag dăduse deja știre poliției, care la auzul acestei vești venea în per.</p>
<p>Comisarul Sevastos luase cu el pe un caporal foarte curajos, pe Nistor Sandu călăreț și epistatul Dumitrescu. Venind la cârciuma lui Barasch începură a căuta în toate părțile dar zadarnic, Simion era prea bine ascuns ca să dea de el.</p>
<p>După aceea ei se coboâră spre strada Gândacilor trecând chiar pe lângă șopronul unde Licinski era ascuns.</p>
<p>Polițaiul Alevra, împreună cu mai mulți comisari, cu substitutul Bileanu, căpitanul Tabăra și peste 50 de roșiori veneau în fugă mare hotărâți ca să nu se dea înapoi de orice luptă și sacrificiu și să puie capăt tâlharului.</p>
<p>Dar n-apucă să meargă mult și un glonț ieșit din pușca lui Licinski trecu cu furie și era cât p-aci să lovească pe polițai.</p>
<p>Căpitanul ordonă să se tragă despre partea de unde venise glonțul, neștiind că în acea parte se află comisarul Sevaslos împreună cu ceilalți oameni căutând pe Licinski.</p>
<p>Armele detună și din gloanțe unul omoară pe caporal, izbit drept în piept, altul lovește calul lui Sandu Nistor și altul, mai blând, trece rănind în picior de epistatul Dumitrescu.</p>
<p>Când se observă greșala ce s-a făcut o mare jale cuprinse sufletele!..</p>
<p>Orașul era în doliu..</p>
<p>Dar nu era de ajuns numai aceasta. Victimile, pe care Licinski, fără să cugete le-a făcut, nu erau complete, mai trebuia ceva și acesta n-a întârziat să vie atras spre Licinski, ca unele animale ce-s atrase de ochii șerpilor, care le mănâncă.</p>
<p>Sergentul Olteanu se hotărî să scape Dobrogea de acest îndrăzneț hoț.</p>
<p>— Sau el, sau eu, spune el tuturor, plecând într-o căruță, că doar și doar s-o întâlni cu tâlharul.</p>
<p>Ocoli mai toate părțile din vecinătate; trecu pe lângă mănăstire, o luă în jos pe la Telița și era amărât că nu se mai întâlnea cu Licinski.</p>
<p>Dar ce căuta, găsi.</p>
<p>într-o după prânz, spre șoseaua Babadagului iată-l față în față cu Licinski care-i strigă cu glasul lui puternic să stea.</p>
<p>Sergentul, fără să mai aștepte, pune mâna pe armă și trage, dar, era un ce fatal că glonțul care trebuia să lovească pe Licinski să nu fie încă turnat. Și de astă dată nu se putu omorî tâlharul.</p>
<p>Licinski întoarse în același timp arma și dintr-o descărcătură curajosul sergent e lungit jos.</p>
<p>Se apropie apoi de aceasta și găsi în buzunarul lui o scrisoare pe care o luă.</p>
<p>Ajunse acasă.</p>
<p>Capul îl durea cumplit. De la un timp se dezgustase de viața asta. Se simțea foarte rău. Ar fi voit s-o schimbe, să fugă departe de toți.</p>
<p>La lumina unei lumânări desfăcu scrisoarea și o citi:</p>
<p>Erau vreo câteva rânduri scrise de sergent părinților, pline de duioșie și durere în care le spunea să-i ierte de-o muri, căci o face aceasta pentru binele tuturor.</p>
<p>La citirea acestei scrisori Licinski se simți atât de muiat cum nu fusese niciodată în viață.</p>
<p>Atunci se gândi la câte a făcut. Văzu că nu era el de vina de omorurile săvârșite, dar totuși o căință nemăsurată i se născu.</p>
<p>Noaptea nu putu dormi.</p>
<p>Se hotărî să plece de aici, să fugă din locurile acestea departe de toți și acolo, cu banii strânși să ducă o viață de om cinstit.</p>
<p>Se învoi chiar a doua zi cu un caigiu care pleca spre Constantinopol să-l ia. Acesta vru, căci Simion plătea bine.</p>
<p>Ziua era senină și frumoasă. Cerul albastru, fără do nori, părea o mare întinsă de nemărginit, pe care puteai plimba gândul în voie, fără a se împiedica de vreun obstacol.</p>
<p>Era o tăcere și un farmec nespus în această natură renăscândă, pe marginea Dunării, ce măreață și plină de veselie se strecura tăcută printre malurile râpoase din jos de Tulcea.</p>
<p>Simion, în vârful caicului, cu ochi pironiți spre țărmul românesc, pe care-l părăsea depârtându-se din ce în ce de el, își aduse aminte de toată viața lui, care se trecuse ca un vis plin de spaimă și grozăvie, cugetă la faptele rele care le-a săvârșit împins de o mină nevăzută pe care el n-o pricepuse, dar o simțise; văzu parcă printr-o perdea întunecoasă pe Sara, singura lut amantă; își aminti de tatăl său ars în mijlocul odăii închise, se cutremură la amintirea acestor fapte atât de înspăimântătoare și, pe când caigiul se mira văzându-l că plânge, el îșî șterse ochii cu mâneca cămășii și șopti printre buzele sale livezi..</p>
<p>— Nu sunt eu vina!...</p>
<p>SFÂRȘIT</p>
</div>
</body>
 </text>
</TEI>
