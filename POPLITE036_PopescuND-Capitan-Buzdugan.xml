<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Căpitan Buzdugan. Nuvelă istorică originală: ediție POPLITE</title>
                <author>Popescu, N.D.</author>  
                <respStmt>               
                    <resp>codare POPLITE</resp>
                    <name>Teodora Iuriusciuc</name></respStmt>   
                <respStmt>
                    <resp>corectură manuală</resp>
                    <name>Lucreția Pascariu</name>
                </respStmt>
                <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
            </titleStmt>
            <publicationStmt>
                <publisher>UAIC</publisher>
                <date></date>
                <availability>
                    <licence target="https://creativecommons.org/licenses/by/4.0/"/>
                </availability>
                <ref type="doi" target="10.5281/zenodo.7342136"></ref>
            </publicationStmt>
            <sourceDesc>
                <bibl>
                    <author>Popescu, N.D.</author>
                    <title>Căpitan Buzdugan. Nuvelă istorică originală</title>
                    <pubPlace>București</pubPlace>
                    <publisher>DEPOZITUL LA LIBRĂRIA H. STEINBERG 7</publisher>
                    <date>1890</date>
                    <decoNote type="ilustratii" subtype="no"/>
                    <dim unit="char" type="mic"/>
                    <extent>
                        <measure unit="word">25649</measure>
                        <measure unit="page" type="under_250"/>
                        <measure unit="foileton" type="under_65"/>
                        <measure type="complete"></measure>
                    </extent>
                </bibl>
            </sourceDesc>
        </fileDesc>
        <profileDesc>
            <textClass>
                <keywords scheme='https://opentheso.huma-num.fr/opentheso/api/theso/Typologie'>
                    <term type='domaine' ref="https://hdl.handle.net/20.500.11942/crteb7oodgosm">literatura</term>
                    <term type='factualite' ref="https://hdl.handle.net/20.500.11942/crt22aacdhvi7">fictiune</term>
                    <term type='forme' ref="https://hdl.handle.net/20.500.11942/crtnufdew1lfb">proza</term>
                    <term type='genre' ref="https://hdl.handle.net/20.500.11942/crthuyig1pxri">roman</term>
                    <term type='agencement' ref="https://hdl.handle.net/20.500.11942/crtbdm5xnc6io">foileton</term>
                    <term type='origine' ref="https://hdl.handle.net/20.500.11942/crtxolq1evsr9">opera originala</term>
                    <term type='discours' ref="https://hdl.handle.net/20.500.11942/crt4wma17ncnj">narativ</term>
                    <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
                    <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
                </keywords>
                <keywords>
                    <term type="receptare" n="5"/>
                    <term type="republicare" n="2"/>
                    <term type="finished"></term>                
                </keywords>
            </textClass>
        </profileDesc>
        <encodingDesc>
            <projectDesc>
                <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
                <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
                <p>Cuvantul cheie de tip "finished" indica stadiul realizarii operei de catre autor.</p>
                <p>Masura de tip "complete" indica faptul ca am gasit romanul in forma completa.</p>
            </projectDesc>
        </encodingDesc>
    </teiHeader>
<text>
<body>
<p>EPISOADE DIN ISTORIA RĂZBOIULUI INDEPENDENȚEI ROMÂNIEI</p>
<p>Căpitan Buzdugan</p>
<p>NUVELĂ ISTORICĂ ORIGINALĂ</p>
<p>EDIȚIA a II-a</p>
<p>Revizuită și corectată</p>
<p>BUCUREȘTI</p>
<p>DEPOZITUL LA LIBRĂRIA H. STEINBERG 7, Calea Rahovei, 7</p>
<p>I</p>
<p>Căpitan Buzdugan</p>
<p>Toată oastea românească s-a bătut cu vitejie în războiul din care ieșirăm mai deunăzi atât de triumfători, dar curcanii i-au întrecut pe toți. Plugarul oștean care a lăsat din mână sapa și coasa spre a lua pușca și sabia, muncitorul care și-a părăsit nevasta și copiii spre a se însura cu moartea, cetățeanul român care a zburat hotare pentru ca să-și apere moșia de năvălitori, au fost cei mai vrednici între vrednici, cei mai voinici între voinici și cei mai netemători de moarte. Alergau cetățenii noștri oșteni înaintea primejdiei cu inima bărbătească ca înaintea paradei spre a mântui țara, după spusa lor, cu un minut mai curând de spurcații de păgâni, pentru ca apoi să se întoarcă acasă ca să-și vadă de nevastă și moșie, și zău de zvânta pământul ca să o facă o dată puzderii și să nu se mai audă vorbindu-se de urgia turcească. Căpitan Buzdugan era comandantul unei companii de curcani.</p>
<p>Căpitan Buzdugan era fiul faptelor sale; născut într-o colibă de țărani, el a fost crescut pe bătătura tatălui său fără să fie dat la scoală, căci în copilăria sa nu erau prin sate școli nici pe hârtie, și la vârsta de 21 ani când începuse a-i miji mustăcioara și a-i zburda inima, știi că omului, fu luat pe sus de vătășei, legat cot la cot, trimis la cazarmă, tuns pe tobă și făcut soldat fără soirea sorțului care încă nu era introdus în legislația noastră.</p>
<p>Deocamdată plânse băiețandrul nostru pe al de taica pe al de maica și mai cu seamă pe surata Stăncuța cu buzele ca cireșele și ochii ca murele, dar după ce mai trecu vreme la mijloc, timpul care șterge toate, șterse și din inima sa aceste doruri și-l făcu să se deprindă cu viața de cazarmă.</p>
<p>Cu toate că era născut la țară și că pe atunci țăranul trecea de prost față cu târgoveții, totuși șefii săi băgară îndată de seamă că soldatul Buzdugan Nițu era deștept și numai inimă în el, și peste șase luni îi cusu pe mânecă cele două semne galbene de căprar și-i dătu în mână un abecedar cu litere de reformă. Datoriile de căprar și le făcu cu toată vrednicia și destoinicia putincioasă, dar literele cărții le mâncă cu ochii și în câteva săptămâni învăță pe de rost abecedarul din scoarță până în scoarță și începu să citească pe slovenite pe orice carte.</p>
<p>Pasul cel greu era făcut, învățase să citească, ajunsese căprar, știa să facă ocenie mai bine ca cel mai vechi dintre veterani; cariera militară îi era deschisă; toate gradele de la iunicăr până la parucic, cât putea să înainteze, pe atunci mojicul oricât de deștept ar fi fost, îi apărea în visele sale înconjurate de o aureolă luminoasă. Subofițer fu făcut în curând și peste doi ani ajunse feltfebel, post care echivalează cu sergentul major de astăzi, dar mai departe nu merse căci cu mare anevoință se înălțau pe vremea lui Vodă Știrbei de aristocratică memorie, un mojic opincar la gradul de praporgic; cu toate acestea dobândi foarte mare gust pentru cariera de oștean, mai cu seamă că putea face oarecare agoniseli din funcția ce ocupa, astfel că la împlinirea termenului regulamentar, nu se îndură d-a se întoarce la coarnele plugului, a căror mânuire o cam uitase, și se reangaja pe alți șapte ani.</p>
<p>Alexandru Ghica nu semăna predecesorului său; el iubea pe oamenii cei vrednici din orice treaptă era și îl încuraja din toate puterile ca să-și dezvolte însușirile. Într-una din zilele scurtei sale căimăcănii făcu o revizie tuturor cazarmelor și nu găsi decât numai compania lui Buzdugan în cea mai deplină regulă. Vodă Ghica află că această regularitate e datorită țăranului Buzdugan, și ca să dea peste nas celor negligenți și să inspire în corpuri dorința de stimulare, îl ridică pe dată la rangul de praporgic, adică îl făcu sublocotenent.</p>
<p>Această înaintare, unică în analele militare ale acelei epoci făcu mare zgomot și atrase asupra capului lui Buzdugan dușmănia multor pizmași, dar lui nu-i păsa deloc, îmbrăcă uniforma de sublocotenent ce-i dărui însuși caimacamul cu aceeași imperturbare cu care îmbrăcase pe cea de caporal și intră imediat în exercițiul gradului său. Dușmanii lui care erau prea numeroși și prea puternici, stăruiră pe lângă căimăcămia de trei și reușiră de îl permutară într-un regiment de grăniceri ca să nu-i mai vadă gunoi în ochi, el însă nu se supără deloc, se duse să trăiască în clasa țăranilor din care ieșise cu aceeași bucurie cu care trăise între orășeni, și-și făcu pe acolo datoria tot așa de bine cum și-o făcea și la cazarmă.</p>
<p>Răposatul Vodă Cuza când concentra pentru prima oară pe grăniceri la un loc cu celelalte forțe armate, se minună de buna stare a plutonului comandat de Buzdugan și de disciplina și cunoștințele militare ce posedau soldații acelui pluton, și aflând că numai lui se datora această vrednicie îl înălță la gradul de locotenent și îl lăsă tot la grăniceri. Asemenea și Majestatea Sa, Carol I, pe când era principe și vizită regimentele de grăniceri transformate în regimente de dorobanți, se mulțumi de buna stare a punctului comandat de el și-l numi căpitan.</p>
<p>Să nu credeți însă că în această lungă diastimă de vreme Buzdugan a stat de s-a ruginit în același loc; ferească Dumnezeu; el a cutreierat toată țara, a înfruntat toate climele și s-a deprins cu toate obiceiurile. Mai mutat și mai strămutat ca el n-a fost și nici că va mai fi oștean român. astfel striga el în gura mare ori de câte ori îl întreabă cineva.</p>
<p>Mai întâi a fost trimis la Giurgiu, unde, fiind ajutat de fericita sa memorie, a învățat bulgărește ca un udina-glava; apoi la Brăila unde a învățat grecește ca un palicar, pe urmă la Petroșița unde a înviat săsește ca un șvab, după aceea la gura Ialomiței unde a învățat turcește ca un aga, apoi la Oituz unde a învățat ungurește ca un nemeș, după aceea la Scoposeni unde a învățat rusește ca un lipovan, apoi la Mamornița, Bistreț,Bratocea, Buliga, Prisicani, Severin și în fine la Verciorova, de unde a plecat procopsit în limba lui Dedu Ivan.</p>
<p>În timpul acestui băjenărit militar, el avu ocazie să vadă multe, să afle multe, să învețe multe și să pățească multe. Se deprinsese cu viața de munte și de câmp, cu oameni de diferite naționalități și cu obiceiuri de fel de fel de soiuri. Vorbea turcește ca Turcul, ungurește ca Ungurul, muscălește ca Rusul și serbește ca Sârbul; la carte nu făcuse mai multe isprăvi de cât cele căpătate în cazarmă, dar devenise cel mai bun militar.</p>
<p>II</p>
<p>Un comandant cum ar trebui să fie toți.</p>
<p>Multe neajunsuri cauză căpitanului nostru desele străgăniri și colindări, dar îi făcu și un bine: îl împedică d-a se însura, astfel că toate grijile și preocupațiunile sale se concentrară numai asupra dragii sale armate.</p>
<p>El afară de front nu era bun de nimic și afară din cazarmă singur o spunea că nu plătea nici o ceapă degerată. Camarazii săi îl cam luau peste picior dintr-astă pricină și își cam băteau joc de stângăcia și nepriceperea sa; el însă nu se sinchisea, evita pe cât putea adunările cu dânșiii și își petrecea timpul instruind recruții și făcându-se iubit și ascultat de băieții lui.</p>
<p>Cu ei ce bine se înțelegea! În mijlocul lor ce mult se simțea în largul său! Vocea lui era aspră, cuvântarea lui răstită, dar pentru soldații săi curgea miere și lapte din buzele sale, căci fiecare vorbă era un sfat și fiecare rosteală o povață pentru binele lor; de aceea băieții săi erau în stare să sară în foc pentru el și să se jertfească pentru dânsul cum se jertfea și el pentru ei ocrotindu-l, apărându-l de împovărări nedrepte și ușurându-le pe cât se putea greaua sarcină de soldat.</p>
<p>El striga forte des și mai la fiece lucru, dar pedepsea forte rar, pot zice mai de loc, căci dânsul era de părere că mai bine e să scoți carul din noroi cu puține chioate decăt să te pui să-l sfărâmi și să-l lași să piară tot în noroi.</p>
<p>Pe lângă acestea, el deprindea pe băeții lui cu ascultarea nu numai prin poruncă, ci și prin pildă ; el da cel dintâi exemplu de disciplină, el ieșea la exercițiu mai de dimineață ca toți, și la inspecție el era modelul tuturor ca curățenie și bună îngrijire.</p>
<p>Când nu era de serviciu, adică când n-avea ce comanda, ce inspecta si ce revizui, atunci se punea pe o laviță sau pe un buștean la ușa cazarmei, făcea pe toți băieții săi roată împrejurul lui, și după ce le da voie să șadă și ei pe ce găseau, începea să le povestească cu multă poftă istorii ostășești, pe care le împodobea, le înflorea și cărora le da un colorit atât de viu încât le venea la toți apa în gură și-i făcea pe toți să ardă de dorința d-a se face mai curând eroi ca strămoșii lor.</p>
<p>Pentru cei însurați și încărcați cu familii avea povești gata și bine tâlcuite din vremea lui Mihai Viteazul și Ștefan-cel-Mare, care punea în evidență jertfirile pentru țară ce făceau oștenii cei însurați și răsplătirile și ajutoarele domnești ce primeau familiile lor dacă se întâmpla ca ei să moară pe câmpul de cinste. Pentru cei fără familii avea iarăși povești trase din istoria țării, care să-i facă să-și concentreze toată gândirea și viața lor către familia cea mare care este patria cu chipul acesta și prin asemenea povețe, asemenea exemple și asemenea încurajări el semăna pretutindeni pe unde îl trimtea guvernul, iubirea de muncă, disciplina și dorul de vitejie.</p>
<p>Arma dorobanților are mulți ofițeri de asemenea soi; fii de țărani ca și el, ieșiți ca și dânșii din rândurile soldaților; lor și numai lor se datoresc laurii culeși de dorobanți pe câmpul de onoare; el prin povești de care literatura populară română e atât de bogată și prin exemple bine potrivite, au știut să semene în inimile oștenilor lor sacrul sentiment al iubirii de țară și i-a făcut să devină nemuritori.</p>
<p>Când s-a publicat ordinul de concentrare și s-a adunat la punct toate schimburile împreună cu rezervele lor, căpitan Buzdugan era comandant al unui punct din Oltenia de pe malul Dunării, mai înainte de a pleca spre București, el își adună compania împrejurul său și ținu oștenilor săi cuvântarea următoare:</p>
<p>— Băieți, a venit vremea ca să arătăm lumii ce poate Românul și să dovedim tutulor că suntem fiii strămoșilor noștri. Iarăși au venit frumoasele zile ale lui Ștefan-cel Mare și ale lui Mihai, iarăși a răsărit sfântul soare al mândriei strămoșești. Să ne silim cu mic cu mare a fi fiii părinților noștri. Dușmanii noștri râd de puterile noastre și se laudă că cu un regiment al lor vor arunca în Dunăre armata română. Haide, copii să le dovedim că Românii se aruncă în Dunăre, dar nu ca să fugă, ci ca să urmărească pe vrăjmașul biruit. Suntem mici la număr, să fim mari în bărbăție, mai mari decât strămoșii noștri, căci noi avem ce apăra: moșia e a noastră, căsuța e a noastră și avutul nostru e avutul copiilor noștri. Să alergăm dar cu mic cu mare la chemarea țării, să apărăm moșia de năvălirea ordiei păgâne și să scăpăm de sabia turcească: fiii pe părinții lor, frații pe surioarele lor, bărbații pe nevestele lor și părinții pe copilașii lor, și cu sângele nostru să plămădim mărirea și neatârnarea neamului Românesc înainte copil, înainte cu D-zeu, cu inimă bărbată și cu credință tare, spre a dovedi lumii că între noi nu e nici un codaci.</p>
<p>— Înainte cu D-zeu, trăiască România, moarte dușmanilor, strigară toți oștenii tresăltând de entuziasm.</p>
<p>III</p>
<p>Tabăra de la Poiana</p>
<p>Grosul armatei române după ce se concentra dincolo de Olt tăbărî la Poiana, câmpie întinsă și lipsită de apă și vegetație umbroasă, situată între Craiova și Calafat nu departe de târgulețul Băilești, iar artileria își stabili bateriile sale d-a lungul Dunării cam pe la Islaz, Corabia. Bechet, Ciuperceni, Calafat și Cetatea care e situată în dreptul orășelului român de peste Dunăre numit Florentinul.</p>
<p>De la primele zile ale lunii lui Mai de când se așezară acolo, până la primele zile ale lui August când primi ordin d-a se îndrepta spre Plevna, infanteria română fiind redusă în neacțiune prin poziția de ostilitate espectativă ce ne crease Turcii, se ocupa mai întai cu stârpirea cetelor de briganți, cerchezi și bașibuzuci ce infesta litoralul pe la începutul războiului, după aceea se puse pe instrucție, exercițiu și manevre continue, și în fine se împrăștie în escuade de săpători pe la diferite puncte de apărare ca să termine mai curând clădirea baterielor, lunetelor, și redutelor ce începuse a se construi. Într-acest timp căpitan Buzdugan făcuse minuni cu băieții săi. După ce luă o parte la gonirea incendiatorilor din Bechet, stabilindu-se la Poiana, el din zori de zi până în seară nu făcea decât ocenie și tot ocenie.</p>
<p>— Vreau să fac din flăcăii mei, zicea el, niște eroi și pace bună.</p>
<p>Această muncă fără de sfârșit era foarte ostenitoare, dar băieții nu cârteau, ci din contra se supuneau cu voie bună la cano nul ce le impunea d-nul căpitan, căci seara după apusul soarelui le da la toți câte un pahar două de vin cumpărat de el, căci atâta cusur de risipă avea și el de a-și cinsti din când în când pe vechii săi camarazi, și după ce-i lăsa o oră să-și scuture printr-o sârbă sau bătută o pustie de oboseală, se așeza în mijlocul lor și le povestea fel de fel de istorii de vitejie cum numai el știa să le povestească; apoi după ce sfârșea le zicea:</p>
<p>— Haide, mergeți acum de vă culcați că mâine o să ne sculăm cu noaptea în cap, și țineți minte ce v-am spus, că o să sune ceasul când o să faceți și voi asemenea la vreme cu prilej.</p>
<p>Vremea cu prilej începu să se apropie. Rușii care mai întâi respinsese cu semeție propunerile noastre de cooperare și redusese rolul armatei române la acela al unei rezerve păzitoare de granițe, mâncări, la Plevna două bătăi groaznice care le ciopăți mai multe zecimi de mii de oșteni și le slăbi foarte mult puterea numerică a oștilor ce aveau împărțite în Bulgaria.</p>
<p>Situația era din cele mai critice, armata rusă bătută și descurajată fugea spre Dunăre spăimântată din toate părțile; armia lui Krudner era aproape nimicită; Principele Șchacevskoi fugea cu sfărămăturile corpului său spre Biela, și chiar Gurko care trecuse Balcanii pe la Sinea și pătrunsese cu antegarda sa în inima Rumeliei până la Adrianopole, se întorcea cu grăbire înapoi urmărit de aproape de Reuf-Pașa.</p>
<p>Atunci orgoliosul mare duce Nicolae, văzând halul în care se afla armata sa și știind că ajutor imediat de la ai săi nu putea aștepta, pentru că forțele de ajutor disponibile erau foarte depărtate, tocmai în inima Poloniei, și că orice moment ce trecea putea aduce dezastru, atunci pentru prima oară își aduse aminte de mica dar brava armată română care până să sosească ajutoarele le-ar fi putut servi drept un sprijin de mare folos și se grăbi a scrie M. Sale-Principelui Carol I al României o scrisoare călduroasă prin care-l ruga să scape creștinătatea din primejdie și să îi dea mâna spre a combate pe inamicul comun.</p>
<p>Românii nu sunt câinoși la inimă; ei uită, prea uită lesne, afrontul ce le face cineva îndată ce-și recunoaște greșeala. Supremul căpitan al armatei române consimți a lua parte la emanciparea popoarelor creștine din mâinile Turcilor, și după ce primi comanda armiilor Ruso-Române cărora li se încredința sarcina de a investi Plevna, dete ordin d-a se ridica lagărul de la Poiana și d-a se muta la Grădini, sat situat în județul Romanați, nu departe de Dunăre.</p>
<p>În ziua de 23 Iulie căpitan Buzdugan primi de la comandantul batalionului său următorul ordin:</p>
<p>Domnule căpitan,</p>
<p>Tabăra de la Poiana se va desființa spre a se transporta la Grădini; sunteți invitați d-a pleca chiar în această seară cu o parte din oamenii ce veți alege singur ca să faceți recunoașteri și să alegeți locurile potrivite și mai sigure pentru trecerea grosului armatei.</p>
<p>V-am ales pe d-v. dinadins fiindcă contez mult pe sagacitatea d-v. și sunt convins că veți aduce la cel mai bun rezultat însărcinarea ce v-am încredințat.“</p>
<p>Comandantul Batalionului,</p>
<p>Maior X...</p>
<p>— Ura, strigă căpitan Buzdugan, scoțându-și chipiul din cap, acest ordin a sosit tocmai la timp căci mi se urâse groaznic.</p>
<p>Într-adevăr căpitanul se plictisise cu acea viață de nemișcare pe care n-o ocupa îndestul acele câteva ore de exercițiu ce făcea dimineața și seara. Trăia bine, mânca binișor și bea potrivit într-un loc unde se găsea apă cu multă anevoință; el însă era deprins cu mai multă activitate, corpul său era deprins cu mai multă trudă și sufletul său ardea de dorința d-a înfrunta necunoscutul, adică d-a se măsura cu dușmanii și d-a face și el fapte glorioase ca strămoșii săi.</p>
<p>Numaidecât fără să lase vreme multă de pierdut, se duse în mijlocul companiei sale și adunându-și oamenii la o parte le zise:</p>
<p>— Băieți, eu plec în recunoaștere, cine din voi vrea să mă urmeze să iasă din rânduri și să treacă la dreapta.</p>
<p>Toată compania se rupse deodată și se înșirui la drepta.</p>
<p>— Copiii mei, zise el cu vocea mișcată de acest semn de devotament, știu că mă iubiți și că toți doriți d-a vă jertfi pe altarul patriei; în curând dorința voastră se va îndeplini, însă încă n-a sosit ceasul cel mult dorit. Acum nu e vorba să mergem cu toții spre a ne măsura cu dușmanii, ci d-a face o simplă recunoaștere în țara noastră și într-un număr cât se poate mai restrâns ca să nu speriem pe pașnicii locuitori care abia s-au așezat pe la casele lor. Voi sunteți toți Olteni și Jieni, dar nu toți cunoașteți părțile de jos care se învecinează cu Dunărea; acei ce cunosc mai bine satele din vale de la Bistreț până la Corabia, să trecă la stânga, dar numai câte doi din fiecare sat. Înainte, marș.</p>
<p>Cincizeci dorobanți înalți ca niște brazi și legați ca niște stejari ieșiră din front și trecură la stânga. După ce concediă pe ceilalți, Buzdugan se adresă către aceștia și le zise:</p>
<p>— Această seară plecăm cum o însera; să-mi alegeți drumul cel mai bătătorit prin satele cele mai bogate în provizii, dar să nu spuneți la nimeni unde mergeți și ce faceți, nici că eu sunt căpitanul vostru că v-ați topit. Eu am să mă îmbrac soldățește ca și voi, să luați numai baioneta cu voi și câte un pistol în buzunar și la oricine vă va întreba să spuneți că dați o raită p-acasă ca să vă vedeți neamurile, și apoi vă întoarceți la regiment. Ați înțeles?</p>
<p>— Am înțeles, D-le Căpitan, răspunseră soldații salutând. Plecară pe la 8 ore seara ca să nu fie băgați de nimeni de seamă și pe la 10 ore ajunse la Tunari, unde se opriră ca să doarmă, a doua zi prânziră la Seaca, cinară la Negoiești și dormiră la Bistreț. A treia zi trecură prin Goicea mare, Măceș, Găncioaga, Comășcenii și dormiră la Dămieni. A patra zi trecură prin Dăbuleni, Ianca, și d-acolo cotiră spre nord de Dunăre și, trecând pe lângă Coteni, ajunse la Grădini fără să atragă cea mai mică bănuială. Într-acest parcurs numărul însoțitorilor lui Buzdugan se împuțină, fiindcă în fiece sat rămânea câte un soldat din localitate sub pretext de a-și vedea neamurile și cu misiunea d-a culege informațiile trebuincioase și apoi d-a pleca înapoi la Poiana spre a comunica locotenetului tot ce vor afla.</p>
<p>La Grădini, Buzdugan se întâlni cu un căpitan de călărași care venise pentru același scop de la Băilești și explorase drumul prin Siliștea, Gherghița, Bârsa și Dobrotești, și cu un locotenent de geniu care venise de la Șimnic unde era cartierul general Domnesc. Acești ofițeri mai întâi își împărtășiră informațiunile ce culese, și apoi își făcură raporturile generale, pe care le trimise prin trei călărași ca să sosească mai curând.</p>
<p>În ziua de 10 August câmpiile vecine acestei localități se schimbară ca prin farmec, și în locul monotonei pânze de țarine secerată se transformă într-o imensă pajiște acoperită cu corturi albe. Taberile de la Poiana, Băilești, Seaca, Ciuperceni și Simnic se transportase la Grădini, iar la Calafat, Bechet, Ciuperceni și Islaz rămase numai câteva baterii de artilerie protejate de detașamente de infanterie și călărași din divizia întâi.</p>
<p>IV.</p>
<p>O născocire de curcan.</p>
<p>Armata română călcase deja teritoriul turcesc: diviziunea 4 comandată de general Manu trecuse Dunărea încă de la 17 Iulie, pe cănd la Poiana se serba cu mare pompă sfințirea și distribuirea de steaguri la regimentele de dorobanți, artilerie și călărași din nou înființate, și Căpitan Petrovan fusese primul oștean român care intrase pe teritoriul Otoman ca concherant. General Manu ocupase în numele Măriei Sale Carol I cetatea Nicopole ce căzuse în mâna Rușilor la 2 Iulie prin puternica cooperare a artileriei Române de la Islaz, și armata sa după a doua și cea mai nefastă înfrângere a Rușilor, care avu loc la 18, primise ordin de la șeful suprem al armatei Române ca să înainteze spre teatrul unde începuse a se desemna acțiunea decisivă.</p>
<p> Această divizie însă nu era suficientă spre a face imposibilă întâmplarea unei invazii și a înfrâna avântul unui inamic victorios; iată pentru ce cuartierul general român și toată armata se mutase la Grădini și se părăsise vechiul plan conceput de Români d-a trece Dunărea pe la Florentin și Ciuperceni și d-a înconjura Vidinul de toate părțile cu un cerc de fier și foc.</p>
<p>Statul-major general fusese mai întâi de idee d-a trece Oltul pe la un punct oarecare vecin cu Dunărea și apoi Dunărea pe la Nicopole, părăsi însă acest plan pentru că n-avea îndestule pontoane ca să treacă Oltul p-aproape de gurile sale foarte late și apoi Dunărea care asemenea era îndoită de lată din cauaa revărsărilor pricinuite de multele ploi din Mai, și hotărî a sui cursul Oltului ceva mai sus unde se va găsi un loc mai strâmt și a grăbi ducerea pe câmpul de luptă, fiindcă evenimentele se apropiau cu pași gimnastici de deznodământ, iar Rușii nerugau întruna ca să sosim cu un moment mai curând spre a le acoperi aripa dreaptă, adică laturea despre Dunăre, partea cea mai vulnerabilă și periculoasă.</p>
<p>După ce se adoptă în definitiv această decizie, statul-major român luă hotărârea d-a trece Dunărea prin partea dintre Bechet și Islaz, căci pe acolo Dunărea era mai puțin lată și mai puțin întărită în cetăți, dar o asemenea trecere fără d-o recunoaștere prealabilă era peste putință, căci Românii de dincoace n-aveau nicio cunoștință despre forțele Turcilor din acele părți și Românii de dincolo nu puteau să-și împrăștie forțele, căci în fiece oră de zi sau noapte se temeau d-a fi atacați de Turcii învingători care erau comandați de un general ca Osman-Pașa, care se jurase d-a stârpi de pe fața pământului pe adoratorii crucii creștine.</p>
<p>Mai mulți ofițeri de geniu fură însărcinați cu căutarea locului celui mai îngust și celui mai potrivit pentru stabilirea unui pod de pontoane peste marele fluviu, și o escuadă de voluntari localnici cu cercetarea pe uscat a părților de dincolo spre a cunoaște forțele de resistență ale inamicului. Cea dintâi recunoaștere să făcu lesne și în câteva zile, în timpul nopții și cu ajutorul bărcilor corpului de pontonieri care erau conduse de oameni din localitate. După două nopți de navigare în sus și în jos și câteva acostări în mai multe locuri ale terenului opus, la adăpostul întunericului și înălțimii malurilor, această expediție se întoarse la Grădini și comunică statului major că cea mai lesnicioasă trecere care să avea nevoie de mai puține pontoane, care era expusă la mai puține pericole și care oferea o rezistență mai mare contra curentului apei, era aceea ce s-ar face în punctul dintre Siliștioara și Măgura la doi kilometri mai în jos de Corabia, punct care pe lângă celelalte avantaje mai avea și o insulă în mijloc, calitate foarte prețioasă pentru stabilirea unui pod pe vase.</p>
<p>Cea de a doua recunoaștere era mult mai dificilă și însoțită de pericole mult mai mari. Dincolo de Corabia se zărise în mai multe locuri armată Turcească, de mai multe ori tunul dușmănesc aruncase bombe spre bateriile de dincoace și de multe ori artileria română gonise prin justeța tirului ei cete de lucrători turcești care încercase d-a începe oarecare lucrări de apărare pe țărmul opus; aceia ce mergeau dincolo erau expuși d-a cădea în mâinile unui număr însemnat de dușmani și d-a înfrunta o moarte glorioasă dar fără de renume. Șeful statulul-major știa toate aceste piedici, și ca să le înlăture, chemă într-o seară la sine mai mulți ofițeri de dorobanți din partea locului și printr-un discurs bine simțit, le expuse sacrificiul ce așteaptă țara de la unul din el pentru mântuirea tutulor și înconjură d-a se sacrifica unul pentru toți spre a conduce la bun sfârșit recunoașterea proiectată. Mai înainte însă d-a putea deschide cineva gura, căpitan Buzdugan ieși repede din front și cu o voce emoționată dar sigură, zise:</p>
<p>— Îți cer ca o favoare, d-le colonel, voia d-a conduce eu acea expediție cum voi vrea și cu oamenii ce voi alege eu și vă promit că peste trei-patru zile veți putea trece dincolo siguri ca cum ați trece Oltul.</p>
<p>Căpitan Buzdugan își avea reputația făcută; toți cunoșteau patriotismul său, bravura sa și iubirea ce dobândise de la subalternii săi, prin urmare voia i se dete fără a fi măcar discutată, și după ce dobândi scrisorile și ordinele ce ceruse el, se duse în mijlocul companiei sale, își chemă băieții în jurul său și le cuvântă astfel:</p>
<p>— Copiii, a venit vremea faptelor; v-aduceți aminte de iscoada lui Baba Novac de la Vidin pe care v-am povestit-o mai deunăzi; o s-o facem și noi diseară întocmai. Cui îi este frică d-a mă urma să se ducă înapoi la cort.</p>
<p>— Cu tine căpitane mergem și în Iad, strigă toți oamenii companiei fără a se răslui măcar unul; ia-ne pe toți și vei vedea daca semănăm sau nu cu verișiorii lui Baba Novac.</p>
<p>— Dragii mei, nu pot să vă iau pe toți căci sunteți prea mulți, iau numai pe aceia ce știu bine turcește. Acei ce vorbesc fără greșeală limba păgână să treacă la o parte.</p>
<p>Vreo patruzec de zaplani cât stânjenul lui Șerban-Vodă ieșiră din rând și se dădură la o parte; pe fața lor cea pârlită se cunoștea că-și făcuse veacul pescuind pe marginea Dunării și negustorind cu Turcii de dincolo.</p>
<p>În acea seară căpitan Buzdugan urmat de cei 40 de dorobanți ieșea din lagăr și se îndrepta călare spre Rusănești ca să treacă Oltul. După ce trecură dincoace; se coborâră spre Turnu-Măgurele și ajungând acolo ceru să dea ochii la minut cu prefectul, și după ce stătu cu el un cescuț de vorbă se urca împreună cu băieții săi în mai multe bărci și trecură la Nicopole cu cai cu tot.</p>
<p>Îndată ce intră în Nicopole căpitan Buzdugan ceru voie a fi prezentat comandantului cetății, și după ce ținu și cu el o conferință d-aproape o oră, se duse împreună cu oamenii săi la gazda ce li se destinase și acolo mănâncară și se odihniră câtva.</p>
<p>Pe sub seară ieși din cetate o ceată de vreo douăzeci bașibuzuci armați, groaznici la înfățișare, învestmântați în pitoreștile și destrăbălatele lor costume, armați cu un arsenal de iatagane, pistoale și carabine și călări pe niște cai mici arăbești negri și numai foc în el. Această ceată sălbatică era însoțită de alți douăzeci de călărași care-i înconjura din toate părțile și-i conducea ca p-un convoi de prizonieri. Acel convoi se îndrepta spre Muselina Selo.</p>
<p>Ajungând în preajma acelui sat, convoiul, după ce trecu Osma, se opri în loc; oștenii Români se sărutară cu Turcii ca cum ar fi fost cei mai buni amici din lume, asemenea și ofițerii își strânse mâinile urându-și unul altuia în frumoasa limbă a lui Mihai-Viteazul succes bun, și după aceia Românii o apucară pe șosea în sus spre Mecica, iar Turcii cotiră la stânga în paralel cu Dunărea spre Mocrișiani.</p>
<p>Să lăsăm pe Români a merge înainte spre Breslenița unde deja se stabilise diviziunea noastră a IV, și să ne luăm după urma mustăcioșilor de Bazabuzuci.</p>
<p>Malurile Dunării dinspre Bulgaria în comparație cu cele dinspre România sunt întocmai ca munții în comparație cu locurile șese, cu toate acestea în câteva locuri ele sunt crestate de văi adânci prin care se scurg nenumărate râulețe ce-și iau naștere din poalele Balcanilor. Uneori râulețele sunt înlocuite cu rovine băltoase acoperite cu stuf și înconjurate de sălcii umbroase. O asemenea rovină se află în partea stângă a râului Vid aproape de gura sa și se întinde pe suprafața cuprinsă între satele Mocrișiani, Gulențu, Ghighiu, Cercelari și Măgura unde se varsă în Dunăre. În timpul de iarnă și vremuri ploioase se formează aici o adevărată baltă iar în timpuri de secetă balta se transformă într-o întinsă mare de nisip.</p>
<p>Dincolo de satul Măgura, pe țărmul Românesc, se află satul Siliștioara, și mai la stânga, la vreo doi kilometri, comuna Corabia care s-a născut numai de vreo câțiva ani în apropiere de satul Celeiu. Acest oraș care pe fiece zi prosperează, este singurul din porturile Române care nu are în partea opusă un oraș rival apărat de cetate; pentru aceea se alesese Corabia ca punct de trecere peste Dunăre.</p>
<p>Turcii se bat ca niște lei, dar numai în dosul redutelor sau atunci când știu că au în apropiere un loc de retragere întărit; însă fără nicio lucrare de aperare și la câmp deschis Turcii nu sunt buni de nimic. Văzând că Românii au stabilit mai multe baterii pe malul Dunării în dreptul Corăbiei si chiar au durat oarecare lucrări de fortificare, ceva mai în vale de oraș, Turcii voiră să-i imite și trimise de mai multe ori lucrători ca să întărească coasta râului și gura rovinei prin oarecare tăbii, dar tunurile române bine îndreptate nu le dădură pace și-i siliră să se retragă cu câțiva kilometri mai înăuntru și să se stabilească în satul Ghighiu departe de bătaia tunurilor românești.</p>
<p>După aceea, Osman Pașa, comandantul tuturor armiilor turcești dintre Vidin și Nicopole, concentră în dreptul Corăbiei mai multe mii de Nizami și Redifi ca să, respingă o eventuală surprindere, și făcu oarecare lucrări de fortificare ca să împiedece pe Români de a trece Dunărea și a cuprinde Rahova pe la spate; dar după ce căzu Nicopole în mâinile Rușilor și Turcii fură nevoiți a se retrage mai în interiorul Bulgariei, și după ce se concentră și se întări la Plevna, Osman își retrase oștile de la Ghiughiu la Măgura și nu lăsă decât numai vreo patru sute de redifi ca să supravegheze pe inamic și să facă cunoscut la timp orice mișcare vor face.</p>
<p>Acești patru sute de Turci pentru grosul armatei române era un pai de grâu în fața vântului pe care-l nimicește numai cu o suflare, dar pentru așezarea unui pod erau destul de numeroși ca să zădărnicească tentativele inamicilor și să-i țină în loc până să sosească ajutoare îndestulătoare de la Vidin...Rahova sau Plevna. Iată pentru ce Românii trimise o recunoaștere dincolo de Dunăre și iată pentru ce căpitan Buzdugan se jură înainte d-a pleca să curețe litoralul de niște dușmani atât de periculoși.</p>
<p>Bașibuzucii noștri pe care-i lăsaram mergând în trapul cel mic al cailor lor spre Mocrișiani, după o călărie de două ore, suiră și coborâră dealul ce desparte cursul Osmei de al Vidului, trecură prin vad cursul acelui râu și se opriră să se odihnească înaintea unei case din satul Mocrișului, pe care locuitorii îl părăsise de la începutul ostilităților.</p>
<p>După ce se odihniră și înbucară ceva din ceea ce aveau asupră-le, fioroșii osmani încălecară iarăși pe cai și plecară înainte pe îngustul drum dintre Dunăre și Rovine care conduce la Cercelan și Măgura.</p>
<p>Pe când mergea legănându-se pe sub boita sălciilor, fiindcă caii lor își scoteau picioarele cu anevoință din stratul de nisip ce acoperea drumul, văzură venind spre el din partea opusă câțiva redifi tot călare și ajungând față în față, se salutară jumătate militărește jumătate oriental.</p>
<p>— Alah să vă dea tot ce doriți, zisese unul din redifi.</p>
<p>— Alah să ne dăruiască, biruință împotriva dușmanilor, răspunse căpetenia de bașibujuci în cea mai curată limbă Turcească.</p>
<p>— De unde veniți și unde vă duceți? întrebă rediful.</p>
<p>— Venim de la Plevna și mergem la Ghigiu cu poruncă din partea lui Osman Pașa.</p>
<p>— Mergeți și proorocul să vă povățuiască cu noroc pașii.</p>
<p>— Amin, dar voi unde vă duceți?</p>
<p>— Noi ne ducem după zacherele că s-a sfârșit de mâncarea în tabără.</p>
<p>— Mâncați bine p-aici?</p>
<p>— Dar voi la Plevna?</p>
<p>— Foarte bine, pilaf fără orez și friptură fără de carne — Ca și noi; de aceea ne-am hotărât să colindăm până om da de buluc.</p>
<p>— Cale bună și cu noroc.</p>
<p>— Alah să vă fie într-ajutor.</p>
<p>După ce se depărtară Turcii câtva, capul bașibuzucilor se intiarse către oamenii săi și le zise, lucru de mirare in românește, cele următoare:</p>
<p>— Mireanu Stoica din Rast.</p>
<p>— Aici căpitane, răspunse un bașibuzuc tot în Românește salutând dezghețat ca curcanii noștri.</p>
<p>— Mai scii tu să nimerești fes turcesc din depărtare de 200 pași.</p>
<p>— Ei! ba bine că nu; dacă-mi vei porunci dau fără să greșesc și de la trei sute.</p>
<p>— Dar tu Mușate al lui moș Răpciune de la Dăbuleni, mai iei pasărea din slava cerului?</p>
<p>— Ba și flturi, d-le Căpitan.</p>
<p>— Bine băieți, atunci luați-vă la întrecere cu Coman Voinea din Cloșani care a lovit de atâtea ori ursul la mir de la trei sute de pași, și doboriți-mi la pământ cu carabinele voastre trei din ăi găligani de turci care se duc după pungășeală, dar știți să nu zică nici cârc. Ascundeți-vă colo în laturea drumului după ăl stuf de bălării ca să nu priceapă că sunteți din ai noștri și răbufniți-mi-i cât clipesc din ochi.</p>
<p>Trei bașibuzuci, unul înalt ca un brad și doi mărunței și bine legați descălecară iute, și după ce dădură frânele pe mâinele vecinilor, o tuliră pe jos spre stogul de bălării și într-o clipă dispărură într-însele.</p>
<p>Turcii care plecase după pleașcă nu se grăbeau d-a merge asa iute căci călcau p-un păment încă nebântuit de dușmani; soarele abia începuse să asfințească și ținta vitejeștilor lor întreprinderi, bulgărescul Tristenic și vecinitățile sale, nu erau atât de departe. Ei ca niște buni orientali ce erau mergeau legănându-se cu ochii pe jumătate închiși și mormăind alene o manea indolentă ca și mersul lor. Deodată însă izbucni de la spatele lor trei bubuituri puternice, și trei din camaradii lor căzură de pe cal jos și se rostogoliră în țărână fără viață și cu țestele pătrurse de cate un glonț de carabină.</p>
<p>— Moscov! strigară ei spăimântați și în loc d-a se grupa la un loc și a opune inamicului o rezistență disperată, se răsniră ca puii de potârniche și o luară în goana cailor pe câmpul cel mare, unii spre miază-noapte, alții spre apus și alții spre răsărit. Numai unul o apucă spre partea de unde plecase.</p>
<p>V.</p>
<p>Patru sute goniți de patruzeci</p>
<p>Fugarul găsi ceata de bașibuzuci ce întâlnise în cale ceva mai înainte în prada celei mai vii închietudini; ei se baricadase în dosul unui mânunchi de sălcii ce mărginea o rovină și stau călări și cu carabinele în mână gata d-a înfrunta orice eventualitate.</p>
<p>— Fugiți, striga acesta în prada celei mai cumplite spaime, Moscovii ne-au înconjurat, cardașii mei sunt morți și numai eu am scăpat, fugți.</p>
<p>— Aman, strigară bașibuzucii dând pinteni cailor și punându-se și ei pe o fugă nebună galopând prin noianul de nisip al drumului după fugarul ce le servea drept călăuză.</p>
<p>Pe când fugeau astfel într-o goană vârtejoasă, auziră la spatele lor o salvă de mai multe împușcături care din norocire nu izbi pe nimeni, și după dânsa un șir necontenit de împușcături care-i urmărea fără preget. Pericolul simțit la spate gata d-a sosi dete cailor aripi și călăreților o ușurință de pasăre, astfel că pământul aluneca sub ei și copacii și colibele izolate zburau ca niște năluce primprejurul lor.</p>
<p>Cu toate acestea noaptea începu să sosească, o noapte fără de lună și stele, o noapte posomorâtă ca și locurile prin care fugeau. Pe când alergau astfel urmăriți mereu de împușcături dar nu sosiți, nici hărțuiți, zgomotul cobitor al ierbii de pușcă începu să se amestece cu două alte zgomote nu mai puțin impozante: sus în bolta cerească începu să se audă mugetul depărtat al tunetului precedat de fulgere dese și scânteitoare și jos un urlet nu mai puțin formidabil: zgomotul produs de valurile Dunării ce se loveau de maluri care asurzeau urechile spăimântate ale fugarilor cu sunetele cele mai sinistre.</p>
<p>EI însă nu prea băgară în seamă aceste zgomote ce produceau un tumult înfiorător, fiind întruna biciuiri de spaima împușcăturilor de la spate, ci alergau de mâncau pământul sub conducerea nizamului ce plecase după pleașcă. Pe când întunericul copleșise cu totul pământul încât nu se mai zărea pe bolta cerească nici o rază de lumină, începu să se zărească în depărtare spre partea către care alergau ei mai multe licăriri ca niște stele.</p>
<p>— Iată Ghighiu! strigă conducătorul scoțând din piept o respirație de ușurare.</p>
<p>— Am scăpat! replică voios unul din bașibuzuci.</p>
<p>— O! încă na, răspunse nizamul, căci mai e mult până s-ajungem acolo.</p>
<p>— Ce mult! o palmă de loc; nu vezi ce lămurit se zăresc focurile?</p>
<p>— Așa ar fi dacă am putea merge drept, dar sunt piedici multe.</p>
<p>— Să trecem peste ele; căci acum nu mai e vremea d-a respecta porumburile ghiaurilor de Bulgari!</p>
<p>— Alea nu sunt porumbari ci rogoz și trestie, d-aci încep rovinele care din pricina ploilor ce au căzut în luna trecută sunt încă pline cu apă și noroi de se îneacă omul în el cu cal cu tot.</p>
<p>— Aman ! Aman! strigară bieții bașibuzuci bocindu-se de necaz.</p>
<p>A fost noroc mare pe el că s-a răsnit unul din redifi și a luat-o spre partea locului, căci fără conducerea lui, negreșit s-ar fi afundat în negrul dedal de stuf chiar de n-ar fi fost așa de cumplit urmăriți. Aveau și de ce să se rătăcească căci drumul era foarte cotit și foarte capricios; aici mergeai pe lângă malurile râulul de se auzeau trâmbițele armatei românești de pe malul opus, și aci se depărtau de nu se mai auzea deloc zgomotul valurilor. Drumul aici tăia în două o întinsă câmpie de nisip mărunt și adânc de se îngropa copita calului până în glezne, și aici se strângea și rădea Șerpuind marginile a doua rovine pline ochi cu apă verzuie, în care broaștele țineau un concert infernal.</p>
<p>Focurile spre care alergau aici se măreau și luminau împrejurimile ca cum ar fi și ajuns, aici se depărtau de se zăreau numai ca o scânteioară și aici dispăreau cu totul după câte o grupă de sălcii. O succesiune atât de capricioasă de speranțe și deznădejdi, de bucurie și întristare, de mântuire și pierzare ar fi scos din răbdare pe omul cel mai puțin expus și nu atât de prigonit cum erau bieții fugari. Ei erau ca și nebuni. Caii sub el inundați de nădușeală începuse să tremure și să nu se mai supună frâulul; speranța în el începuse să se stingă și să nu mai aspire mântuire; o dată fu pe aproape s-o ia drept prin rogoz întâmple-se ce s-o întâmpla și altădată, văzănd că iar să depărtează de flăcările povățuitoare, era să se oprească în loc și să dea în fine ochii cu misteriosul inamic care-i urmărea fără de cruțare.</p>
<p>Din norocire sosi tocmai când sperau mai puțin. După ce făcură cel mal mare ocol care-i sili să meargă un cuart de oră înapoi spre partea de unde venise și mai în paralel cu Dunărea, cotiră spre stânga pe lângă un tufăriș de sălcii pletoase și deodată fură inundați de o lumină vie și fâlfâitoare.</p>
<p>— Cine e! strigă deodată în turcește vocea puternică a unei santinele.</p>
<p>— Frați, răspunse în aceeași limbă rediful fugar, cheamă mai curând șeful de strajă, că suntem cu toții în primejdie, vin Moscovii.</p>
<p>Santinela în loc d-a chema caporalul dete semnalul de alarmă și într-o clipă fură înconjurați de o mulțime de umbre.</p>
<p>— Ce este? strigă căpetenia postului sărind din cort, frecându-se la ochi.</p>
<p>— Suntem urmăriți de un număr mare de dușmani, răspunse rediful; frații mei sunt morți și noi suntem fugăriți.</p>
<p>— Unde sunt dușmanii?</p>
<p>— Vin în urma noastră; ne-au urmărit cu împușcăturile lor până la cotitura de la Cercelan.</p>
<p>- Am auzit împușcături din depărtare, zise un ofițer înfiorându-se.</p>
<p>— Și eu, și eu adăugase alți ofițeri.</p>
<p>— Câți sunt? întrebă comandantul pe redif.</p>
<p>— Nu știu, căci înnoptase, dar trebuie să fie mulți.</p>
<p>— Mulți ca nisipul mării, adăugase unul din bașibuzuci.</p>
<p>— Dar voi cine sunteți și de unde veniți? întrebă comandantul cu răstire.</p>
<p>— Noi, efendi, răspunse comandantul bașibuzucilor, suntem bașibuzuci din ceata lui Nuredin ben Muselini din Vrața și venim de la Plevna trimiși de însuși Osman pașa ca să vă vestim că Moscovii s-au strâns din toate părțile și au cuprins Plevna despre apus și miazăzi, că Românii au trecut Dunărea pe la Nicopole și vin încoace ca să ia Rahova pe la spate, și că porunca sa este d-a ne grămădi cu toții la Rahova ca să dăm cu mai multă bărbăție piept cu dușmanii.</p>
<p>— Unde e porunca? întrebă căpitanul.</p>
<p>— Poruncă scrisă nu mi-a dat, căci pe la Plevna oamenii văd de bătaie și săpat iar nu de scris, dar mi-a zis să-ți spun prin viu grai că dacă dușmanul te izbește să te retragi, căci viața nizamilor este trebuincioasă pentru lupte mai folositoare. Dacă vrei să mă crezi bine, dacă nu fă cum știi. Dușmanul, auzi-l, a sosit.</p>
<p>Într-adevăr, dușmanul sosise căci după un cuart de oră de tăcere se auzi în aer un formidabil strigăt de ura urmat de o detunătură puternică de puști pe care ecoul Dunării ăl repetă de mii de ori. În același timp furtuna izbucni, vântul împrăștia tocul de rogoz și ploaia care începuse să cadă în torente îl stinse pe dată, încât tabăra rămase în întuneric ca cum însăși natura s-ar fi aliat cu dușmanii.</p>
<p>Acest concurs de evenimente: ploaia, împușcăturile înspăimântătoarele povești ale bașibuzucilor, băgă groaza în tabără. Comandantul ar fi vrut să verifice faptele și să se convingă de numărul inamicilor și de mărimea primejdiei, dar locotenenții săi și grosul armatei deja înnebunită de frică, începuse să strângă corturile și să se pregătească de fugă, căci locul era cât se poate de nefavorabil pentru apărare contra unui atac dinspre uscat și la caz de înfrângere erau amenințați d-a fi chiar aruncați în Dunăre.</p>
<p>Comandantul ar fi mai rezistat, căci era un brav anatolit, dar văzând panica ce se răspândise în oamenii săi și tendința de înconjurare ce manifestau inamicii cei nevăzuți, dădu ordinul de retragere în regulă și porni spre Rahova. Tunuri n-aveau cu ei fiind numai o antegardă înaintată care să observe mișcările Românilor de la Corabia si să apere calea Vidinulul, dar bagaje aveau destule.</p>
<p>— Voi, zise căpitanul înainte de a pleca adresându-se către capul bașibuzucilor, voi veți rămâne cu o jumătate ceas mai înapoi ca să apărați retragerea și să păziți carele cu bagaje; însă să știți că dacă vom vedea pe unul din voi în coada oștilor mele îl împușc pe dată.</p>
<p>Bașibuzucii se supuse și retragerea se făcu în toată regula deși cam în neregulă și prea îndelete; îndată însă ce dispărură în umbra nopții ultimele plutoane de Nizami locul taberii se umplu de un număr de 20 călărași Români care năvăliră la care, legară cobză pe chirigii, și după ce se asigurară că n-a mai rămas niciun spion primprejur, dădură pinteni cailor și împreună cu bașibuzucii se luară în goană după fugari scoțând din gură țipetele cele mai sălbatice și din carabine bubuiturile cele mai asurditoare.</p>
<p>Turcii fură foarte curând ajunși și lucru de mirare, frații lor de un sânge și d-o lege cu ei se năpustiră ca sălbaticii spre coada lor și cât clipești din ochi o făcu praf și fărime și transformă retragerea într-o adevărată fugăreală și nu-i lăsă până ce nu-i băgă val vârtej intre meterezurile Vidinulul. După ce-i lăsară acolo ca să-și vină în fire, până să nu se lumineze bine de ziuă, fugătorii se întoarse înapoi de unde plecase, și ajungând se numărară și se găsiră împreună cu călărașii, adică de acea escortă de care se despărțise la Muselim-Selo ,40 de inși în păr, adică ațâți câți plecase din Corabia. Panica fusese atât de puternică între fugăriți încat nici nu cutezase să dea un singur foc măcar.</p>
<p>Îndată ce se lumină bine de ziuă, bașibuzucii noștri se  spălară, își lepădară din cap tesurile și cialmalele și după ei ilicele și ciacșirii și transformându-se în 20 curcănași și 20 călărași toți pui de Români și fii de Olteni, porniră spre Dunăre. Căpitan Buzdugan era în fruntea lor.</p>
<p>Patruzeci de oșteni Români pusese pe goană un tabor de 400 de nizami Turci.</p>
<p>VI.</p>
<p>Trecerea Dunării</p>
<p>Frumoasă e viața bravilor, frumoasă și desfătătoare! Ei sunt de toți sărbătoriți, de toți pizmuiți, de toți iubiți. Toți îi laudă, toți îi dezmiardă și-i îmbrațișează până și dușmanii. Ferice de acela ce știe să-și facă cu distincție datoria pe câmpul de onoare; viața sa este un șir neprecurmat de ovațiuni și numele său rămâne nemuritor chiar și după moarte.</p>
<p>Căpitan Buzdugan și ai săi și-au expus viața pentru binele comun și a intrat fără de tămă în trâmba de dușmani, dar după biruință a fost cu prisos răsplălit.</p>
<p>După ce scăpară de inamici, vitejii noștri dătură foc la trei rachete, semn de mai înainte convenit și apoi arborară pavilionul României pe prăjina pe care fâlfâise cu o oră mai înainte semiluna otomană. Românii văzând de dincoace semnalele și mai cu seamă scumpul simbol al patriei fâlfâind pe pământul dușmănesc, scoase din piepturi urale entuziasmate și într-o clipă Dunărea fu presărată de zecimi de bărci pline cu pontonieri care veneau să readucă în patrie pe aceia ce dobândise fără vărsare de sânge un capăt de pod sigur și nebântuit de dușmani.</p>
<p>Ajungând în Corabia împreună cu ai săi și cu bagajele luate de la inamici întregi și nevătămate, căpitan Buzdugan fu primit între Români ca un adevărat biruitor. Șefii îi strânse la piept cu căldură, camarazii îl îmbrățișară cu frăgezime și subalternii îl salutară cu venerație; asemenea fură tratați și oamenii săi; ofițerii cei mai înalți nu se crezură înjosiți d-a strânge în albele lor mâini mâinile îngroșate de muncă care înfruntase o primejdie atât de mare cu așa sânge rece și bărbăție și d-a vorbi ca cu niște prieteni cu acei ce nu erau decât niște simpli soldați.</p>
<p>Astfel se resplătește meritul.</p>
<p>După ce trecu avântul entuziasmulul, căpitan Buzdugan merse la cartierul general și spuse comandantului pe rând tot ce a făcut, cum s-a deghizat, el și ai săi la Nicopole în bașibuzuci, cum a pus pe goană o ceată bunicică de nizami și redifi numai cu trei împușcături bine ațintite, cum și-a despărțit ceata în două părți ca să sperie pe fugari, cum una a întovărășit pe singurul redif care se întorsese înapoi spre Măgura și ceallaltă i-a gonit pe la spate înfricoșând pe Turci cu împușcături oarbe, cum apoi a băgat cu aceeași metodă panica în tabăra turcească și cum în fine au pus mâna pe bagajle lor și pe ei i-a fugărit și hărțuit pe la spate.</p>
<p>A doua zi căpitan Buzdugan se duse la Grădini unde-și repetă raportul chiar înaintea Măriei Sale care sosise de cu seara de la Simnic, și drept recompensă dobândi chiar din mâinile domnești Steaua României, iar însoțitorii săi virtutea militară.</p>
<p>Măria Sa abia se întorsese de la Gorni Stunden unde ținuse o lungă conferință cu Țarul Rusiei și cu Marele Duce Nicolae, comandantul suprem al armatei Rusești. Vrând să se conforme stăruitoarelor rugăciuni ale acestor două înalte persoane, El în urma aprobării consiliului de miniștrii consimți d-a coopera împreună cu armata Română alături cu cea rusescă spre a înfrânge pe inamicul comun, și se dusese în persoană ca să se înțelegă în această privință și să creeze armatei române o poziție demnă de ea, adică ca aliată egală în drepturi cu cea rusească, având comandant deosebit, poziție deosebită și rol individual în operațiunea comună. Dorințele sale fură pe deplin realizate și chiar întrecute; împăratul ca să-i dovedească și mai mult înalta stimă de care se bucura, îl rugă și-l înduplecă să primească comanda supremă a armiilor aliate concentrate în jurul Plevnei si Măria Sa după aceea porni spre Grădini ca să grăbească trecerea Dunării și concentrarea armatei Române pe teatrul luptei.</p>
<p>Armata era gata; cu câteva zile mai înainte d-a pleca Vodă în Bulgaria, corpul de genii primise ordin d-a avea gata și la îndemână pontoane îndestulătoare pentru o traversare a Dunării, și drumul de fier le transportase încă demult la Slatina împreună cu tot materialul și personalul trebuincios. Îndată ce Corabia fu aleasă ca loc primcios de trecere, platformele drumului de fier fură repede descărcate în marginea Oltului, pontoanele coborâte pe undele acestui fluviu și legate una de alta, și într-o noapte un convoi lung ca un șarpe monstruos coborî Oltul și se duse împreună cu apele lui în Dunăre. Turcii nu mai erau acolo ca să combată acest convoi când ajunse la Islaz, Nicopole era deja ocupat de Români și litoralul din sus până la Corabia era curățat de inamici, grație stratagemei căpitanului Buzdugan; așadar convoiul putu să ajungă fără supărare la locul său de destinație și căpitan Vasiliu, comandantul pontonierilor și creatorul podului, se puse pe lucru și în ziua de 13 August îl întinse între Silistrioara și insula din fața Măgurei; însă în noaptea spre 15 August izbucni fără veste o furtună care rupse otgunele ce ținea legat capătul podului prins de insulă și readuse pontoanele cam încurcate la malul românesc. A doua zi potolindu-se vântul, pontonierii își începură lucrarea cu îndoită vigoare, și văzând că lucrarea mergea încet, căpitan Buzdugan ceru voie de la superiorii săi ca să dea și el cu compania sa mână de ajutor bravilor lucrători și dobândind autorizația, el împreună cu alți căpitani de la Dorobanți și geniu se duse împreună cu băieții lor în insulă și se puse cu vrednicie la lucru; cei ce se pricepeau la dulgherie puse mâna pe bardă și teslă, fierarii și lăcătușii puseră șuruburile și ceilalți împovărară puternicele lor spinări cu materialuri grele, lemnării și ferării colosale și începură a le transporta de la mal pe pod și cu chipul acesta reușiră a-l da gata în ziua de 19 August cam pe după prânz.</p>
<p>Acel pod era lung de 1030 de metri și lat de 3 metri și 90 centimetri. La construcția sa se întrebuințase 52 pontoane și două fundații de bârne groase bătute în pământ pentru secțiunea de la Silistrioara și până la insulă, și 46 pontoane și alte două fundații pentru cea de la insulă și până la Măgura; distanța între fiecare ponton era de 8 metri și cele două rampe de suit erau înalte de câte 7 metri. Insula din mijloc nu era mai lată decât 130 metri, cele două fundamente din Silistrioara de 376 metri și celelalte căpătâi despre Măgura de 216 metri.</p>
<p>Ca să fie apărat acest pod de atacurile vreunui monitor Turc venit despre Rahova, se stabiliră în sus de Corabia, la o distanță de 3 kilometri, mai multe rânduri de torpile, și o baterie de tunuri de asediu de calibru 15 fu pusă în poziție în dreptul lor.</p>
<p>În fine sosi și ziua desemnată pentru trecerea steagului României în fruntea legioanelor sale pe teritoriul fostului său suveran; acea fericită zi fu ziua de 20 August anul 1877; cu două zile mai înainte toată armata română se strămutase de la Grădini la Corabia, și două escadroane de roșiori și un batalion de infanterie conduse de căpitan Buzdugan trecuse deja Dunărea în șeici spre a proteja așezarea podului.</p>
<p>Acest eveniment memorabil fu hotărât a se îndeplini cu toată solemnitatea demnă de dânsul.</p>
<p>Răposatul episcop al Râmnicului, Athanasie, venise de cu seară din Craiova ca să sfințească podul și să binecuvânteze pe bravii care mergeau la moarte spre a salva patria; Măria sa asemeni venise însoțit de d. I. Brătianu, președintele consiliului și ad-interim Ministru de Război spre a inspecta ținuta vitejilor luptători, și o mulțime de țărani și târgoveți, îmbrăcați în haine de sărbâtoare se adunase din locuri depărtate ca să mai îmbrățișeze o dată pe aceea ce poate mergeau ca să-și jertfească viața pentru binele comun.</p>
<p>Armata se coborî de cu dimineață în lunca din preajma Siliștioarei chiar pe marginea Dunării și formă un imens pătrat în mijlocul căruia fu așezat tabernacolul în care avea să se oficieze sf. leturghie și rugăciunea pentru sfințirea podului. Episcopul înconjurat de mai tot clerul din locurile vecine și de confesorii regimentelor, oficiară cu o pompă mișcătoare și o râvnă ferbinte sfânta slujbă, apoi după leturghie preoții se împrăștiară prin regimente și împărtăși cu sfânta cumenicătură pe toți oștenii creștini. După aceea: principe, cler, ostășime și popor se transportară la marginea podului spre a asista la sfințirea apei și binecuvântarea podului.</p>
<p>După ce religia își sfârși marele său rol, și după ce sfântul prelat prin câteva cuvinte bine simțite îmbărbăta inima acelor ce zburau spre vitejie, Măria sa care se a șezase în mijlocul oștenilor, cu o voce puternică și vibrând de emoție cuvântă următorul ordin de zi:</p>
<p>„Oșteni,</p>
<p>A trecut anul de când lupta de peste Dunăre între Turci „și creștini pune în primejdie hotarele noastre.</p>
<p>Pentru a le apăra, țara a făcut apel la voi. La glasul ei v-ați părăsit căminele cu avântul oamenilor care au conștiință că de la devotamentul lor atârnă ființa Statului Român.</p>
<p>Pe cât timp oștile operau în depărtare și noi nu eram amenințați decât de năvălirile unor cete de jefuitori, ne puteam ține numai în apărarea țărmurilor. Acum, însă războiul se apropie de hotarele noastre, și dacă Turcii ar fi învingători este învederat că ar năvăli cu toții asupra țării, aducând cu dânșii măcelul, prădarea și pustiirea.</p>
<p>La această poziție ca să scăpăm țara de sălbătăciile năvălitorilor, este de datoria noastră a merge să combatem. pe chiar tărâmul lor.</p>
<p>Ostași Români, voi știți cât de mult a suferit patria noastră în timp de peste 200 ani, în care ni se răpise mijloacele de a mai apăra bărbătește pe câmpurile de bătaie drepturile ei.</p>
<p>Astăzi aveți ocazia d-a arăta din nou vitejia voastră și Europa întreagă stă cu ochii țintiți spre voi.</p>
<p>Înainte dar cu inima românească, și lumea să ne judece după faptele noastre.</p>
<p>Reîncepem astăzi luptele glorioase ale străbunilor, alături cu numeroasele și bravele armate ale uneia din cele dintâi puteri din lume. Armata Română deși mică se va distinge, sunt sigur, prin bravura și disciplina ei. Ea va reda astfel României rangul ce a avut altădată și care i se cuvine între națiunile europene.</p>
<p>Faceți dar să fâlfâie din nou cu glorie drapelul Românesc pe câmpul de bătaie, unde strămoșii voștri au fost, secole întregi, apărătorii legii și ai libertății.</p>
<p>Înainte dar ostași Români, înainte cu bărbăție și în curând vă veți întoarce în familiile voastre, în țara voastră liberă pentru voi înșivă acoperiți de aplauzele întregii națiuni”.</p>
<p>CAROL</p>
<p>Efectul ce produse în șirurile armatei această patriotică cuvântare se ghicește dar nu se poate descrie; inimile băteau cu putere în piepturile tuturor, entuziasmul aprinse cu tocul sacru sângele tuturor și lacrimi fierbinți, lacrimi generoase, lacrimi de emoție curgeau ca o ploaie binefăcătoare pe obrajii tuturor. Ofițerii se îmbrățișau cu soldații; civilii cu militarii, orășenii cu țăranii și toți își jurau cu mâna pe conștiință d-ași jertfi viața și averile, ca România să iasă triumfătoare.</p>
<p>După ce pronunță ordinul de zi, Domnul trecu în revistă toată armata și apoi îi dădu câteva ore de repaos ca să îmbuce ceva și să-și ia adio de la ființele dragi. Această despărțire produse scenele cele mai gingașe și cele mai mișcătoare. Corabia și împrejmuirile ei erau transformate într-un mare bâlci, dar nu balci în care se vinde și cumpără, ci în loc de întâlnire în care ființe din regiunile cele mai depărtate își dau mâna frățească și petrec laolaltă câteva ore mai înainte de a se despărți unii de alții poate pentru totdeauna.</p>
<p>Venise acolo oameni din toate părțile și din toate regiunile: părinți, mume, frați, surori și mai cu seamă tinere soții, venise cu copilașii de mână din locurile cele mai depărtate, mânate de aprigul dor, spre a mai strânge o dată la sân pe iubitul sufletului lor. Dunărea, Carpații, Jiul, Oltul, Argeșul, Dâmbovița și chiar Siretul, Jijia și Prutul văzuse depărtându-se de pe țărmurile lor trâmbe compacte de dinți de toate sexurile și toate vârstele, care se îndreptase spre acea parte unde se vedea fâlfăind falnicul vultur strămoșesc, și cu mic cu mare alergau îmbulzindu-se spre a zice încă o dată cale bună acelor ce mergeau ca să răscumpere cu prețul sângelui lor măreția strămoșească.</p>
<p>Toți aduceau cu dânșii câte ceva; unii haine calde și groscioare pentru a odihni oasele în vremuri rele, alții rufe curate care țin sănătatea corpului, alții merinde gustoase și vin generos care întăresc inima, și mai toți câte ceva bănișori, mai toți agonisiți cu sudoarea de sânge a celor mai eroice privațiuni.</p>
<p>Nisipoasa vale a Dunării într-o clipă fu transformată într-o imensă constelație de mese întinse pe pământ și înconjurate de grupe vesele și zgomotoase care umpleau aerul de felurite sunete de bucurie. Nici scârțâitul lăutarilor nu lipsea d-a face să zburde inimele voinicilor.</p>
<p>Părinții, frații, surorile, soțiile și copiii petreceau laolaltă cu iubiții lor, bând și mâncând; plosca se plimba din mână în mână, și oaspeții râdeau și glumeau cu veselie ascultând doinele lăutarilor fără să se mai gândească la ora de pornire.</p>
<p>Însă neînduplecăcioasa scurgere a timpului îi smulse din brațele desfătării tocmai atunci cănd le era mai drag, și sunetul trimbiței și cobitorul uruit al tobei care începu să bată adunarea, făcu pe soldați să sară în sus gata la chemare, spre a se înșirui sub cutele steagului. Atunci ca prin o baghetă magică se schimbă într-o clipă tot aspectul priveliștii; veselia se transformă în întristare, cântecele în lacrimi, petrecerea în jale.</p>
<p>Ici vedeai părinți gârboviți de bătrânețe strângând cu foc la sân tinerii lor feți pentru care se străduise ațâția amari de ani; dincoace vedeai tineri soți mergând alături cu soțioarele lor cu brațele încărcate de copilași, neîndurându-se d-a se dezlipi de drăgăstoasa înlănțuirea brațelor lor; dincolo părinți duioși cu pușca dorobanțului în spate, mergând în brațe cu dragii lor copilași și străngăndu-i la sân și sărutându-i și plângând și nesăturându-se d-a-i tot îmbrățișa și dezmierda; și pretutindeni, fiii, frații, rude, sărutându-se și urându-și călătorie bună și întoarcere norocită, cu ochii înmuiați în lacrimi.</p>
<p>În fine, pe la trei ore după amiază totul se sfârși, coloanele începură să se pună în mișcare, antegarda intră în pod și după ea toată armata în sunetele melodioase ale muzicilor care executau marșuri mișcătoare. Un ura formidabil salută plecarea armatei romanești spre câmpii de vitejie și altora și mai formidabil salută călcarea pământului dușmănesc.</p>
<p>Domnitorul înconjurat de statul său major stătu nemișcat în capul podului până ce trecu toată diviziunea III, și când să treacă și a doua, un ofițer de dorobanți, un căpitan pe al cărui piept deja strălucea Steaua României...se prezentă înaintea Măriei Sale și-i ceru voie d-a-i face o rugăciune...</p>
<p>— Măria Ta, zise el cu curaj, sunt căpitan din primul regiment de dorobanți.</p>
<p>— Te cunosc, răspunse Măria Sa, ești căpitan Buzdugan care ai făcut acea curajoasă recunoaștere peste Dunăre; dacă voiești să-mi ceri vreo răsplătire vorbește căci ți-o datorez.</p>
<p>— Măria Ta, răspunse el, vin în numele celor patruzeci care au făcut recunoașterea împreună cu mine, să vă rugăm ca, drept răsplătire, să ne permutați într-unul din regimentele ce se duc dincolo, căci diviziunea noastră este condamnată de a rămânea dincoace și noi ardem de dorință d-a ne bate cu o oră mai curând.</p>
<p>Asemenea cereri nu se pot refuza. Capul armatei foarte mișcat de asemenea rugăciune, strânse cu ardoare mâna bravului căpitan și apoi îi zise:</p>
<p>— Te permut în al 13 regiment de dorobanți; du-te ca cavaler al Stelei României și întoarce-te ca ofițer.</p>
<p>Căpitan Buzdugan salută cu ochii inundați de lacrimi de bucurie, și peste o oră el și cei patruzeci ai lui erau dincolo de Dunăre în satul Ghighiu.</p>
<p>Domnitorul plecă la Turnu-Măgurele, iar podul după ce trecu toată armata de operațiune fu strâns și așezat din nou între Nicopole și Turnu Măgurele.</p>
<p>VII.</p>
<p>Regimentul al XIII de Dorobanți</p>
<p>Drumul ce apucă coloanele române nu fuse acela ce traversase Buzdugan și ai săi când cu recunoașterea, ci altul croit d-a dreptul de la Ghigiu, spre Breslenița. După ce se odihni puțin la Ghigiu, oastea porni din nou mergând cu multă greutate prin nisip și ajunse la Gulenți pe la miezul nopții; acolo stătu puțin până ce corpul de geniu așeză un pod pasager peste Vid lângă cel distrus de Turci, și după ce trecu Vidui în dreptul Cretei, se opri pe la 8 ore de dimineață la Isarlic (Găureni) ca să se mai odihnească. Pe la o oră după amiază sosi la Muselimselo, sat situat pe râul Osma la sudul Nicopolului; după aceea apuca șoșeaua dintre Nicopole și Plevna, trecu prin Debova, Assagi Meciaca care nu fusese părăsită de populația sa de gintă Tătară, și se opri la Cujilovaț unde era tăbărâtă divizia LV. În tot timpul acestei călătorii merse mai întruna fără să întâmpine pe drum cea mai mică împiedicare. Comandantul Vidinulul fusese vestit de cu vreme de tendințele Românilor și de măsurile ce luase d-a trece Dunărea spre Plevna, și trimisese o coloană puternică ca să-i oprească, dar mișcările acestei coloane fură prea indolente, astfel că Românii se și stabilise și întărise în jurul Plevnei, când el abia ajunse la Rahova. Primele poziții ocupate de Români fură Ribna, Breslenița, Calișovaț și Cujilovici; aripile infanteriei se întindeau de la Ribna până la Tristelnicul Turcesc unde se împreună cu aripa dreaptă a armiei rusești și cavaleria, adică roșiorii și călărașii, se înșiruiri de acolo la dreapta spre râul Vid ca să apere flancul drept al armatei române, cutreierând întruna partea de dincoace și de dincolo de Vid dintre Calișovaț, Mirtovița, Demirkiol și Trestenicul bulgăresc și se întindea până la Mahaleta fără însă a se stabili undeva.</p>
<p>Plevna, precum știm, este o văgăună înconjurată de dealuri lipsite de vegetație mare și acoperită cu vii despre Radisovo și cu porumb și grâne dinspre Grivița, Opanez și Verbița. Satele din prejur fusese părăsite de locuitorii săi de la luarea Nicopole încoace și casele fusese arse și dezvelite de către bașibuzuci, astfel că Românii când sosiră, se găsiră curat pe câmp deschis, expuși arșiței soarelui și umezelii ploilor. Însă Românii nu sunt d-aceia ce stau cu mâinele în sân; ei de mult se cunosc cu nevoia, de mai multe ori au dat cu capul de pragul de sus și știu ce e de făcut când n-aud niciunele; își lăsară dar puștile la o parte, apucară cazmalele și topoarele de coadă, durară bordeie colea spațioase, bine aerate și călduroase cum știu ei să facă, tăiară tot rogozul ce găsiră prin valea Vidului, mai aduse cu carele trenului ceva trestie și de la Dunăre, și neajungându-le mai dete și prin porumbul bulgăresc și înveliră cu dânsul bordeiele și casele dezvelite din satele pustiite și își durară locuințe de adăpost.</p>
<p>În același timp geniul și artileria durară fortificații, redute, lunete, drumuri acoperite și tot ce trebuie unei armate prevăzătoare spre a evita un atac neașteptat și apoi începură să strângă cercul de înconjurare și să se apropie mai mult de Plevna. Mai întâi corpul de geniu al diviziei construi reduta Creta pe malul Vidului chiar în dreptul locului pe unde avea să treacă celelalte două diviziuni ce veneau de la Corabia; după aceea statul major întinse lucrările până aproape de Ribna care era tot în marginea Vidului, dar mai aproape de Plevna, unde clădi iarăși un fort; mai construi un altul la Calisovaț, și după ce sosi toată armata începu să strângă cercul întruna și să facă pe rând redutele: București, Bechet și Verbița, luneta Turnul, luneta Iași, luneta Craiova și în fine fortul Alexandru, fortul Tudor și fortul marelui duce Nicolae din fața Griviței.</p>
<p>Îndată ce se stabili toate forțele armate ale României în jurul Plevnei și își așeză cartierul general în Verbița și cartierul comandantului suprem în Poradim, se adună un consiliu mare de război și se stabili definitiv planul de atac. Măria Sa, Principele României, emise ideea d-a trata pe Osman Pașa ca Germanii pe Bazaine, adică de a-l înconjura cu un zid de fier din toate părțile și de a-l lăsa să se predea de foame; dar această părere înțeleaptă nu fu adoptată, atât din cauza insuficienței numărului, cât și din pricina nerăbdării. Rușii voiau cu orice preț să facă țarului de ziua lui un cadou demn de el, adică Grivița, dacă nu însăși Plevna, și Românii ardeau de dorință de a-și da o dată pe față calitățile războinice, ca să se sfârșească odată cu defăimările, și să nu dea ocazie lumii de a-i acuza că de frică au adoptat un asemenea plan care a făcut gloria mareșalului de Moltke.</p>
<p>Așadar, planul de acțiune imediată fu adoptată, și cel de înconjurare și temporizare înlăturat; măsura d-a cruța viața a zecimi de mii de bravi fu respinsă și decizia d-a sacrifica atâția oșteni pentru realizarea unei ambiții deșarte fu adoptată cu mare majoritate îndată ce se primi de către toți acest plan de război, căpeteniile armatei hotărâră ca acțiunea decisivă să aibă loc în ziua de 30-August și bombardarea generală începu chiar de la 25. Planul era hotărât și cu toate astea oștenii care aveau să-l execute încă nu erau vestiți și așteptau cu neastâmpăr și curiozitate momentul de acțiune.</p>
<p>Acel moment sosi, Grivița fu aleasă ca obiectiv principal al atacului hotărâtor, fiindcă după planurile statului major rusesc această poziție domina Plevna și din înălțimile ei artileria creștină putea să trăsnească toate celelalte poziții și să facă imposibilă șederea într-însele. Tristele evenimente ce avură loc mai pe urmă dovediră că planurile rusești nu erau exacte și Grivița nu poseda acea calitate decisivă.</p>
<p>Grivița, după planurile Rusești, avea numai un fort, acela ce se vedea; Grivița No. 2, a cărei descoperire a costat viața a atâtor mii de Români, nu era încă cunoscută; se decisese dar ca Romanii să atace pe aceea ce se vedea dinspre Bucova și Verbița, iar Rușii să atace celelalte întăriri despre Radisovo și Bulgăreni. Spre partea dinspre Bucova în dreptul fortului Românesc Tudor, Turcii începuse să construiască un nod fort; în deșert Românii se încercase de a-i pune pe goană prin bombe și șrapnele, căci ondulațiunea terenului îi punea la adăpostul focului; era dar de neapărată trebuință ca să fie dizlocați de infanteria mai înainte d-a avea timpul să-l termine, în urma cărea Grivița devenea imposibilă de luat și șederea Românilor în Verbița anevoie de ținut. General Cernat, comandantul armatei Române dădu ordin locotenentului Colonel Serghie Voinescu ca să gonească pe Turci din acea poziție și d-a porni în dimineața zilei de 27 August, în capul regimentului al 13 de Dorobanți (Vaslui-Iași) și a unui batalion din al 5-lea regiment de linie, ca să pună la îndeplinire acel ordin. Acest ofițer distins cunoștea de la Poiana pe căpitan Buzdugan și avea idee de influența de care se bucura dânsul pe lângă subalternii sel. Numai asemenea comandant putea să se pună în fruntea unor recruți în război spre a merge la moarte fără să dea înapoi. Înainte d-a porni trimise să-l cheme, și după ce-i spuse ce aștepta de la dânsul, căpitanul strigă voios:</p>
<p>— Slavă ție, Doamne, că m-ai auzit! și îți mulțumesc, d-le Locot-Colonel, că mă învrednicești a fi cel dintâi ofițer român care intră în foc d-acum încolo n-ai nicio grijă, băieții noștri ard de nerăbdare d-a se bate și voi merge la foc și mai fără de grijă știind că colonelul lor este un viteaz. Să plecăm pană încă e de dimineață și fii fără de grijă, căci nu te vom da de rușine.</p>
<p>Artileria Româno-Rusă începuse dis-de-dimineață să bombardeze Plevna din toată părțile cu o furie neobișnuită. Peste 400 guri de foc se îndreptase spre infernala speluncă și trimise fără întrerupere în întăririle dușmane mai mult de 20,000 de bombe. Turcii asemenea începură să răspundă acestui formidabil atac prin cele 300 de tunuri ale lor într-un mod nu mai puțin violent, dar rezultatele erau mediocre și dintr-o parte și de alta, căci oamenii erau puși la adăposturi, gurile de foc asemeni și cai retrași în linia de rezervă. După ce artileria pregăti terenul dând fiecare tun 37 de focuri, locotenent-colonel Serghie Voinescu ieși în capul batalioanelor mai sus citate în câmp deschis pe la 10 ore dimineața, și îndată își împrăștia oamenii în coloane de tiraliori.</p>
<p>Căpitan Buzdugan făcea parte din expediție ca comandant de batalion.</p>
<p>Cum porniră trăgacii noștri spre liniile dușmănești, focul artileriei române încetă pe dată și turcii schimbară bombele cu șrapnele și granate care culcau oamenii la pâmânt cum culcă secera grâul; gloanțele curgeau din miile de carabine Schnider și Vincester cu repetiție ca grindina spre Români, însă fii Prutului înaintau în deplină ordine nesocotind moartea și nedând măcar o descărcătură. Atunci căzură răniți în fruntea oștenilor săi capitan Morțun, locotenent Marinescu, sub locotenent Harței și vreo 40 de soldați între care 16 fură morți. Până să nu cadă acești luptători, curcănașii noștri încă neexperimentați într-ale războiului, înaintau cu precauție și se târau pe brânci cam cu sfială; însă îndată ce văzură țâșnind sângele din piepturile urâților lor, setea de răzbunare nimici temerea de moarte și-i făcu să scoată un țipăt de turbare și să se azvârle în turbilionul de fum ca leul rănit spre vânător. Atunci puștile lor mai de la sine luară foc, o salvă formidabilă izbucni din rândurile lor și după aceea oștenii luară armele la mână și se repeziră cu capul înainte scoțând din piept un ura puternic.</p>
<p>Turcii stau la adăpost răsturnați în dosul parapetelor de pământ și rezemându-și puștile de capetele gabioanelor ce încă n-avusese timp a le îngropa și dau într-una în carne vie fără să pară vreo pierzanie; ghiulele zburau pe deasupra capetelor lor, șrapnelele se spărgeau și zdrumicau pământul înaintea lor, și ei trăgeau mereu și mereu își reîncărcau armele. În curând însă le veni odihna de cap; D-zeul răzbunării făcu să bată și pentru victimele lor ora izbândirii.</p>
<p>Între el și dușmani era o vale adâncă precedată de o câmpie șeșă; în fundul acelei văi puștile lor care băteau destul de departe nu puteau să răzbească căci gloanțele se îngropau în mal, dar puteau să curețe acea câmpie de orice năvălire oricât ar fi fost de numeroasă.- Bizuindu-se în acest avantaj ei trăgeau fără preget în câmpie, dar bărbăția Românească fu mai harnică decât repeziciunea încărcăturilor lor; când credeau ei că între dânșii și dușmani e încă acea vale protectoare, se pomeniră cu Românii dincoace năvălind ca niște balauri spre neterminatele lor parapete; ei profitase de fumul produs de împușcături și trecuse valea mai repede decât repeziciunea gloanțelor, și suise coasta mai înainte d-a prinde Turcii de veste.</p>
<p>A se împotrivi contra acestui avalanș furios era peste putință Turcilor, căci reduta lor era încă deschisă și cea mai mate parte din întăririle lor fusese nimicite de bombele Românești; hotărâră dar să se retragă pas cu pas și să se lupte retrăgându-se pană ce se vor pune sub adăpostul unui crânguleț întărit cu șanțuri ce se afla cu 200 de pași mai la spatele lor, însă Românii nu le dătură pas, ci numaidecât se asvârliră în șanțuri, suiră parapetul, dădură năvală în redută cu un curaj neașteptat; căpitan Ipătescu puse mâna pe unul din cele două tunuri de care dispuneau dușmanii, și după aceea începu în redută o măcelărie și o luptă piept la piept de se făcea omului părul măciucă. Această lovitură crâncenă schimbă retragerea Turcilor într-o fugă rușinoasă. Cel dintâi Român ce sări în vizuina păgână fu căpitan Buzdugan; el își expuse cel dintâi pieptul împunsăturilor a mii de baionete dușmănești, dar pieptul său era de oțel și baionetele păgâne nu putură să-l străpungă căci toate piepturile vitejilor săi se puse la minut pavăză înainte-i ca să te apere și să nimicească primejdia. Ei însă nu aveau nevoie de apărare nici se temeau de primejdie, ci zbura cu bărbăție înaintea ei, o înfrunta, o provoca și o silea să fugă dinainte-i ca o codace rușinată și bajocorită. </p>
<p>Bine se luptară flăcăii regimentului al 5-lea de linie! Toți se purtară ca niște strănepoți de viteji ce erau, și niciunul nu se codi d-ași face sacra sa datorie; dar curcanii regimentului al 13 de dorobanți, fii Iașului și ai Vasluiului întrecură prin vrednicia lor orice comparație. Ei dădură năvală spre dușmani cu o furie înverșunată, săriră peste obstacole ca cum ar fi fost într-aripaț și cosiră pe vrăjmași cum se cosea fânul la vatra lor părintească. D-ai fi fost de piatră, tot te-ai fi entuziasmat da entuziasmul lor și d-ai fi fost un poltron ai fi devenit erou prin exemplul eroismului lor.</p>
<p>Dușmanii fugeau dinaintea lor cum fuge pleava din fața vântului și armele dușmănești înghețau împreună cu moinele ce le țineau bătute de vijelia năvălirii lor cum îngheață iarna apa bătută de crivăț. Vai și amar de bieții Turci! Acei ce nu găsiră moartea pe câmpia din poalele Griviței și în crângulețul vecin spre care fugeau zăpăciți, o găseau desigur în șanțurile întăririlor lui unde cădeau înnebuniți de disperare. Românii în aprinderea lor se luară după dânșii și Buzdugan care din sabia sa făcuse o morișcă tocătoare de carne omenească zbură în capul lor și se puse a-i fugări spre Grivița. Dacă ar fi fost mai mulțl în urma lui și ar fi putut, profita de învălmășeala și panica ce cuprinsese pe Turci în acele momente, ei ar fi luat-o de pe atunci, și crunta măcelărie de la 30 August n-ar mai fi avut loc; dar cei de la spatele lor fiind cu sângele mai calm, găsiră cu cale că succesul era pentru un debut îndestulător și pe la 7 ore seara dădură semnalul de retragere. Buzdugan se retrase cu părere de rău și băieții lui îl urmară blestemând cu necaz fatalul semnal, dar toți se supuse, căci cea mai scumpă datorie a oșteanului e aceea d-a se supune ordinului chiar când i se comandă d-a întoarce spatele biruinței. Când reintrară în poziția dobândită cu atâta hărnicie, găsiră în ea o baterie de artilerie și un detașament de geniu care deja se apucase d-a dura oarecare lucrări de apărare spre partea dușmanilor. Pe sub seară o mulțime de Turci încercară d-a-și relua poziția pierdută, dar tunurile Românești care stau ascunse sub mușuroaie de pământ îi trăsni de îndată ce apărură și îi făcu să înțeleagă că Românul n-are obicei să dea înapoi aceea ce a luat. Astă expediție costă pe Români 6 ofițeri și 170 soldați morți și răniți.</p>
<p>Vestea vredniciei curcanilor Români de care râsese până aici Rușii și se îndoise chiar Românii, produse o mare surpriză și o nedescrisă bucurie în rândurile amicilor creștinătății; calitățile războinice ale Românilor fură în fine recunoscute și sus proclamate, și împăratul Rusiei, singurul care între toți ai săi pusese temei pe eficacitatea cooperării armatei Române, în ciuda contradictorilor săi, bău la masă un pahar în onoarea succesului repurtat de Români și trimise patruzeci cruci St. George, cea mai înaltă distincție ce acordă Rusia eroilor săi, acelui regiment, care, după propria sa mărturisire, s-a purtat eroic.</p>
<p>A doua zi lângă virtutea militară și Steaua României strălucea pe pieptul căpitanului Buzdugan și crucea st. George, deși războiul abia începuse !</p>
<p>VIII</p>
<p>Ajunul unei zile mari.</p>
<p>I</p>
<p>Faima cum că la 30 August avea să se dea o mare bătălie se răspândi chiar din ziua de 28 August în rândurile luptătorilor, și toți o primi cu aclamație de bucurie. Românii electrizați de exemplul regimentului al 13 de dorobanți, ardeau de dorința d-a-și da la iveală tezaurele vredniciei lor care pănă atunci rămăsese ascunse, și doreau de a desfășura călitățile lor războinice pe o scară mult mai întinsă și d-a culege aceiași lauri ce dobândise regimentul al 13 de dorobanți. Asemenea și Rușii care până ieri se uitau la ai noștri de sus cu mândria superiorului spre micul inferior, așteptau cu neastempâr războiul ca să se ia la întrecere cu ai noștri spre a se constata care de care sunt mai voinici.</p>
<p>Frumosul exemplu al dorobanților produsese multe și spornice rezultate: el inspiră încrederea în sine în inimile celor îndoielnici, înflăcăra sufletele oștenilor curajoși și ațâță stimulentul între toți luptătorii. Rușii cei buni și drepți, care din nefericire nu erau prea numeroși, încetară de a se mai teme că noi vom fi un element de încurcătură în loc de ajutor, și cei mai numeroși ce până atunci ne disprețuiau și ziceau în gura mare c-o să aibă nevoie de regimentele lor de cazaci spre a se înșirui la spatele noastre ca să ne oprească d-a o rupe d-a fuga, schimbară disprețul în ură, batjocura în invidie și luarea în râs într-o gelozie și mai primejdioasă.</p>
<p>Ai noștri știau, auzeau cu urechile acele ce tocăneau ofițerii bunilor lor aliați prin cantinile regimentelor, dar tăceau mălc și se pregăteau din răsputeri ca să dovedească prin fapte, iar nu prin vorbe aceea ce poate Românul.</p>
<p>Pe când artileria aliată cu sutele sale de tunuri vărsa spre Plevna un adevărat potop de bombe și bubuia întruna ziua și noaptea fără contenire făcând un zgomot asurzitor, infanteria se pregătea de luptă ca pentru o paradă mare. După ce sărbătoriră după vrednicie pe camarazii lor biruitori și după ce salutară cu aclamațiuni steagul regimentului învingător, care fusese decorat cu marea cruce a stelei României, fiecare oștean se retrase prin corturi și începu să-și dreagă tunicile și să-și întărească nasturii, să-și perie bine hainele și să-și văcsuiască cizmele, să-și lustruiască frumos curelile și să-și deretece prin ranițe. Făcură alămurile lucioase ca oglinda, își curățară puștile pe din afară și pe dinăuntru ca cum ar fi fost noi, își scuturară păturile și spălară rufele și se pregătiră de ziua cea mare râzând, glumind și zbenguindu-se ca cum n-ar fi știut că merg să înfrunte moartea, ci ca cum ar fi așteaptat o zi de mare paradă.</p>
<p>Cu toate acestea toți știau că se pregăteau de război și că războiul avea să fie foarte ucigător, dar nimeni nu se gândea la moarte, ci toți la biruință, nimeni nu se întuneca de ideea că poate n-o să mai vadă apus de soare, ci toți se îmbunau cu numărarea răsplătirilor ce vor culege; nimeni nu zicea dac-oi muri ce să se facă ai mei? ci toți spuneau întrecându-se ce avea să facă când s-o întorce acasă cu - Steaua Rămâniei pe piept. </p>
<p>Ofițerii nu erau mai puțin nepăsători de moarte; din contra ei care cunosceau mai bine din citite și auzite toate pericolele războiulul, dau cel mai vădit exemplu de bărbăție și mergeau printre șirurile oștenilor ca să-i înflăcăreze și să le dea poveți folositoare.</p>
<p>Căpitan Buzdugan, căruia i se încredințase comanda unui batalion, fu în ziua de 29 August fără de preget.</p>
<p>De dimineața până seara nu înceta d-a colinda tot campamentul batalionului său, d-a vorbi cu toți soldații și d-a le da sfaturi peste sfaturi.</p>
<p>După ce alergă și zbătu pământul toată ziua, seara în loc d-a se odihni, chema la sine câte opt soldați din fiece companie împreună cu sergenții și caporalii lor și făcându-i roata împrejurul său le vorbi în chipul următor:</p>
<p>— Copiii mei, în ajunul zilei celei mari în care vrednicia Românescă va reinvia după veacuri de amorțire, m-am crezut dator d-a vă aduna împrejurul meu cum părintele își adună copiii împrejurul său în ziua hotărâtoare viitorului lor, spre a le da sfaturi ca să știe cum să scape de primejdie în momente de grea cumpănă. Iubiții mei, ziua de mâine e mare dar e și periculosă; e mare căci de ea atârnă neatârnarea scumpei noastre patrii, și e primejdioasă, căci, dacă nu ne vom arăta demni de încrederea ce a pus în noi Domnul nostru, pierdem împreună cu viața și ființa noastră de Români.</p>
<p>— Asta n-are să se întâmple ferească D-zeu, strigă unul din curcani care purta cu fală crucea St. George pe piept.</p>
<p>— Să dea D-zeu să ne ferească, răspunse Buzdugan, căci atunci ar fi vai și amar de noi și de copiii noștrii; moartea cea mai cumplită n-ar fi atât de dureroasă ca viața sub robia străinului.</p>
<p>— Să n-ai grijă de una ca asta cât vom fi noi cu viața și cu pușca în mână, strigă un caporal din Vaslui.</p>
<p>— Să nu fie, copil, să nu fie; în mâna noastră stă d-a ne scăpa d-asemenea neasemănată nenorocire și d-a ne mântui scumpa noastră patrie; să ne aducem aminte de jertfele ce au făcut străbunii noștri spre a ne păstra țărișoara și să ne silim a face jertfe și mai mari.</p>
<p>— Las pe noi căpitane, strigă un zăplan din Dorohoi, căci degeaba nu suntem noi urmașii vitejilor lui Stefan cel Mare, născuți și crescuți prin preajma Dumbrăvii Roșii.</p>
<p>— Să nu vă lăsați, băieți, d-a vă face neamul de râs și numele de ocară, căci atunci păcat că mai purtăm numele de Român. Moartea e durerosă, dar durerile ei sunt scurte și după ea urmeză liniștea veșniciei; dar viața în rușine e mult mai dureroasă; căci chinurile ei nu mai au sfârșit; moartea e un bir pe care e dator a-l da orice om chiar din minutul nașterii sale pe acest pământ, dar viața în robie este un bir pe care-l plătește numai cel mișel. Războindu-ne sau nu tot vom muri, dar murind fără a ne face datoria vom pieri în ticăloșie, uitați și ponosiți, pe când dacă vom muri pe câmpul de cinste numele nostru va rămânea nepieritor.</p>
<p>— Și copiii noștri vor rosti cu fală numele părinților lor, adăugase un sergent din Botoșani care lăsase acasă doi îngerași de copilași.</p>
<p>— Ce ne va folosi dacă acum ne vom arăta codaci? urmă căpitanul înflăcărându-se din ce în ce; credeți că ne vom scăpa amarnica viață? Greșeală. Turcii biruitori ne vor pune pe goană, vor trece Dunărea, și sosindu-ne de pe urmă ne vor ciopârți fără de milă ca pe niște mișei, ne vor prăpădi holdele și livezile, ne vor pârjoli bisericile și casele, și părinții, nevestele și copiii noștrii, dacă vor scăpa de ascuțișul hangerului lor, vor fi târâți, rușinați și batjocoriți în urma carului lor biruitor. De aceea mâine să nu ne încercăm a ne cruța niște zile ticălozse printr-o mișelie și mai ticălozsă, ci să mergem bărbătește cu fruntea în sus fără temere de primejdie, să ne facem cruce cu nădejdea în D-zeu, să zicem Doamne ajută și să pășim înainte, ce-o vrea D-zeu cu noi.</p>
<p>— Da, da, ce-o vrea D-zeu cu noi, strigară toți oștenii entuziasmați.</p>
<p>— Într-acele minute să nu ne mai gândim la noi și ai noștri, ci numai la țară, căci numai ai ei suntem; să nu ne mai aducem aminte că avem o casă, nevastă și copii care fără noi vor pieri de foame, ci să mergem înainte siguri că după moartea noastră țara va fi muma orfanilor oștenilor Români și că ea va hrăni și crește pe copii și nevasta acelora ce vor pieri pentru ea.</p>
<p>— De aș ști una ca asta, strigă un părinte căruia i se inundase ochii de lacrimi auzind de nevastă și copii, aș merge la moarte ca la praznic.</p>
<p>— Așa va fi, mă jur pe cinstea mea de oștean, răspunde căpitanul cu convingere.</p>
<p>— Atunci, strigă acelaș soldat, facă cu mine țara orice-o vrea, căci eu numai am habar de o mie de morți.</p>
<p>— Viața noastră e a țării noastre, strigară toți oștenii în cor.</p>
<p>— Bravo, copiii mei, așa vă vreau, strigă căpitanul strângând mâna la cei mai aproape de el; acuma ascultați-mă cum să o jertfiți mai cu folos și să vă expuneți mai puțin zilele. Băgați de seamă ceea ce vă spun acum, căci de mare folos vă va fi pentru viitor. Dacă vi se va da ordin să mergeți risipiți, împliniți acest ordin cu scumpătate și nu vă strângeți laolaltă chiar când vă va chema un superior până nu veți auzi semnalul dat din corn, căci pe câmpul pe luptă noi avem misiunea numai d-a vă îmbărbăta și repeta comanda, iar comanda e în mâna șefilor supremi care veghează de departe la viața noastră. Dacă veți primi ordin a merge pe brânci, feriți-vă d-a ridica capul în sus, căci aceasta caută dușmanul spre a ne ochi ca la țintă, și dacă veți primi comanda d-a merge strânși supuneți-vă macar d-ar curge ploaie de gloanțe spre voi, căci superiorii voștri care privesc de departe văd mai bine ca noi când ne e de folos a merge risipiți și când strânși. Când vi se comandă d-a nu da focuri supuneți-vă căci risipa de umpluturi pierdute fără folos este paguba cea mai primejdioasă pentru soldat în luptă. Știți că inima zburdă, că dorința de răzbunare silește pe om ca să-și descarce arma fără să vrea, dar nu toate descărcările sunt de folos. Spre pildă dacă sunteți mai depărtați decât bătaia puștii de dușman și dați foc, gloanțele zboară în vânt de surda și când vă apropiați și se înfierbântă încăierarea, vă pomeniți cu gibernele și sacul gol și pușca mai netrebnică decât un ciomag; de aceea trebue să vă siliți din toate puterile să nu vă risipiți umpluturile în deșert. Asemeni să descărcați cu băgare de seamă armele ca să nu vă împușcați unii pe alții, căci sângele vostru este scump țării voastre și numai pentru ea trebue să-l jertfiți. Dacă cad camarazii voștri răniți, mergeți înainte și nu vă opriți, căci în urma voastră vin sanitarii și medicii care ridică și dau îngrijire celor răniți; dacă vreunul din voi cade rănit, să nu-și scurgă puterile silindu-se peste măsură să părăsească câmpul de război, căci ajutorul sosește și foarte adesea atârnă viața de la puterea ce are rănitul d-a suferi durerea cu bărbăție. Dacă veți vedea că cad șefii voștri să nu vă descurajați, ci să mergeți înainte ca să-l răzbunați urmând întocmai semnalele comandei și luând voi înșivă la caz de lipsă comanda camarazilor voștri. Când veți ajunge sub parapeturi nu vă năpădiți îmbrâncindu-vă spre scări, ci suiți-vă unii după alții fără de grabă dar și fără îndoială, și când mergeți cu gabionele și scările în brațe, puneți-le în cap și faceți din ele un fel de scuturi care foarte adesea pot să vă fie mântuitoare. Când mergeți spre asalt asemenea nu vă grăbiți, nu vă aruncați cu baioneta în mână decât când auziți semnalul, și când îl auziți aruncați-vă fără sfială înainte, siguri fiind că biruința e cu acela ce înfruntă primejdia mai cu bărbăție. Acum duceți-vă pe la corturile voastre ca să vă odihniți și mâine în zori de zi să fiți gata ca la paradă și țineți ochii țintă la mine gata d-a alerga acolo unde voi alerga și vă voi striga: după mine copii!</p>
<p>IX</p>
<p>30 August 1877</p>
<p>Ziua de 30 August cea mult așteptată sosi; ea de cu seara se prevesti într-un mod rău și nepriincios pentru proiectatele operațiuni; toată noaptea plouă și dimineața se răspândi pe câmpii o burniță rece și pătrunzătoare care ieșea din pămănt ca niște nori groși întunecând atmosfera de nu puteai vedea la o distanță de zece pași.</p>
<p>Această ceață stânjenea foarte mult reușita operațiunii fiindcă făcea invizibile pozițiile turcești; cu toate acestea cartierul general nu schimba nimic din dispozițiile luate de cu seara.</p>
<p>Iată în rezumat planul de războiu ce se adoptase pentru acea zi: Românii aveau să pună în respect orice atac turcesc dinspre Opanes și Bucova și să atace reduta Grivița dinspre răsărit din partea Verbiței; general Krudner cu o parte din corpul al 9-lea rus și două regimente române fu însărcinat s-o atace dinspre apus; corpul al 4-lea rus comandat de generalul Krilov fu îndatorat să opereze între Sgalnița și Radisovo, și general Scobeloff sub ordinele principelui Imiritiusky fu obligat să atace pozițiile dintre Radisovo și Krișina până la Muntele verde și apa Vidului. Acest atac general era fixat pentru ora 3 după amiază. Până atuncî iată cum se hotărâse a se întrebuința restul timpului: Până la 9 ore dimineața tăcere absolută, de la 9 până la 11 ore foc general și neîntrerupt de artilerie pe toată linia și din toate bateriile, de la 11 până la 1 iarăși repaus, de la 1 până la 3 iarăși foc viu de artilerie și la 3 ore atacul general spre punctele mai sus citate.</p>
<p>Cum se făcu ziua, Românii se sculară dis de dimineață și începură să se gătească cu acea îngrijire ce precedă orice revistă mare; după aceea se duse la depozitele de muniții ca să-și primească numărul suplimentar de cartușe care aveau să le poarte în sac, căci ambele giberne erau pline, și apoi se împrăștiară pe la locurile lor ca să îmbuce ceva. Deși erau în luna lui August, dar acea dimineață din cauza ploii ce căzuse de cu noaptea fu atât de rece încât mai toți oamenii începură să dârdâie în mantalele cu care erau îmbrăcați, și mai multe focuri de coceni de porumb se aprinse pe întinsa câmpie ca să încălzească mâinile amorțite de frig și umezeală.</p>
<p>În spațiu domina o tăcere posomorâtă ca și vremea; aerul era greu și nesuferit și ceața înneca organele respiratorii; neactivitatea pe acel timp era chinuitoare; aceia ce mureau de nerăbdare d-a-și vedea cu un moment mai curând visul cu ochii blestemau timpul că trecea așa de încet și cereau în gura mare voie d-a se pune pe lucru cu o oră mai curând ca să scape de acea amorțeală ce le înțelenea energia.</p>
<p>Deodată însă și fără de veste se auzi un bubuit formidabil și patru sute cincizeci de limbi de foc despicară în nenumărate fâșii pânza de ceață; sosise ora nouă și artileria intrase în activitate. Acest bubuit teribil scutură toropeala ce copleșea spiritele viitorilor luptători, mirosul prafului  le enervă simțurile și vederea bombelor roșite le înfierbântă sângele.</p>
<p>Ofițerii de stat major începură să zboare printre obuze de colo până colo spre a transmite ordinele în pozițiile depărtate, și comandanții supremi se puse să alerge în dreapta și stânga ca să vadă daca erau interpretate în mod fidel dispozițiile lor.</p>
<p>Ceața bătută întruna și deodată de 450 bombe Româno-Ruse și vreo 360 obuze turcești, aci se despica fâșii, aci sărea în sus și lăsa să se vadă întăriturile turcești care scuipau întruna foc și tuciu și aici recădea pe pământ îndoit mai grea și mai groasă. Turcii trăgeau bine la țintă, bombele lor mergeau drept în bateriile inamice, cărora le dărâma parapeturile, le decima servanții și le scotea câte un tun din serviciu, dar nici românii nu se lăsau mai prejos; ei împinși de firea lor nerăbdătoare ieșise de mult din adăpostul parapetelor lor și, așezându-și bateriile pe câmp deschis, trăgeau întruna și înaintau spre pozițiile dușmănești, bizuindu-se în protecția cețeii care îi ferea de vederea Turcilor și în ondulațiunile de pământ care le oferea la fiecare pas adăposturi naturale.</p>
<p>Cum am spus atacul general era fixat pentru 3 ore după amiază, însă Turcii sili pe inamici să-l înceapă cu mult mai devreme. Îndată ce încetă la 11 ore și jumătate bombardamentul, conform planului hotărât, Turcii, ori au fost informați de vreun spion vândut lor, ori au prevăzut din deprinderile Rușilor din trecut d-a da atacuri mari la zile mari și au știut că în acea zi era Sfântul Alexandru, căci îndată ce inamicii au încetat focurile, nevăzând din cauza ceței cele ce se petreceau în tabăra opusă, și crezând că Românii și Rușii și-au și expediat coloanele de tiraliori spre atac, el s-au și pornit să le iasă înainte.</p>
<p>Degeaba se lăudase Rușii că posedau planul exact al Plevnei și degeaba pierduse atâtea mii de oșteni în cele două lupte din fața acestei redutabile poziții, căci nu știau încă partea sa cea vulnerabilă. În dreptul Griviței, care era apărată de mai multe redute și un câmp întărit, grămădise zecimi de mii de oșteni și sute de tunuri ca să o ia și în dreptul muntelui Verde, adevărata cheie a Plevnei, călcâiul lui Achile, nu pusese decât pe general Scobeleff în fruntea unei oști brave ca și el, dar insuficiente, și pe acesta sub ordinele generalului Imeretinsky care-l împiedica d-a avea mâna liberă. Principele Carol într-un consiliu de război atrăsese atenția consiliului asupra acestui punct strategic, ca unul ce era mai apropiat de Plevna, dar general Zotov, șeful pe atunci al statului major al armelor învestitoare Plevnei, susținu că această poziție era neluabilă din cauza formidabililor întăriri de la Krișina care făceau pieirea imposibilă, și trimise acolo numai un corp de observație.</p>
<p>Generalul Scobeleff, care era într-adevăr un militar de geniu, nu era de părerea șefului statului major rus, și la 27 August pe când regimentul al 13 lua reduta turcească, și căpitan Ieremia primul trofeu, făcu și el o recunoaștere spre Krișina cu trupele de care dispunea și înaintă până sub poalele redutei cele mari, dar fu nevoit să se retragă, mai în momentul când era să pună mâna pe victorie din cauză că nu mai avea rezerve îndestulătoare.</p>
<p>După această încercare el ceru ajutoare puternice, dar superiorii săi, general Imeretinsky era de valoare negativă ca și generalul Zotov, nu împărtăși părerile sale și-i acordă numai a patra parte. Osman Pașa care și el era un militar de geniu și știa mai bine ca dușmanii săi unde îl durea, a doua zi după gloriosul nesucces al lui Scobeleff îndoi puterea întăririlor dinspre Krișina și construi alte noi forturi, astfel că în ziua de 30 August se văzu în partea locului stăpân peste noi lucrări de apărare necunoscute de Ruși. Spre a trage toate foloasele putiinciose dintr-această sinistră surpriză, într-acea zi pe la amiază, adică, când crezu că inamicii au pornit spre atac, îi lăsă să-și zdrobească puterea și energia izbindu-se de redutele Bucovei, Griviței, Sgalniței și își îndreptă cele mai numeroase coloane de atac spre Krișina, astfel că anteposturile rusești se pomeniră cu inamicul în spate chiar când pregătea supa. General Scobeleff însă nu era omul care să fie surprins nepregătit; oamenii săi mâncau cu o mână și cu alta țineau arma gata de descărcat și dormeau numai cu un ochi. El primi lupta cu voie bună și făcu să bată ceva mai devreme ora atacului general.</p>
<p>El avusese și în ziua de 29 August o ciocnire destul de serioasă cu anteposturile turcești, cărora le luase din mână o pozițiune destul de importantă, și cu toate acestea a doua zi la 4 ore dimineața era deja pe cal și stabilea o baterie de 24 tunuri pe acea poziție. La 9 ore puse în funcțiune acea baterie și după aceea se duse cu doi ofițeri și șase cazaci să examineze pozițiile turcești. Ceața îl făcu să înainteze atât de mult spre Plevna încât mai că se apropiase de parapeturile turcești și se lăsase a fi zărit de ei; o companie întreagă de nizami trase spre dânsul, cei doi ofițeri și patru cazaci fură uciși lângă dânsul, ceilalți doi foarte greu răniți, însă el care era în fruntea lor nu fu nici măcar zgâriat. Această întâmplare întări și mai mult credința deja răspândită între credulii turci că el era dres, adică invulnerabil, pentru aceea cum îl vedeau în tunica lui cea albă și pe calul lui asemenea alb cădeau în genunchi și se închinau la el ca la un sfânt.</p>
<p>Fiind vestit în ziua de 30 August ca o coloană puternică înainta spre anteposturile sale, el se aruncă în fruntea câtorva regimente de infanterie, puse mâna pe antegarda inamică, puse pe goană grosul coloanelor, și nu se opri decât într-o vâlcea dominată din toate părțile de bateriile turcești. A se retrage de acolo fără a primi lupta decisivă nu mai era cu putință, a amâna atacul până la 3 ore era asemenea cu neputință, alt mijloc nu era decât să devanseze ora fixată și să meargă înainte.</p>
<p>Ciocnirea fu teribilă. Opunerea Turcilor fu crâncenă și pierderile rușilor îngrozitoare, mai cu seamă când Osman găsi momentul oportun de a demasca noile întăriri. Generalul Dobrovolsky muri în fruntea oștenilor săi, mai mulți, colonei și ofițeri superiori și inferiori găsiră acolo o moarte glorioasă sau niște răni dureroase, dar Scobeleff care mergea în mijlocul vitejilor săi printr-o ploaie de bombe și gloanțe, din care niciuna nu-l rănea, puse în fine mâna pe o lunetă și intră ca un uragan într-o redută în fruntea oștilor sale și cu muzica cântând.</p>
<p>Această întâmplare neprevăzută sili și pe celelalte corpuri să intre în luptă înainte de vreme, și să dea atacul; însă între Ruși nu erau toți generalii Scobeleff. Pe când acesta în fruntea unor oști nesuficiente lua două redute și repurta o adevărată victorie costătoare dar strălucită, general Krilov din centru conduse atacul cu cea mai mare stângăcie, pierdu o mulțime de lume fără de niciun folos, și când înseră se văzu cu jumătate efectivul lipsă la apel și ocupând toate pozițiile ce ocupase dimineața fără să ia de la inamici un singur deget de pământ. Același eșec păți și generalul Krundner!</p>
<p>Numai armata de la Muntele Verde din toată armata Rusă fu vrednică de a se prenumăra între armele viteze; ea se purtă într-un mod admirabil! Pe când Scobeleff se pregătea a ataca marea redută de la Radisov, oștenii înaintară călcând peste cadavrele camarazilor lor ducând scările și gabioanele în brațe. Ei izbutiră să ajungă sub parapeturi, ei curățară șanțul de dușmani și așezară scările; mai mulți pătrunse chiar înăuntru, dar când să năbușească prin număr trăsnitorul efect al puștilor cu repetiție, nu se mai văzură ajutați de trupe proaspete și pierdură victoria chiar când punea mâna pe ea.</p>
<p>X.</p>
<p>După mine, copii!</p>
<p>Armata Română fu mai fericită ca cea Rusă; în șirurile ei eroi nu se mai puteau număra; toți oștenii dovediră că erau niște eroi. Armata însărcinată cu atacul Griviței, ținta spre care se concentrase toate silințele statului major rusesc, mireasa ce voia să o dea drept odor împăratului Alexandru de ziua lui, era împărțită în patru coloane, dintre care trei din diviziunea a IV; prima coloană ruso-română, comandată de generalul rus Radionov era compusă din regimentul al 17 și 18 rusesc, batalionul al doilea de vânători Români, de un batalion din al 8 regiment de linie și de regimentul al 16 de dorobanți tot din armata română. A doua coloană comandată de locotenent-colonel Gramont era compusă din regimentul al 15 de dorobanți și un batalion din al cincilea de linie, toți Romani; a treia comandată de colonel A. Angelescu șeful diviziunii a IV era compusă din al doilea batalion din regimentul al cincilea de linie, al treilea batalion de vânători și regimentul al 14 de dorobanți, iarăși Romăni; și în fine coloana a patra comandată de colonel G. Angelescu era compusă din trupe din a treia diviziune tot române. Prima coloană avea să atace Grivița dinspre satul Grivița, a doua despre fortul marele duce Nicolae, a treia dinspre Verbița și a patra dinspre Bucova ca să țină în loc forțele turcești din aripa dreaptă. Toate aceste coloane erau puse sub comanda generalului Cernat, șeful statului major Român. Prima coloană plecă pe la ora 17  după amiază din satul Grivița și o apucă prin vii ca să apuce pe Turci pe la spate, dar neștiind bine drumul, și harta ce-i călăuzea fiind greșit lucrată de statul major rus, făcu o mulțime de ocoluri și ajunse la locul desemnat tocmai la 5 ore seara; coloana a doua făcu și mai puțină ispravă, pierdu drumul așa de râu încât în loc d-a merge la dreapta spre atac îi întoarse spatele apucând spre stânga, până ce se pomeni pe sub seară în dreptul marelui catart de unde observa împăratul Rusiei și Principele României, mersul general al luptelor; a patra coloană își îndeplini datoria în conștiință, înaintă spre reduta Grivița No. 2 crezând că e tot No. 1, se coborî în acea vale care mai târziu dobândi o tristă celebritate și numele de vale a plângerii, și apoi se retrase în ordine la adăpostul unui crâng, recunoscând că avea în față forțe superiore. Numai a treia coloană merse drept la ținta fixată.</p>
<p>Căpitan Buzdugan mergea în fruntea unui batalion din al 14 regiment, fiindcă îndată ce află că regimentul său avea să fie lăsat în rezervă într-acea zi, se duse de ceru voie de la generalul său d-a lua și el parte în coloanele de atac, voie ce i se dădu cu bucurie. Batalionul său făcea parte din coloana a treia și cei patruzeci de oltenași ai lui mergeau după dânsul înainte d-a pleca el le zise:</p>
<p>— Copii, eu merg înainte, voi veniți după mine; cât oi avea viață și mă veți auzi strigându-vă: după mine copii, să mă urmai, și când voi cădea, să alergați spre a mă răzbuna.</p>
<p>Coloana se puse în mișcare de cu vreme, mult mai înainte de amiază; pe la 10 ore ajunse în anteposturi și începu a înainta pe brânci printre porumb și buruieni, adăpostiți fiind de negura ceței. Acolo stătură până la o oră și jumătate, unde îmbucară ceva pesmet și puține merinde ce luase cu dânșii și își potoliră setea cu apa amestecată cu rachiu ce aveau în bidoanele atârnate după gât. General Cernat inspecta întruna pozițiile și da ordinele cuvenite așteptând ora trei. Pe la 11 și jumătate înainte de amiază tunurile amuțiră ca prin farmec și posomorâta natură reintră iarăși în tăcere. Deodată însă ceva după 12 ore și jumătate după amiază se auzi spre stânga un zgomot formidabil de împușcături și bubuitul tunurilor începu să despice spațiul cu îndoită furie.</p>
<p>Capul armatei române crezu că s-a făcut în flancul stâng al coloanelor sale vreo uluiala și numaidecât trimise un adjutant ca să se informeze, dar mai în același timp se auzi semnalul convenit de atac pornit de la marele catart și totodată sosi și un ofițer de stat major cu ordinul Domnitorului nostru d-a porni spre atac. Oștenii se supuse cu voioșie; un ura formidabil ieși din toate piepturile amestecat cu bubuitul din nou al tunurilor, și coloanele porniră spre inamic pe la o oră și jumătate. Tocmai atunci ceața se ridică de pe pământ ca o pânză nemărginită și inamicii se văzură față în față și începură să se măsoare cu mânie. Câmpul era aproape deschis, numai ceva buruieni și porumb ofereau oarecare adăpost, și o vale ce despărțea pozițiile inamice oferea iarăși un mic popas de odihnă.</p>
<p>De la pozițiile întărite ale Românilor și până la vale nu era departe; cu toate acestea trecerea acestei palme de loc o plăti Românii cu mari și dureroase pierderi. Maior Șonțu căzu lovit de moarte în fruntea batalionului strigând:</p>
<p>— Sunt, al vostru copii, mergeți înainte că vin și eu, și căpitan M. Roman muri asemenea izbit cu un glonț drept în frunte pe când mergea în capul companiei sale.</p>
<p>Câmpia începu să se semene cu ofițeri și soldați morți, și convoiuri întregi de răniți începură să se îndrepte târându-se și cu sângele ciuruind spre ambulanțe, fiindcă șrapnelele turcești mătura cumplit câmpia și valea ocupate de Români și gloanțele carabinelor lor încă băteau până acolo. Însă aceste pierderi dureroase nu avură așa mare durată. Românii văzând că nu mai puteau să îndure focul dușman o luară d-a fuga, dar nu înapoi ci înainte spre acea vale binecuvântată, în fundul căreia era mântuirea, adică un adăpost pentru puțină odihnă.</p>
<p>Acolo oștenii Români putură să-și strângă șirurile și să se reformeze. După ce se odihniră puțin și-și completară cadrele prin contopirea mai multor batalione, începură să suie dealurile cu aceeași bărbăție; dar când ajunse sus și se pregătiră să se arunce cu bravură spre șanțul redutei, o decepțiune și amăgire pe autorii planului topografic: între ei și redută mai era încă o vale, care, deși era ferită de bătaia tunurilor, era însă expusă la cea mai crâncenă bătaie a carabinelor turcești.</p>
<p>Văzând această priveliște neașteptată, ofițerii și soldații rămase în loc pe creasta dealului și sub ploaia proiectilelor turcești ca împetriți, dar căpitan Buzdugan care nu prea avea virtutea d-a se gândi mult strigă:</p>
<p>— După mine, copii.</p>
<p>Și năvăli în vale urmat de cei 40 olteni ai lui și de restul batalionului său. Acest exemplu excită emulațiunea în toate părțile și porni spre vale toată armata. Pierderile aci fură mai cumplite ca dincolo, dar oștenii români și mai cu seamă dorobanții, în loc de a realiaa prezicerile defăimătorilor neamului românesc, adică d-a da dosul și d-a fugi înapoi, se reformară iarăși, suiră a doua coastă și căzură ca niște bombe în șanțurile redutei pline cu nizami. Acolo se încinse o luptă piept la piept din cele mai crâncene; Românii înfuriați de pierderile ce încercase ucideau fără de milă, și Turcii se apărau ca niște fiare sălbatice; dar nimic nu se poate opune torentului furios, nimic asemeni bărbăției Românești. Cât te ștergi la ochi Turcii din șanțuri fură tăcuți puzderie, șanțul fu umplut cu gabioane, scările fură așezate pe parapete și oștenii sus pe scări.</p>
<p>Căpitan Valter Mărăcineanu fu cel dintâ ofițer care se sui pe creasta parapetului și înfipse fanionul cu primul tricolor Român deasupra lui, însă Turcii încă nu erau învinși; armele lor cu tir rapid mătură iute parapetele de dușmani și căpitan Mărăcineanu recăzu în șanț cu fruntea și pieptul pătruns de 11 gloanțe. Această moarte glorioasă făcu pe junele oștean să devină eroul popular al acestui război glorios și numele său se scrise cu litere neșterse în cartea nemuririi.</p>
<p>Acest asalt precum și al doilea și al treilea nu fură încoronate cu succes din cauză că Turcii erau odihniți, puși la adăpost și bine aprovizionați, pe când Românii erau osteniți, expuși împușcăturilor și cu sacul aproape gol de cartușe. Vânând și văzând că n-o scot la cale, Românii își luară scările și gabioanele din nou în cap, ieșiră din șanțuri și se retrase într-a doua vale plângând de necaz și scrâșnind din dinți de ciudă ca n-au putut birui.</p>
<p>După ce ajunse în fundul văii pe jumătate de cât plecase, toți ofițerii se adunară într-un consiliu de război ca să delibereze și căpitan Buzdugan luă cel dintâi cuvântul:</p>
<p>— Camarazi, zise el, asaltul ne-a costat cincisprezece ofițeri și trei sute zece soldați morți și răniți, iar venirea până aici peste șapte sute de victime, prin urmare retragerea ne va costa încă șapte sute de victime, vă las să judecați singuri ce e mai de preferat: să ne întoarcem rușinați și înjumătățiți cănd Rușii au repurtat pretutindeni victoria, sau să ne expunem d-a pierde încă trei sute de inși și să încercăm soarta unui nou atac și șansa sosirii vreunui ajutor cu care poate să dobândim gloria biruinței? Alegeți!</p>
<p>— Un nou atac, un nou atac, strigară ofițerii în unanimitate.</p>
<p>Soldații aflând hotărârea ofițerilor lor o primiră de această dată fără entuziasm dar cu supunere, începură să suie coasta spre culmea ucigătoare dar nu mai erau acei întreprinzi alergători de adineaori; îndoiala succesului le moleșise bărbăția. În acele momente supreme un exemplu decisiv era de neapărată trebuință; căpitan Buzdugan care îl îmbărbătase o dată se grăbi d-a le înflăcăra și de astă dată entuziasmul. El se puse din nou în fruntea batalionului său care pierduse jumătate din efectiv și se repezi spre culme și de acolo spre vale strigând iarăși:</p>
<p>— După mine, copii!</p>
<p>Turcii îi primi și de această dată cu mitralia lor mistuitoare, dar avântul inspirat de Buzdugan fu irezistibil; Românii nesocotind moartea cu un eroism demn de epocile epice, coborâră în vale cu îndoită furie, și când se văzură acolo scoase un țipăt de bucurie; pe coasta opusă se ivea coborând altă coloană de tiraliori; în mijlocul cărea fâlfâia tot steagul Românesc alături de cel rusesc; era coloana generalului Radianov care în fine nimerise drumul.</p>
<p>Această vedere înveseli foarte pe Români și băgă spaima în Turci; malul opus fu repede suit, șanțul redutei fu umplut într-o clipă și scările fură din nou așezate. Turcii nu încetară d-a-și descărca puștile lor ucigătoare, dar de această dată moralul Românilor era restabilit, ajutorul sosit le dăduse aripi și într-o clipă căzură val vârtej în mijlocul redutei. Trupele generalului Radianov care până atunci nu dăduse piept cu dușmanul erau mai sprintene fiind mai odihnite, ele săriră cele dintâi în Kerim Tabie, așa se numea în Turcește reduta Grivița, dar îi ajunse pe dată căpitan Buzdugan cu Botoșănenii lui. El cum încăleca creasta parapetului zări un artilerist turc gata d-a trage sfoara spre a descărca un tun, prin a cărui deschizătură intrau sute de curcani, și mai iute ca fulgerul se azvârli și căzu drept călare pe tun, despică capul artileristulul și cu revolverul risipi creierii altui Turc care îndreptase pușca spre el.</p>
<p>Scăpând prin asemenea curaghios devotament viața a sute de camarazi, el sări în redută și ajutat de aliați și compatrioți începu o măcelărie între Turci care dură până la șapte ore seara.</p>
<p>În toate aceste încăierări, în toate aste atacuri căpitan Buzdugan fu mereu în capul oștenilor săi, trecu prin toate primejdiile, văzu cărând pe lângă el zecimi de camarazi și sutimi de subalterni și el ieși din amestec fără să capete vreo zgârietură. Tocmai când primejdia era aproape trecută, când inamicul începuse să se clatine copleșit de număr și el sări în capul bravilor săi și le strigă: „după mine, băieți”, ca să măture cu totul tabia de dușmani, o descărcătură formidabilă izbucni de la spatele său și umplu reduta de fum; o nouă redută, o nouă Griviță apărea la spatele său înțesată de Turci care începură să-și descarce armele în biruitori prin gura redutei, îndată ce văzură că camarazii lor s-au retras. Văzând acest nou inamic, Buzdugan se repezi din nou înainte strigând: „după mine, copii” și năvăli afară din redută după fugari, dar o nouă salvă îl izbi drept în față și îi ciurui chipiul și mantaua. El în aprinderea sa nu simți dacă era rănit sau nu și voi să se repească din nou, dar maior Candiano Popescu, comandantul coloanei române îl opri zicându-i că era destul de glorioasă victoria ce a repurtat în acea zi și-l rugă ca să se ducă la Parodim; el cel mai brav dintr-aceste regimente de bravi fu ales să aibă distinsa onoare d-a vesti Domnului său că Grivița era luată.</p>
<p>El se supuse; ieși din redută prin partea pe unde intrase, alergă în fugă spre Verbina, găsi în cale un cal de major văduv de stăpăn, îl încălecă pe dată și dete o goană peste câmpii și nu se opri până ce ajunse la marele catart.</p>
<p>— Unde e Măria Sa? strigă el unui ofițer de serviciu care văzându-l alergând cu așa repeziciune îi ieșise călare înainte.</p>
<p>— Colo la observatorul împărătesc, răspunse ofițerul; dar ce voiești?</p>
<p>— Am să comunic M. Sale o veste mare; dar du-mă, du-mă mai iute la Măria Sa.</p>
<p>— Urmăză-mă, zise ofițerul punâdu-și calul în galop și se îndreptă spre locul unde se afla Măria Sa împreună cu împăratul, marele Duce Nicolae, General Zotov și tot statul-major imperial.</p>
<p>— Măria ta, zise ofițerul apropiându-se de Domnul nostru salutând cu respect, un ofițer vine de la Verbița și dorește a vă comunica o veste.</p>
<p>— Ce veste? întreabă Măria sa îndreptându-se spre căpitan Buzdugan care deja era la spatele ofițerulul.</p>
<p>— Măria Ta, răspunse căpitanul Buzdugan salutând și abia putând vorbi de emoționat ce era, oștea română vine a depune la piciorele Mării Tale reduta Grivița luată de dânsa din mâinele Turcilor cu ajutorul a două regimente din armia imperială.</p>
<p>— Ați luat Grivița! strigă Vodă; Grivița e în mâinile noastre, adăugase adresându-se voios către împăratul și suita sa; căpitane, această veste ce ne aduci merită recompensa Stelei României și a virtuții militare deodată.</p>
<p>— Precum și a sfântului George, strigă împăratul Alexandru care auzind această veste neașteptată se apropiase de Măria sa; ține bravul meu, poartă pe aceia ce însuși Țarul Alexandru a purtat-o, dar văd că deja ai și virtutea militară, și Steaua României și Crucea Sf. George! Când le-ai căpătat?</p>
<p>— Într-acest război, Majestate, murmură Buzdugan punând repede mâna la piept.</p>
<p>— Românii au știut să-și aleagă ca sol pe cel mai brav dintre bravi, zise împăratul cu vocea emoționată; adu mâna viteazul meu; Țarul Alexandru îți mulțumește și te îmbrățișează. Dar ce ai? tu tremuri, te clatini! Ești rănit?</p>
<p>— Într-adevăr... nu mă simt bine, nu știu ce am, răspunse Buzdugan împleticindu-se să cadă de pe cal.</p>
<p>— Ești plin de sânge! strigâ marele duce Nicolae care sări să-l sprijine.</p>
<p>— Reazămă-te de mine și descalecă, adăugase Măria Sa Domnul nostru.</p>
<p>— Să vină iute medicul meu, strigă împăratul.</p>
<p>Mai mulți ofițeri săriră în ajutorul bravului ofițer, și-l sprijiniră ca să descalece, un pat fu iute întins pe pajiște și medicul împărătesc alergă să-i dea ajutor, dar de prisos! acela ce până adineaori se numea căpitan Buzdugan nu mai era decât un cadavru.</p>
<p>Acela ce se purtase ca un brav, murise ca un brav.</p>
<p>STEAGUL ROȘIORILOR</p>
<p>(1593 - 1601)</p>
<p>Afară era viscol și ger; înăuntru liniște și căldură; afară întuneric beznă, înăuntru dulce lumină; afară poporul se grămădea îngrijorat, înăutru Doamna Stanca, în mijlocul jupâneselor și roabelor, lucrau și se veseleau; afară circula vești neliniștitoare, vești de război, înăutru circulau numai povești strămoșești și sfaturi d-ale casei, povești de pace. Afară oștenii își ascuțeau săbiile și își frecau flintele, orășenii umpleau magaziile oștirii de produse și furaj și toată lumea stropolea în miez de noapte cu o grabă și o activitate extraordinară, iar înăuntru Doamna cosea la un ciur felurite flori de mătăsuri, mărgăritare și fire de aur pe un câmp de atlaz; jupânesele torceau canură de lână albă ca laptele sau făceau țeve la rodan, sau depănau tort pe vârtenițe, iar roabele țeseau la războaie pânză fină de filalaleu, ori alegeau o scoarță numai flori și chenare, ori brăzduiau cu dungi subțiri de borangic o maramă de mohair.</p>
<p>Și afară și înăuntru activitate, dar acolo activitatea războiului, iar aici a păcii; acolo preparativele distrugerii și aici ale construcției, acolo munca ruinei și aici a creației.</p>
<p>Acestea toate se petreceau în curtea și camerele palatului domnesc din Târgoviște, într-o seară cam pe la 27 Octombrie. adică cu câteva zile mai înainte de memorabila zi de 4 Noiembrie 1594, în care Mihai Bravul, domnul țării României scoase pentru prima oară spada din teacă, spre a face să înceteze neomenoasele cruzimi cu care Turcii aflați pe marginile Dunării provocau și mânia oamenilor și urgia lui D-zeu.</p>
<p>Doamna Stanca nu știa nimic, pe atunci femeile și chiar doamnele nu prea se chemau în sfaturile bărbaților; ele erau vestite numai în ultimele momente și atunci lăsau, toate furcă și drugă după ușă și se puneau cu ardoarea unui sublim devotament spre a ușura suferințele și a consola durerile.</p>
<p>Femeia română pe atunci era deprinsă cu nenorocirile războiului și fiicele se creșteau din copilărie cu deprinderile d-a le ușura urmările și d-a le suporta nenorocirile. Multe românce s-au văzut punând arma în mâna fiului, soțului sau fratelui său zicându-i: mergi de-ți scapă moșia și vatra părintească; niciuna însă nu s-a găsit să-i zică părăsește câmpul de onoare și fugi. Între români mișeii nu-și găsesc semeni, căci sângele român este plămădit din sângele a două neamuri de viteji care au spăimântat lumea întreagă prin bravura lor: sânge de roman și sânge de dac.</p>
<p>Pe când Doamna și femeile sale își vedeau de lucru și cele mai tinere chihuiau pe sub ascuns repetând suvelnița sau răsucind fusul, ușa camerei de lucru se deschise încetinel și un om apăru pe prag: era însuși marele Mihai.</p>
<p>— Așteziuă 1), zise el cu un ton dulce dar răsunător.</p>
<p>1)Cu acest cuvânt se salutau la intrare și ieșire o femeie care țesea războiul, poate că e o abreviere din ajută-te D-zeu.</p>
<p>— Așteziuă, răspunse Doamna lăsând acul din mână și țintuind cu dragoste ochii spre domnescul său soț. Dar ce veste-poveste? Adăugase ea îngrijorată, privind lung spre Mihai și văzând fața sa de ordin; blândă și lină că de această dată era tristă și cam încruntată!</p>
<p>— Bine, pace, răspunse Vodă, peste trei zile plecăm la război.</p>
<p>— La război! împotriva cui? întrebă Doamna înmărmurită.</p>
<p>— Împotriva Turcilor.</p>
<p>— Să trăiești Măria Ta, strigară toate femeile nemaiputându-și stăpâni emoția și bucuria ce simțiră, aflând căci în sfârșit cruzimele Turcilor vor fi pedepsite.</p>
<p>— D-zeu să te aducă teafăr și biruitor, adăugase Doamna.</p>
<p>— Amin, răspunse Vodă depunând pe fruntea soției sale un tânăr și cald sărutat. Acum când știți că feciorii, bărbații, frații și părinții voștri pleacă în curând la luptă, mume, femei, surori și fete făceți-vă datoria.</p>
<p>După aceste cuvinte Vodă părăsi camera, și Doamna zise consoațelor sale:</p>
<p>— Să înceteze suratelor uruitul rodanului, sfârșitul fusului și mișcatul ițelor; furca și războiul să rămână mute și să alergăm cu mici cu mari spre a pregăti cele trebuincioase pentru răniți.</p>
<p>Femeile părăsiră uneltele de lucru cu grăbire și începură fără preget a croi și a sfâșia pânze de in și de cânepă și a face feșe, legături și scamă.</p>
<p>De aci încolo zgomotul furtunii începu să sune și afară și înăuntru.</p>
<p>II</p>
<p>La căldurosul apel al Doamnei Stanca, toate femeile române răspunse cu grăbire; în palat, casă și bordei nu se mai lucra decât vestminte, scamă, feșe și pânze pentru răniți. Războaiele nu mai țeseau altceva decât flanele pentru bolnavi și acele numai coseau altceva decât rufe pentru spitale.</p>
<p>Darurile curgeau duium din toate părțile: veștminte și scamă, bani și scule veneau de pretutindeni, de la bogat și de la sarac, căci în inima tuturor bătea inimă de români, și în piepturile tuturor clocotea sfântul sentiment al iubirii de țară. Multe femei și-au dat toate albiturile ce au avut, multe s-au dezlipit de sculele moștenite de la părinți; cele ce n-au avut să dea nimic, au dat brațele lor, s-au oferit a îngriji de bolnavi prin spitale și infirmierii.</p>
<p>Asemenea sublim devotament din partea femeilor române au înflăcărat inimile bărbaților de un entuziasm așa de mare, încât crucile deveniri în curând legione, și legionele armii de oșteni care cereau în gura mare să plece cu un moment mai curând să dea piept cu păgânul de Turc, vecinicul dușman al neamului Românesc și creștinesc.</p>
<p>Palatul Domnesc se transformase într-un vast atelier; nu numai camerele de lucru ale D-nei ci chiar camera sa de culcare, sălile de mâncat, sălile de arme, cabinetele particulare ale lui Vodă și chiar sala Tronului, erau pline de teancuri, de pachete și de o mișcare de femei și fete care lucrau ziua și noaptea sub neobosita conducere a Domnei Stanca.</p>
<p>Ceia ce toată lumea lucra se vedea, ceea ce Domna Stanca lucra nici se simțea căci se ferea de orice ochi indiscret și învelea cu îngrijire cu o măramă groasă aceea ce lucra.</p>
<p>Se vedea numai că ține dinainte un gherghef și mânuia un ac prin care se petrecea alternat felurite fire de aur, argint, mărgăritare, mătăsuri și catifele de variate culori.</p>
<p>În fine, sosi și ziua cea mare, ziua pornirii ziua de 4 Noiembrie!.. Ostășimea se așeză în șiruri compacte în piața cea mare din fața palatului, și poporul ocupă toate spațiile lăsate libere de oșteni.</p>
<p>Poporul de astă dată nu era cel de mai înainte, o amestecătură de toate stările sociale, de toate vârstele și de toate etățile; ci o aglomerare de bătrâni și copii, de babe, femei și fete; voinicimea țării, boieri, târgoveți și țărani erau colo sub acele steaguri; mândri îmbrăcați ca verzișiori, roșiori, panduri, ferentari, seimeni, călărași, vânători, pușcași și poterași, fiecare cu arma la picior.</p>
<p>Frumos aspect are țara armată!</p>
<p>Pe la zece ore de dimineață, clopotele Mitropoliei însoțite de ale tuturor bisericilor începură să umple aerul cu melancolicele lor sunete și detunătura artileriei așezată pe înălțimile Chindiei, cu redutabila sa voce cu aceea a glasurilor bisericești spre a face ca concertul să fie și mai impunător.</p>
<p>Peste câteva minute apăru pe calul său cel alb și Mihai Viteazul. Mihai, acea figură mare pe care tradiția ne-a transmis-o cu respect și iubire întreagă și nealterată până în zilele noastre.</p>
<p>Mult a avut să se plângă poporul de administrația internă și de asupritoarele alcătuiri agricole ale lui Mihai, dar mult l-a iubit și i-a iertat tot, pentru c-a știut să înalțe inima Românului, să ridice la mărirea strămoșească numele acestei națiuni de viteji și să plimbe steagul țării din biruințe în biruințe opt ani încheiați.</p>
<p>Când poporul îl văzu în mijlocul oștenilor săi, în acel costum tradițional care-i ședea așa de bine, cu înfățișarea lui cea chipeșă și impunătoare, pe calul lui cel alb și numai foc, și înconjurat de căpitanii săi Mihalcea, Manta, Farcaș, Buzeșcii, Dudeșci, Calomfiresci, Mărgea și alți viteji căpitani, toate piepturile se umplură de un sublim entuziasm și toate gurile strigară:</p>
<p>— Să trăiască M. Sa.</p>
<p>— Să trăiți, copiii mei, răspunse Vodă lăcrimând de fericire. După aceea ajungând înaintea frontului, îndată ce se văzu între iubitele sale oști, descălecă, trecu pe dinaintea frontului, zise fiecărui căpitan câte un cuvânt de curaj și bărbăție deși n-avea nevoie, adresă cuvântul la mai mulți soldați care plângeau de fericire și după aceea se duse în mijlocul pieței unde se adunase clerul și se puse a asculta cu pietate oficiul sfintei liturghii.</p>
<p>Terminându-se sevriciui divin, Mihai merse înaintea prastorului improvizat, se împărtăși cu Sfintele taine, și după el se împărtăși toți boierii, căpitanii și oștenii până la cel din urmă soldat.</p>
<p>Frumoase vremi sunt vremile de vitejie când toți fiii aceleiași țări, mic și mare, boier și popor, își dau mâna frățește uitând orice ură și deosebire și merg a se adăpa din același potir la agapa comună...</p>
<p>După împărtășire vodă iarăși încălecă și dete ordin d-a defila oștirile; dar deodată când ostășimea era gata să se pună în mișcare, toți stătură pe loc, căci porțile palatului se deschise fără veste și din curtea lui ieși Doamna Stanca învestmântată în cele mai scumpe podoabe și urmată de toate jupânesele și jupănițele care de care mai strălucitoare de frumusețe și de mândrețea hainelor.</p>
<p>III</p>
<p>Doamna Stanca lucrase toată noaptea din ajun cu ușile încuiate și dimineața cum se făcu ziuă fu în picioare și trimise la toate jupânesele fruntașe și d-a doua mână slujitori domnești cu rugăminte d-a le pofti îndată la palat înveșmântate cu cele mai scumpe podoabe căci avea să ia parte o mare sărbătoare.</p>
<p>Jupânesele n-așteptară al doilea ordin și numaidecât purcese a deschide visteriile lor strămoșești, a se îmbrăca cu hainele cele mai scumpe, a se găti cu sculele cele mai de mare preț și a alerga la palat. Deși țara era în pericol, gata d-a începe un război, femeile râmase tot femei, dorința d-a petrece și d-a place învinse grijile și mâhnirile.</p>
<p>Ajungând la Palat găsi pe Doamna înveșmântată cum nu prea obișinuia ea de ordinar. Toată ființa sa era înlăturată numai în catifele, stofe de mare preț, aur și argint, mărgăritare și pietre prețioase aranjate cu gust și măiestrie și dispuse astfel ca să strălucească întocmai ca un luceafăr între alte stele.</p>
<p>Jupânesele pizmuiră această gătire superbă, dar nu-și pierdură cumpătul, căci nici ele nu erau așa mult pe jos.</p>
<p>După ce se strânse toate jupânesele, îndată ce se auzi sunetul clopotelor și tunurilor, Doamna se dădu jos din palat urmată de tot strălucitorul său cortegiu, ordonă să se deschidă porțile, și după ce se deschise păși pragul însoțită de miriada de stele femeiești și ieși în piață în mijlocul ostășeștilor stele de fier, oțel și bronz.</p>
<p>Cum le văzu Mihai și suita sa se grăbi a le ieși întru întâmpinare și apropiindu-se Doamna, rosti cu o voce emoționată următoarele cuvinte:</p>
<p>— Măria ta, de cincizeci de ani trecuți, țara noastră cea mult încercată de D-zeu și nenorociri n-a mai scos sabia din teacă spre a înfrunta nedreptatea păgână, ci a îndurat rușinea și nedreptatea fără să murmure. Acum a sosit ceasul izbândei, ceasul de răsplată. Măsura s-a umplut; asuprirea Turcilor a covârșit marginile răbdării, și țara întreagă, fără a ține socoteală de numărul dușmanilor, s-a ridicat până la unul și cere izbândire. Fă-le, Doamne, pe voie, dă-le Doamne dreptate, du-i Doamne la biruință.</p>
<p>— Voi face tot ce va vrea țara mea, răspunse Domnul mișcat.</p>
<p>— Și noi îl vom ajuta, strigară toți boierii entuziasmați.</p>
<p>— Noi, femeile Române, adăugase Doamna, vă dăm odorurile cele mai scumpe, vă dăm copii, neprețuitele roade ale pântecelor noastre, vă dăm bărbații, sprijinul și comoara dragostelor noastre, vă dăm părinții, povățuitorii și îndreptătorii noștri, vă dăm frățiorii, vă dăm tot ce avem mai scump în lume. Dăți-ne și voi un lucru: o țară neatârnată, o vatră sigură, un nume plin de fală și mândrie: biruința aduceți-ne o cu voi.</p>
<p>- Vă vom da, vă vom aduce-o ; trăiască România neatârnată! strigară boierii și oștenii într-o voce.</p>
<p>— Români, adăugase Doamna, vă încredințez pe soțul meu în floarea verstei și în puterea bărbăției; vi-l dau vouă, iau asupra mea grija casei și creșterea celor doi copilași fragezi ce ne-a dăruit D-zeu luați-l, stăpâniți--, duceți-l din biruință în biruință; goniți păgânul din țară, puneți-vă moșia în siguranță și înturnați-vă mândri și izbânditori.</p>
<p>— Așa vom face, vrând D-zeu, strigară toți tremurând de emoțiune.</p>
<p>— Mihai vodă este un oștean îndrăzneț, un căpitan fără de teamă; el intră în foc fără de frică și fără să se uite dacă după el mai e cineva, dacă e sau nu urmărit; nu-l pierdeți din vedere, nu-l părăsiți.</p>
<p>— Ne vom da toți viața pentru Măria Sa, strigară toți deodată.</p>
<p>— O știu, pentru acei ani nădejde în izbândă: drept aceia să vă siliți ca oriunde o fi el să fiți și voi, în ce primejdie o intra el să intrați și voi, în ce trâmbă de dușmani s-o repezi el să vă repeziți și voi ca să mi-l apărați pentru ca să știți unde s-ar afla, pentru ca să cunoașteți de departe unde s-ar găsi, iată ce vă dau un semn de recunoaștere, un odor de mare preț, un zălog de amintire.</p>
<p>Zicând aceste cuvinte luă din mâna unei roabe un sul înfășurat în o maramă albă ca fulgul de lebădă, îl desfăcu și lăsă să se vadă la lumina soarelui, planând pe un câmp de purpură, aur și azur vulturul strămoșesc cu aripile întinse, lucrat în aur, argint, catifele, mătăsuri și pietre prețioase. Într-o clipă astă pânză frumos împodobită fu aninată de un cator poleit și dată în mâna lui Vodă.</p>
<p>— Iată steagul sub care aveți să luptați, zice Doamna, iată steagul sub cutele căruia se va adăposti Domnul vostru...Ochii să vă fie țintă după el; unde îl veți vedea fălfâind acolo va fi și căpetenia voastră, acolo să fie și inima și ființa voastră. Păziți-l, apărați-l și aduceți-l înapoi cu slavă.</p>
<p>— Îl vom păzi cu piepturile noastre și-l vom apăra cu viața noastră, așa să ne ajute D-zeu, strigă ostășimea.</p>
<p>— Amin, zise Doamna.</p>
<p>— Mârzo, zise Vodă, abia putându-și stăpâni emoția, calul tău e tot așa de iute și de fugos ca și al meu, adresându-se către Mârza cel mare, ție îți încredințez acest scump odor care e chipul aievea al scumpei noastre moșii, pentru ca să ajungem mai curând la biruință, la mântuire. Acest steag să fie de azi încolo Steagul Roșiorilor.</p>
<p>— Trăiască steagul roșiorilor, strigă toată lumea mișcată până la lacrimi.</p>
<p>— Acum, urmă Doamna, când poarta jertfelor și a datoriilor celor mai scumpe s-a deschis pentru noi femeile, eu ca Doamnă și Româncă, îndeplinesc încă o datorie înainte de despărțire. Când țara e în primejdie, noi femeile nu mai avem nevoie de podobe și scule prețioase, când soții, fiii, frații și părinții noștrii pleacă să dea piept cu moartea, inima nu ne mai arde d-a ne mai gândi la mândreți. Toate mândrețele, toate scumpeturile și toate podoabele, le pun prinos pe altarul patriei spre a le schimba în bani cu care să se hrănească soldații și să se îngrijească răniții.</p>
<p>— Și noi și noi asemeni, strigară toate cocoanele și împreună cu ele toate negustoresele și femeile din popor.</p>
<p>Pilda cea bună venită de sus bune rode aduce; pilda Doamnei Stanca aduse în visteriile țării aur, argint, și scule scumpe în valoare de mai multe milioane. Iată cu ce bani purtau Românii lungile lor războaie în contra păgânilor, iată din ce visterii scoteau Românii aur când țara era în primejdie. Punga tuturor devenea punga țării.</p>
<p>VI.</p>
<p>Steagul Roșiorilor primi botezul de foc a doua zi la 5 Noiembre, când Mihai alergând de la Târgoviște în fuga și noapte căzu fără veste asupra Turcilor din București și-i ucise până la unul.</p>
<p>De aici încolo acest simbol al neatârnării patriei însoți pe eroii în toate întreprinderile lui războinice, fu martor la toate miraculoasele sale fapte de arme și se încoronă de toate izbândele lui.</p>
<p>Ciuruit de gloanțe la bătălia de la Putineiu, cutele sale fâlfâi d-asupra oștilor ce repurta victoria de la Stănești, asistă la înfrângerea Turcilor de la Șerbănești, trecu Dunărea cu Românii în dreptul Ruștiucului, după victorie se preumblă mândru și triumfător prin stradele acestei cetăți; luă Nicopole, Hârșova și Silistra cu asalt, și se întoarse triumfător la București și de acolo la Târgoviște spre a se da repaosului.</p>
<p>Doamna îl primi cu dragoste și-l sărută cu iubire, îl depuse singură în altarul Mitropoliei, ale căror încăperi se transformase în spitale pentru răniți, dar nu-l păstră mult timp, căci nici steagul nu-și îndeplinise încă întreaga sa carieră, nici Mihai vodă nu-și completase misiunea sa de liberator al țării sale.</p>
<p>Într-o zi pe când Doamna își făcea rândul de infirmieră la unul din nenumăratele spitale din capitală, care erau pline cu răniții atâtor războaie sângeroase, Domnul o chema în grabă și dând ochi cu ea îi ceru înapoi steagul, căci Turcii intrase din nou în țară în numâr de mai multe sute de mii și sub propria conducere a lui Sinan-pașa marele vizir, înainta spre București.</p>
<p>Mihăl deși singur și părăsit de Principii creștini aliații săi, zbură întru întâmpinarea dușmanului în fruntea a 20,000 de voinici și dădu Turcilor memorabila bătălie de la apa Neajlovului din preajma Călugărenilor, care a rămas și va rămânea încă cea mai îndrăzneață și mai frumoasă pagină războinică a istoriei Românilor.</p>
<p>Acei ce erau oșteni numai de ieri, se bătură la Călugăreni astfel că-șl atrase invidia chiar din partea celor îmbătrâniți sub steag. Fiecare avea să se lupte cu zece dușmani și mai toți făcură de petrecania-părții ce i se cădea. N-a căzut niciodată atâta păgânime ca în acea zi scumpă Românilor.</p>
<p>Voinicii noștri se luptau ca leii și mureau ca eroii. Cu pușca, cu spada, cu secura și cu patul ființei dau Românii noștri, dau de foc, făceau să cadă în urmă-le stârvurile de turci întocmai ca spicele de grâu în urma secerătorilor, și nu ostiau până ce sau nu mai găsesc dușmani în preajma lor, sau frigul morții le îngheța sângele în vine și le amorțea mâinile pe arme.</p>
<p>Ei nu se speriau de numărul dușmanilor, intrau într-o sută ca în zece și dovedeau și puneau pe fugă număr înzecit de dușmani, căci în pieptul lor ardea sfântul foc al iubirii de țară, și sufletele lor erau înflăcărate de dorința de a-și mântui patria și D-zeul lor.</p>
<p>Bine se bate oșteanul când apără asemenea sfinte odoruri. Bine se bate oșteanul când știe că se luptă pentru țărișoara sa iubită, pentru draga lui căsuță, pentru nevestica și copilașii lui, pentru ogoarele și vitișoarele lui, pentru binele obștesc; bine se bate oșteanul când știe că se luptă cu dușmanul patriei lui care o împedică d-a merge spre fireasca sa dezvoltare; bine se bate oșteanul când știe că e bine comandant! Asemenea război este sfânt și drept, asemenea război e plăcut lui D-zeu, asemenea război ajunge totdeauna la bun liman și duce la biruință pe cei ce-l poartă.</p>
<p>Steagul Roșiorilor nu se despărțea de Vodă, și unde apărea el năvăleau Românii grămadă și făceau puzderii de păgâni și transforma în praf și farime trâmbele de vrășmași ce i se împotriveau.</p>
<p>Sinan-pașa băgă de seamă că acel steag le era fatal, că unde apărea el praful se alegea de sforțările lui și-i jură pieirea. În rândurile lor fâlfâia Sangiac Șeriful, steagul cel sacru al lui Mohamet, pentru care Turcii se jertfeau orbește; pricepu dar Turcul din îndărătnicia cu care Românii apărau acel tricolor mai mult ca pe altele că și el e un Sangeac șerif pentru Români și ordonă lui Caraiman-Pașa ca sub protecția cutelor steagului sfânt turcesc, să alerge și să pună mâna pe sfântul steag Românesc. Luptă între steag și steag!</p>
<p>Steagul Român era dincoace de Neajlov în mâinile lui Mărgea cel mare, steagul turc era dincolo în mâna lui Caraiman. Pașa Caraiman dete pinteni calului, calul intră în apele mocirloase și noroioase ale pârâului, și după el cei mai fanatici călăreți Turci și Arabi, zece mii la număr, trecură dincoace și năvăliră spre grupa deasupra căreia fâlfâia steagul Roșiorilor.</p>
<p>Mihai înțelese pe dată ce voiau Turcii, și luă hotărârea d-a le întoarce asupra lor propriile lor arme. Ordonă lui Mârzea să nu se miște din loc, și el în fruntea a câteva sute de Roșiori călări pe cai ageri, taie drumul primelor coloane călărețe Turcești, intră în ei ca vijelia, îi dezlipi de grosul armei, le dete o lovitură strașnică, se repezi asupra lui Caraiman, smulse cu mâna stângă din mâna unui spahiu turc redutabila lui secură, izbi cu ascuțitul securii pieptul pașalei aproape de beregată, și pe când nenorocitul Pașă cădea de pe cal, într-un lac de sânge negru, eroul cu mâna dreaptă îi smulse din mâini Sangiac Șeriful și zbură spre ai săi.</p>
<p>Turcii căzură într-o disperare și o confuzie îngrozitoare; credința lor în fatalitate îi făcu să-și piardă cumpătul și să fugă în ruptul capului prin noroiul râulețului, goniți numai de o mână de roșiori Români.</p>
<p>Sinan auzind această veste se cătrăni foarte și dete semnalul atacului general; năvăli însuși în fruntea cetelor sale pe podul apărat de artileria Română, dar această temeritate îi fu fatală, Turcii nu se mai băteau cu așa tragere de inimă, de când pierduse Sangiac șeriful, și Românii se luptau ca leii bizuindu-se în D-zeu și în marele lor Căpitan.</p>
<p>Cum se zări mișcarea disperată a lui Sinan, Românii cu steagul Roșiorilor în frunte și cu Mihai alăturea zburară spre pod, respinseră pe turci, pe Sinan îl prăpăstuiră în apă de unde abia fu scos cu viață, și pe turci îi puse pe goană.</p>
<p>Păgânii în fuga lor deznădăjduită fură măcelăriți ca buruienile, iar vitejii noștri oșteni îi urmăriră până ce înnoptă. În cursul nopții Mihai aflând că soseau întruna Turcilor noi ajutoare, se retrase liniștit spre munți, se întări la Stoenești aproape de Poenari pe apa Argeșului, lăsă pe Turci să ocupe Bucureștiul și chiar Târgoviștea după ce le pustii și luă pe toți locuitorii cu sine, și când îi veni lui bine, năvăli din munte cu șoimulenii lui și prăpăstui pe Turci în tulburele unde ale Dunării, unde mulți găsiră o moarte rușinoasă, moarte de fugari.</p>
<p>V</p>
<p>Steagul Roșiorilor făcea minuni în războaie, îndoia și întreia inimoșia Românească și făcea pe oșteni să tresalte când îl vedea și să intre în foc ca într-o horă, veseli, voioși și inimoși când zăreau din depărtare fâlfâitoarele lui cute. În multe lupte Turcii, prin puterea numărului copleșitor, dovedeau pe Români și-i făceau să se retragă, îndată însă ce apărea steagul Roșiorilor inimile se oțeleau, curajul se îndoia, și Românii ieșeau triumfători. La Vidin, Nicopole și Babadag de nenumărate ori acest steag binecuvântat de D-zeu a dat victoria Românilor și a scăpat viața lui Mihai.</p>
<p>La bătălia de la Vidin, Mihai năvăli cu o ceată de călărași spre o formidabilă baterie turcească. Mârza nu-l văzu și rămase între căpitanii escortei domnești; Românii bătură pe Turci în toate părțile, Mihai ia bateria, dar o coloană foarte numeroasă de dușmani înconjură ceata de călărași Români și-i copleși cu puterea numărului. Mihai era între il.</p>
<p>Numaidecât călărașii se făcură roată în jurul Domnului lor și începură a-și vinde scump viața. Numărul dușmanilor însă era prea mare; voinicii începuse a slăbi și Turcii a face progrese, Mihai era în primejdie. Din norocire chiar în momentul când Turcii erau pe aproape să pună mâna pe nebiruitul erou, Mârza băgă de seamă că Mihai nu era aproape de el, roti ochii săi de vultur în juru-i, zări lupta cea disperată, instinctul îl făcea să ghicească teribilul adevăr, și la minut zbură spre partea locului cu câțiva roșiori și steagul lor. Turcii până atunci se băteau ca leii și dovedeau vitejia Românilor; dar de îndată ce zăriră acest steag fermecat, ei începură să tremure, curajul începu să-i părăsească și sălbatica lor bărbăție se înmuiă până ce în fine lăsară pe Români să-i bată chiar când erau pe aproape să pună mâna pe victorie, și părăsiră lupta și toate șansele de victorie, și fugind în ruptul capului. Acest fel scăpă Mihai de o moarte sigură prin ajutorul prestigiului Steagului Roșiorilor. Asta nu fu numai o singură și unică întâmplare; de mai multe ori acest salutar prestigiu salvase pe Vodă de consecințele neasemănatei sale îndrăznelii.</p>
<p>O dată însă încercă și steagul un mare și iminent pericol din care abia putu scăpa mutilat.</p>
<p>Întorcându-se de la Babadai, o aripă din oastea lui Mihai comandată de căpitanul Velicu, apucă pe altă cale și la locul numit al Comisului se întâlni cu o ceată de Turci și se izbi cu furie; norocul însă nu fu al nostru: Românii fură împrăștiați și puși pe goană...</p>
<p>Aflând această noutate, Mihai se întrista foarte și trimise pe aga Farcaș cu o ceată însemnată de oșteni să năvălească spre Vidin și să pedepsească cu moarte și pustiire sângele românilor morți în acea luptă. Farcaș ceru steagul roșiorilor și pe căpitan Mârzea. Mihai i-l dete și Farcaș trecu Dunărea.</p>
<p>Se vede însă că lui D-zu nu-i plac represaliile, că el nu consimte a se plăti ochi pentru ochi, dinte pentru dinte, jaf pentru jaf, căci pedepsi foarte aspru pe români, fiindcă alunecase o singură dată și urmând exemplul păgânilor a se da la jaf și pustiire.</p>
<p>Aga Farcaș cu toată exemplara sa vitejie fu învins; armata sa fu în mare parte măcelărită și prinsă, și el fugărit cu o ceată mică de luptători. Pe când se pregătea a trece Dunărea în dreptul Ciupercenilor, o ceată de Turci care de mult le pândea calea îi surprinse la marginea unei dumbrăvi de sălcii și-i înconjurară; noroc că era noapte.</p>
<p>De mai multe ori românii încercară să iasă din această cursă năvălind grămadă spre a sparge masa inamicilor și a trece Dunărea înnot, dar nu fu cu putință căci turci erau multi.</p>
<p>— Să scăpăm încai steagul ca să nu facem turcilor pe plac, zise bătrânul Farcaș și toți consimțiră a-și jertfi zilele pentru mântuirea steagului lor.</p>
<p>Protejați de noapte și de desișul dumbrăvii, românii se adunară la sfat și dezbătură multe ceasuri spre a afla cel mai bun plan de reușită. Ca să rămână steagul în întregime era peste putință fiind prea mare și hainele de pe el prea ușiuri ca să-l poată ascunde de ochii dușmanilor; era și imprudentă această încercare căci un om poate să cadă mai lesne decât mai mulți: se hotărî dar sfâșierea steagului în șase bucăți și împărțirea bucăților lui la șase din cei mai hotărâți din oșteni.</p>
<p>Mult îi durură inima, mult vărsară lacrimi când luară această hotărâre și mai ales când apropie Mârza ascuțișul sabiei de frumoasa stofă ca să o sfâșie, însă fură nevoiți să ia această supremă decizie căci vremea trecea și chip de mântuire nu era.</p>
<p>Îl tăiară în fine, din vultur reuși a face numai o bucată, pe care o luă Mârza și o lipi ca pe o platoșă de pieptul său; fiecare colț în care figurau inițialele Domnești formară câte o bucată și panglica care forma funda de la lance o a șasea bucată, Farcaș luă panglica, alți căpitani cele patru colțuri și un roșior cotorul cu lancea drept suliță.</p>
<p>Aceste bucăți de stofă le lipi fiecare pe inima sa, se învestmântară căpitanii în cele mai proaste haine de soldați, se sărutară frățește și jurară a se aștepta trei zile la Poiana spre a reface mândru steag al Roșiorilor.</p>
<p>Ca să înșele pe Turci care zărise steagul, legă de o lance trei basmale: una roșie, alta galbenă și alta albastră împodobite cu chenare, le dădu în mâna unui roșior care primi bucuros a se îmbrăca cu hainele lui Mârza și a-și jertfi viața pentru steagul său, și apoi se despărțiră luând fiecare câte o direcție.</p>
<p>D-zeu și întunericul ajută pe Români; mai toți oștenii înconjurați de Turci scăpară prin desimea dumbrăvii și trecură Dunărea înot, numai cel ce purtase steagul de basmale nu scăpă și plăti cu viața mântuirea steagului său.</p>
<p>Când văzură că s-au înșelat, Turcii, care mai că lăsase pe Români să scape numai și numai să pună mâna pe steag, recunoscând renghiul ce li s-a jucat, turbară de mânie, supuseră la cele mai crude torturi pe bietul roșior purtător al falslui steag, dar nu le folosiră cu nimic barbaria lor asiatică, căci steagul era salvat și importanța sa mărită prin pericolul din care a scăpat prin așa devotament.</p>
<p>VI</p>
<p>Mântuitorii nu-și îndepliniră nobila lor întreprindere fără dificultate îndată ce se despărțiră, încălecară câte șase pe caii cei mai ageri din câți se aflau, își strânseră mâinile frățește și se îndreptară fiecare într-o direcție. În același timp restul înconjuraților apucară o direcție cu totul opusă și astfel ieșiră din pădurice. Deși era încă întuneric, santinelele Turcești îl zăriră, dădură alarma și cu toți încălecară și se luară după dânșii.</p>
<p>Deși mai mici caii Românilor erau mai iuți la picior, trecură ca fulgerul prin cetele Turcilor și puse între unii și alții numai într-o clipă distanța unei bătături de pușcă. Câțiva, foarte puțini căzură în cale uciși, cei mai mulți fugiră spre Dunăre și se aruncară în ea fără a mai sta mult pe gânduri. Bătrânul lor părinte îl primi cu bucurie și iubire în sânul său și-i trecu dincolo zdrobiți de oboseală dar teferi și nevătămați.</p>
<p>Cei ce purtau steagul nu trecură așa de lesne, el apucase calea cea mai scurtă și mai ferită, dar cea mai plină de obstacole, calea prin pădurice care se întindea până la Dunăre. Mârza rătăci prin bungetul de pădure și în loc d-a ajunge pe malul Dunării ieși în partea opusă adică tocmai unde Turcii, punând mâna pe bietul stegar mincinos, își vărsau focul pe el de ciuda afrontului ce îndurase, supunându-l chinurilor celor mai revoltătoare.</p>
<p>Văzând acest spectacol oribil mila și indignarea era să-l facă a sări între ei și a plăti scump viața ce jertfeau, dar amintirea scumpului odor ce purta la sân, îl îndemnă să fie prudent și-l făcu să se stăpânească și să reintre în pădure.</p>
<p>Acel ce ajunse mai întâi pe malul Dunării fu bătrânul Farcaș; el cunoștea mai bine locurile căci le mai călcase și era învârtoșat în trude și osteneli printr-o experiență de mai bine de șaizeci de ani. El înfruntă toate obstacolele, toate dificultățile, sări cu calul peste trunchiuri de arbori seculari răsturnați în mijlocul hățișului nepătrunzibil, săltă peste rovine adânci săpate de scursorile de apă, își făcu cu ascuțișul paloșului drum printre crânguri și mărăcini, băltăcăi prin întunericul besnă, prin mlaștini și păpuriș ceasuri întregi, și când ajunse la mal fu nevoit să sară cu calul de la o înălțime de mai mulți stânjeni.</p>
<p>Chiar Dunărea nu fu miloasă cu el. Calul spintecă iute cu pieptul său puternic apele râulul până aproape de mijloc; acolo însă dete de o volbură care începu să-i învârtească în loc și să-i atragă spre un ochi interior unde apa mai că era să le vină de hac. De trei ori calul se repezi spre a sări din vărtej și de trei ori silințele sale rămase deșarte.</p>
<p>Bietul animal începu să tremure, să asude rece pe frunte, să ciulească urechile și să nencheze de disperare.</p>
<p>Chiar bătrânul care văzuse de atâtea ori moartea cu ochii, fără să tremure și fără să știe ce e frica, în acel moment teribil se înfiora de la cap până la picioare, își aduse aminte că a fost odată preotul Stoica din satul Farcaș, și din pieptul său ieși ca un răget acest țipăt de disperare:</p>
<p>— Scapă-mă, Domne. că pier.</p>
<p>Calul în paroxismul fricii făcu un ultim sforț care fu mai norocit, sări ochiul, și eși la mal unde căzură pe nisip cal și călăreț aproape morți.</p>
<p>Peste o oră puterile le reveniră, se sculară, porniră și se duse la Poiana unde găsi doi din purtătorii de steag; acel ce păstra colțul drept superior și cel ce avea la sine colțul stâng inferior; el ajunsese la mal mai în urmă, dar trecuse dincoace mai curând căci nu li se întâmplase nimic.</p>
<p>A doua zi de dimineață sosi încă unul; el era pedestru dar spuse că s-a ostenit din destul să-și bage calul în apă, și văzând că nu era chip d-al subjuga, și-a făcut cruce și s-a aruncat în apă singur, a înnotat vârtos și a trecut cu bine dincoace lăsând pe malul de dincolo calul să nencheze după el.</p>
<p>Pe sub seară sosi cel d-al patrulea și el pe jos. Calul lui nu mai rămăsese pe mal ci se înnecase voind să fugă, dinaintea unul caic plin cu Turci care urma cursul râulul în sus.</p>
<p>A treia zi, ultimul termen de așteptare convenit, toți erau la Poiana, numai Mârza nu sosise; îl așteptară până sera dar în deșert, îl așteptară și a patra zi, și văzând că nu mai vine, plecară pe sub seară, se întâlniră la Băilești cu restul armatei zdrobite, se uniră cu dânșii și sosiră la Târgoviște umiliți că n-au putut să scape încă partea cea mai principală a steagului, centrul său, vulturul străbun.</p>
<p>Intrând însă în piața palatului rămase împetriți zărind la poartă pe cel pierdut, pe cel plâns, pe Mârza cel mare.</p>
<p>Zărindu-l Farcaș sări iute de pe cal, zburară unul în brațele altuia, își dete sărutarea frățească, amestecară laolaltă lacrimile lor de bucurie, și după ce se potoliră primele transporturi, Mârza dezlegă enigma spunând că pe când rătăcea pe prunciș și prin mlaștini căutând să treacă Dunărea mult mai jos de Calafat, căzu în mâinile unor pescari care, din norocire pentru el, erau bulgari.</p>
<p>Aceștia cum aflară că era Român, lăsară pescuitul, puse pe Mârza și calul său în luntre, îi dezbrăcară de orice semn milităresc, îi culcară în fundul luntrei, și ca să nu atragă bănuitoarea atenție a Turcilor, lăsară luntrea ca să fie luată de apă, merse o noapte întreagă în josul râului, nu trecu dimineața dincoace, căci bătea un vânt cam primejdios, ci trecură în ziua cealaltă drept în fața Zimnicei. Ajungând la mal își luă ziua bună de la bieții bulgari, dete pinteni calului și ajunse la Târgoviște cu o zi înainte de companionii săi, dar nu dăduse ochii cu Vodă ci-i așteptase la poartă toată noaptea și ziua mai întreagă.</p>
<p>Cum aflară aceste amănunte intrară cu toții în palat, merse la Vodă, îi povesti toată șiritenia, scoase cele șase fășii de steag, aduse și cotorul pe care-l păstra încă drept suliță roșiorul căruia i se încredințase, și depuse toate aceste glorioase sfărâmături la picioarele tronului.</p>
<p>Mihai fu întristat foarte de înfrângerea ce încercase, dar nu-și pierdu curajul, căci dusese până aci de nenumărate ori la biruințe brava sa armată, și se mângâie puțin căci a putut scăpa scumpul său steag, steagul Roșiorilor.</p>
<p>VII</p>
<p>Turcii înspăimântați de victoriile Românilor ce precedase și urmase această nereușită de mică importanță, trântise lui Mihai daruri scumpe și soli însemnați, îi cerură pace, consimțiră la toate pretențiile lui și încheiară învoieli reciproce care asigura Romanilor independența și posesia cetăților Turcești de dincoace de Dănăre, iar Turcilor reintrarea în posesia cetăților de dincolo, luate de Români.</p>
<p>Această pace onorabilă supără forte pe Batori care aspira să-și apropia sieși Romania și Moldova slăbindu-le prin dese ciocniri cu Turcii.</p>
<p>Intențiile lui și ale fratelui său Andrei cardinalul, fură curând date pe față, aspirațiile lor Ungurești se transformară în pretenții de supremație și vasalitate, însă cu Mihai nu se puteau juca îngâmfații fără să fie pedepsiți. După ce astâmpără cu sila armelor pe Turcii de la Dunăre, Mihai fu nevoit iarăși să se înarmeze spre a astâmpăra pe Turcii de peste Carpați.</p>
<p>Steagul roșiorilor reparat de mâinile Doamnei reintră în campanie și reîncepu a îmbărbăta de isnoavă pe Români și a-i purta din biruință în biruință. Războaiele la hotarele Carpaților și dincolo de ele nu erau războaie ci un nesfârșit șir de triumfuri, căci Românii de dincolo cum zăreau vulturul strămoșesc trecea în mase în partea lui Mihai și întorcea armele contra orgolioșilor și asupritorilor lor conlocuitori.</p>
<p>În timpul acestor campanii lesniciose, pe când Mihai dicta de la Belgrad și Cluj condiții adversarilor săi și guverna toate țările locuite de Români, adică: România, Transilvania, Banatul, Mureșeana, și Moldova, Domna Stanca, ajutată de jupănesele și femeile înstărite, se silea din răsputeri a ușura suferințele cauzate de acest război așa de prelungit.</p>
<p>Toată ziua până seara aceste provedințe ale văduvelor și orfanilor, mergea din casă în casă, din bordei în bordei, prin orașe și sate, și unde vedea suferințe o mângâia, unde vedea slăbiciune o ajuta, unde vedea lipsă o ușura. Care cu vestminte și cu pâini, vite de hrană și de muncă, instrumente agricole și semințe de semănat, oi, vaci și bivolițe cu lapte și desagi plini cu bani urma în lungi șiruri această caravană de binefăcătoare, și împărțea cu mână plină tuturor ființelor ce găsea în lipsă, tuturor schilodiților, tuturor văduvelor, tuturor orfanilor, în fine tuturor acelor ce resimțise rezultatele războiului.</p>
<p>Punga bogaților se vărsase întreagă în mâinile săracilor, fără zgomot, fără ostentație, fără paradă de vorbe, astfel precum ne recomandă Mântuitorul ca să nu știe stânga ce face dreapta. Inițiatoarea, sufletul, inima tuturor astor fapte generoase era numai și numai Doamna Stanca, care nu mai avea preget nici știa ce este oboseala de când intrase în război România, scumpa sa moșie.</p>
<p>VIII</p>
<p>Invidia fu unul din inamicii cel mai de morte ai marelui Mihai. Strălucirea gloriei lui orbi mulți ochi și scorni pizma în multe inimi, între care unii îi erau chiar amici și datori lui cu recunoștință. Ceea ce nu-i făcuse Turcii și Ungurii îi făcu invidia aliaților și amicilor săi.</p>
<p>Contra acestor noi inamici talismanul său salvator, steagul Roșiorilor rămase neputincios ca și brațul eroului, ca și bărbăția oștenilor săi.</p>
<p>Într-o noapte trădarea se apropie de el în mâini cu arme ucigașe, intră în cortul în care se repausa și visa mărirea neamului său, îl izbi de moarte, îl răsturnă la pământ, copleșit de răne, iar steagul lui mântuitor care fâlfâia deasupra capului său în ceasuri de primejdie pe câmpiile de vitejie, de astă dată asistă la acest masacru neomenesc și nu putu să-i dea niciun ajutor.</p>
<p>Basta cum află că infernalul său plan s-a realisat, ordonă să se aresteze puținii roșiori ce se aflase din întâmplare în jurul lui Mihai și să-i aducă steagul Roșiorilor. Românul însă nu e deprins a se da prins și steagurile sale nu obișnuiesc a servi de trofee la învingători.</p>
<p>Roșiorii lui Mihai, după ce apărase în deșert viața Domnului lor, văzându-l că cade mort, se repeziră la steag, îl făcură fășii și împărțiră între ei în o sută de petice și aflând că asasinii vor cu orice preț să pună mâna pe el, neavând la îndemână foc ca să-l ardă, nici alt mijloc de distrugere de teamă ca să nu cadă în luptă și să se afle bucățile de Stea la fiecare își mototoli bucățica și o înghiți. După aceea năvăliră asupra Valonilor ce-i înconjurase; unul din ei se servi cu cotor, ca cu o lance, se bătură până nu rămase nici o țandără din cotor, și muriră până la unul răzbunând amarnic moartea Domnului lor.</p>
<p>Astfel steagul roșiorilor află un mormânt demn de el, piepturile unor martiri ai neatârnării neamului Românesc.</p>
<p>Planul cel îndrăzneț și mare al lui Mihai nu se putu realiza. Turcii nemaitemându-se de el, își călcară cuvântul. România rămase tot despărțită și tot asuprită, dar sângele vărsat pentru marea idee într-un târziu își dădu roadele sămânța cea bună încolți, și după trei secole astăzi legioanele Române, mândre, vesele și animate de exemplele strămoșești, sunt duse la hotare ca să sigileze cu sângele lor veșnica neatârnare a României, și o pereche Domnească demnă de strămoșii noștri împrospătează în fiece moment frumoasele pilde ale marilor noștri Domni.</p>
<p>Dea D-zeu ca atâtea fapte mari, atâta inimoșie și atâta entuziasm să fie încoronat cu succesul dorit de Mihai și Doamna Stanca. Dea D-zeu ca să se împlinească odată dorul Românului, adică să devină România independentă pentru toată lumea, dea D-zeu să se încoroneze din nou cu laurii gloriei steagul Roșiorilor.</p>
<p>1877, Iunie 25</p>
</body>
