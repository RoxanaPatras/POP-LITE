<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Petru Cazacul: ediție POPLITE</title>
                <author>Popescu, Iosif</author>  
                <respStmt>               
                    <resp>codare POPLITE</resp>
                    <name>Teodora Iuriusciuc</name></respStmt>   
                <respStmt>
                    <resp>corectură manuală</resp>
                    <name>Lucreția Pascariu</name>
                </respStmt>
                <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
            </titleStmt>
            <publicationStmt>
                <publisher>UAIC</publisher>
                <date></date>
                <availability>
                    <licence target="https://creativecommons.org/licenses/by/4.0/"/>
                </availability>
                <ref type="doi" target="10.5281/zenodo.7342136"></ref>
            </publicationStmt>
            <sourceDesc>
                <bibl>
                    <author>Popescu, Iosif</author>
                    <title>Petru Cazacul</title>
                    <pubPlace>Sibiu</pubPlace>
                    <publisher>FOILETONUL REVISTEI „ALBINA CARPAȚILOR”</publisher>
                    <date>1879</date>
                    <decoNote type="ilustratii" subtype="yes"/>
                    <dim unit="char" type="mic"/>
                    <extent>
                        <measure unit="word">30725</measure>
                        <measure unit="page" type="under_250"/>
                        <measure unit="foileton" type="under_65"/>
                        <measure type="complete"></measure>
                    </extent>
                </bibl>
            </sourceDesc>
        </fileDesc>
        <profileDesc>
            <textClass>
                <keywords scheme='https://opentheso.huma-num.fr/opentheso/api/theso/Typologie'>
                    <term type='domaine' ref="https://hdl.handle.net/20.500.11942/crteb7oodgosm">literatura</term>
                    <term type='factualite' ref="https://hdl.handle.net/20.500.11942/crt22aacdhvi7">fictiune</term>
                    <term type='forme' ref="https://hdl.handle.net/20.500.11942/crtnufdew1lfb">proza</term>
                    <term type='genre' ref="https://hdl.handle.net/20.500.11942/crthuyig1pxri">roman</term>
                    <term type='agencement' ref="https://hdl.handle.net/20.500.11942/crtbdm5xnc6io">foileton</term>
                    <term type='origine' ref="https://hdl.handle.net/20.500.11942/crtxolq1evsr9">opera originala</term>
                    <term type='discours' ref="https://hdl.handle.net/20.500.11942/crt4wma17ncnj">narativ</term>
                    <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
                    <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
                </keywords>
                <keywords>
                    <term type="receptare" n="5"/>
                    <term type="republicare" n="2"/>
                    <term type="finished"></term>                
                </keywords>
            </textClass>
        </profileDesc>
        <encodingDesc>
            <projectDesc>
                <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
                <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
                <p>Cuvantul cheie de tip "finished" indica stadiul realizarii operei de catre autor.</p>
                <p>Masura de tip "incomplete" indica faptul ca am gasit romanul in forma completa.</p>
            </projectDesc>
        </encodingDesc>
    </teiHeader>
 <text>
  <body>
<p>„Moarte."</p>
<p>Era în primăvara anului 1592. Primele raze calde ale soarelui făcuseră să înverzească colinele încântătoare ale Iașilor. Arborii înfrunziți de curând aveau acea culoare fragedă, care îndeamnă la simțăminte dulci:de speranță și iubire. Vegetațiunea, redeșteptată din somnul iernii, se dezvolta cu o repeziciune surprinzătoare și adierea vântulețelor aducea parfumurile delicate ale primăverii, acea atmosferă blândă, dulce, care dă acestui anotimp numele de anotimpul amorului.</p>
<p>	Într-una dintre casele cele mai mari ale capitalei moldovene, se strecurau ultimele raze ale zilei prin obloanele întredeschise ale unei ferestre, și formau o dungă luminoasă pe parchetul unei odăi. Eleganța, un lux de bun gust, domnea în aranjarea acestui cuib grațios.Covoare groase de Persia acopereau parchetul asurzind zgomotul pașilor. Divane turcești invitau la ședere. Mese de nuc, încrustate cu eben, oglinzi de Veneția, în sfârșit o mie și una de lucruri mici, nefolositoare, care însele compun întregul unui cuib elegant, arătau că stăpânul sau stăpâna acestei camere se ținea de clasă înaltă, sau cel puțin avută, a societății. Ghiveciuri cu roze presărate în toate părțile, în amestec cu flori exotice, probau că roza e floarea favorită. Un miros îmbietor, un amestec de parfumuri orientale, convingea pe fericitul muritor, care putea să intre aici, că numai o femeie, și încă o femeie frumoasă, putea să posede acest locaș de zână. Parfumul e nedezlipit de o femeie frumoasă, ca de o floare.</p>
<p>Pe unul dintre divane, împresurat de perne, zăcea mai mult, decât ședea, o femeie. Rar s-a văzut o ființă mai încântătoare. Ea avea păr negru și, printr-un rar capriciu al naturii, ochii albaștri, pielea feții era albă și delicată, nasul ușor încovoiat, gura de o tăietură perfectă.</p>
<p>Capul rezemat pe o pernă lăsa să se vadă un gât rotund și alb ca de lebădă. Îmbrăcămintea de culoare închisă și cam lipită de corp dezvelea toate perfecțiunile formelor plastice în deplina lor dezvoltare. Un observător atent ar fi găsit în ochiul ei o îndrăzneală ceva prea mare pentru o femeie, și gura ei avea o ușoară expresie de mândrie.</p>
<p>La ce se gândea oare, cu ochiul pierdut în tavan, cu o expresie deodată fragedă și rezolută? La ce se gândea ea, pe când afară soarele apunând roșea cerul, pe când vântulețe adiau printre florile primăverii, pe când totul invita la fericire prin amor? Oare acesta să fi fost gândul ei? Nu știm. Dar buzele ei surâseră și păreau aprinse de o sărutare, când murmurară un singur cuvânt, un nume: „Petru“. Acesta era cheia enigmei. Ea iubea, iubea pe un om, care se numea Petru.</p>
<p>Deodată, acea gură atât de zâmbitoare deveni seriosă, iar ochiul albastru arunca o scânteie, o rază rece, ca a unui stilet de oțel. — „Petre, zise ea, „tu mă vei răzbuna. Acel monstru, care m-a făcut orfană și văduvă, va trebui să cadă sub paloșul tău. Petre, tu ești frumos, ești mare, ești nobil, și dacă vei voi, vei răsturna acest tron corupt, care deșteaptă oroarea poporului. Da, iubitul meu, numai tu ai fi în stare să redai patriei strălucirea trecută, și să îmbunătățești starea bietului Moldovean, care geme sub miile de poveri!</p>
<p>La aceste cuvinte ușa se deschise fără zgomot, și un om intră.</p>
<p>Era una din acele staturi impozante, care par făcute pentru a comanda oamenii. Un corp înalt și dzvoltat cu armonie purta un cap plin de nobleță. Un păr negru cădea în bucle bogate pe umerii lui largi, și niște ochi negri păreau că aruncă scântei. Toată înfățișarea lui avea acel caracter de mărime, care se pare a fi privilegiul celor născuți pe tron.</p>
<p>— „Bine-ai venit, iubite,“ îi zise tânăra femeie întinzându-i mâna, pe care Petru o săruta cu foc. „Chiar mă gândeam la tine!“</p>
<p>— „Cât sunt de fericit pentru aceste cuvinte, scumpa mea Maria! Crezi tu, că eu am alte gânduri, decât tine ? Crezi, că există pentru mine altceva decât iubirea ta? Prin tine și pentru tine trăiesc eu. Decă n-ai fi tu, aș lepăda de la mine această viață, care nu mi s-ar mai părea bună de nimic.</p>
<p>Vorbind astfel, Petru căzu la picioarele Mariei. Era o grupă din cele mai grațiose; ochii amândurora păreau că se oglindesc unii într-alții. Toată puterea lor de viață era concentrată în aceste organe, care străluceau de un foc pasionat. Se părea, că această flacără mistuitoare îi va ferici, sau îi va nimici.</p>
<p>— „Da," continuă el, pe când ochii săi erau umezi de recunoștință,„eu trăiesc numai pentru tine, care ai spus cele dintâi cuvinte dulci bietului pribeag destinat pentru suferință. Când am venit aici din țări depărtate, însoțit numai de bunul meu Stroe, tu mi-ai deschis porțile casei tale, unde cuvintele tale mi-au dat speranță. — Scumpă Mario, cum voi putea să-ți arăt vreodată, cât te iubesc? Când voi putea jertfi sângele meu pentru tine? ... Dar ce văd? fața ta s-a întristat, tu plângi</p>
<p>— „Așa este, iubite .... Plâng de bucurie și de durere ... Ascultă-mă! Aveam un tată, care mă iubea, un soț, care mă adora. Ei își iubeau țara tot atât, ba poate mai mult, decât pe mine. Acest simțământ i-a îndemnat să conspire în contra cumplitului Aron, care domnește acum. Dar, vai! tiranul a aflat prin spionii săi, ce se petrecea, și amândoi cazură jertfa, iubirii lor de patrie ....“ Ea tăcu un minut. Pe urmă se reculese și continuă: „Vezi dară, iubite, că eu nu eram mai puțin părăsită și mai puțin nenorocită, decât tine, până când ne-am întâlnit. De acum existențele noastre vor rămâne unite, nu este așa? și viața va mai avea zile fericite pentru noi! . . .“ Ea surâdea; peste o secundă însă zâmbetul dispăru și fața i se întristă din nou. „Dar, totuși, zise ea, „până când sângele iubiților mei nu va fi răzbunat, va rămâne o umbră în fericirea mea.</p>
<p>Ea tăcu și o lacrimă curse lin din frumosul ei ochi și pe alba ei față.</p>
<p>Apoi, deodată, frumoasa femeie se ridică în picioare și ochiul ei aruncă iarăși o rază rece. „Ascultă, Petre, zise ea si vocea ei vibra. „Astăzi, umbrele celor pierduți, pătate de sânge, au rămas în continuu înaintea ochilor mei. Numai puterea deosebită a iubirii tale m-a făcut să uit un moment cuvintele tatălui meu. Dacă vom muri, răzbună-ne, mi-a zis el, și de atunci nu l-am mai văzut.“</p>
<p>Petru privea cu admirație acea frumoasa statură, care se înălțase în toată mândria ei, și o însuflețire, pe care nu o cunoscuse până acum, se strecură în sufletul său. Ochiul lui încă strălucea.</p>

<p>-— „Fiică demnă a unui părinte nobil! zise el. „Tu nu vei combate singură acest monstru. Brațul meu te va sprijini, și existența mea care până acum nu avea niciun scop, va fi consacrată acestui act de răzbunare. De aci încolo tu vei comanda, iar sclavul tău fidel va asculta.</p>
<p>— „Îți mulțumesc, nobilul meu amic", zise Maria printre lacrimi, și întinse mâna tânărului bărbat. „Eram sigură de iubirea ta, însă nu eu voi comanda; tu vei fi conducătorul, iar mica dar fidela mea partidă va executa. Ascultă! Spre răsărit de  orășelul Orchei se află un lac format din rîurile Reut și Cula. În mijlocul lacului se întinde o insulă bogată, acoperită de vii și pomi. Acestă insulă este a mea împreună cu pădurile, ce se întind pe marginea apusă a lacului. Pe aici locuiește un neam războinic de Moldoveni, formați în lupta continuă cu vecinii lor, Tătarii. Ei recunosc de cap pe pârcălabul Orcheianul, prietin vechi al familiei mele. Cu acesta sunt eu în înțelegere, dar rețeua de spioni, cu care mă împresoară tiranul de la moartea tatălui meu, mă împiedică de a-l primi aici. Chiar tu, iubite, trebuie să te păzești. A fost de ajuns să te vadă cineva intrând la mine, pentru ca să devii suspect. Mâine îți voi da un argat credincios de-al meu, cu care vei pleca pentru a te pune în înțelegere cu pârcălabul. Și pe aici mai am boeri, vechi prietini ai tatălui meu, pe care urgia lui vodă îi împiedică de a-și arăta devotamentul pe față; dar, sunt sigură, că în momentul decisiv mă vor sprijini și ei."</p>
<p>— „Cât de bine știi tu judeca lucrurile," zise Petru cu o admirație vădită. „Cu un înger păzitor ca tine sunt sigur că vom reuși. Mâine seară dar ne vom pune pe drum .... Dar, cum voi putea convinge pe pârcălab, că sunt prietenul tău?"</p>
<p>— „Mai întâi, pârcălabul cunoaște foarte bine pe argatul meu fidel; pe urmă, ține inelul acesta. Prezentându-te cu el, vei căpăta orice vei voi, și toți îți vor fi supuși, ca mie însămi. Înainte de a pleca, vino să mă vezi!"</p>
<p>După ce fură aranjate amănuntele acestui plan, Petru părăsi casa Mariei.</p>
<p>Afară era întuneric. După o zi frumoasă urmase o noapte întunecoasă. Nouri negri  alergau pe cer cu o repeziciune fantastică. Petru înainta încet și pe gânduri pe străzile Iașilor. Mii de cugete o parte triste, o parte vesele, se învârteau în creerii lui. Ca într-o laternă magică se schimbau în sufletul său tablourile primei copilării și diferitele episoade ale vieții sale aventuroase. Ca prin vis își aducea aminte din fragedă pruncie de îmbrățișările unei doamne mari; acestea au fost singurele mângâieri de mamă. Pe urmă, nimic, nimic. Singur bătrânul Stroe, care fusese, așa zicând, un tată, unicul protector al copilăriei sale, singur Stroe s-a mai ivit ca o personă iubită în viața sa.</p>
<p>Fidelul amic nu știa, sau nu voia să-i spună, decât că e fiu de boier mare și că, în tulburările urmate prin desele schimbări de domni, rămăsese orfan și sub scutul lui singur. Avea din acestă epocă suveniruri întunecate de schimbări repezi de locuință, de călătorii lungi și ostenitoare.</p>
<p>Pe urmă se văzu mai mare, în capitala Sultanilor, făcând progrese sub conducerea unor profesori greci. Petru era om învățat pentru timpul său. Afară de moldovenește, știa grecește, turcește și latineștce. În mânuirea armelor era perfect și în călărie plin de siguranță.</p>
<p>Un lucru îl intrigase la început. Nu știa, de unde scotea Stroe banii de lipsuri pentru creșterea sa. Bătrânul îi spuse de mai multe ori, că i-a rămas ceva de la părinți și Petru se mulțimea cu atât. Cu timpul se obișnui așa de bine cu această metodă, încât îl lăsă pe Stroe, să se îngrijească de existență cum va ști.</p>
<p>Odată bătrânul intendent îi zise cu autoritatea, pe care și-o câștigase în decursul timpurilor: „Fătul meu, afacerile noastre financiare cer să plecăm în grabă la Iași."</p>
<p>— „Să plecăm," răspunse Petru, și ei se puseră pe drum.</p>
<p>Ajungând la Iași, închiriară o casă mai modestă, unde Petru își reîncepu viața sa consacrată studiului și exercițiilor corporale. I se părea însă lucru ciudat, că Stroe avea un aer mai misterios ca de obicei și îi recomanda prudență în relațiile sale. Dar unde e prudență într-un suflet tânăr? Înfocatul june, văzând odată la biserică pe tânăra văduvă, se aprinse de o iubire nebună, și știu a ajunge a o cunoște și a fi iubit de ea.</p>
<p>Toate aceste faze ale vieții lui îi treceau repede prin creeri. Petru simțea, că numai de când văzuse pe Maria începuse să trăiască. Și acum nu-și mai putea închipui viața fără ea. El,sărmanul orfan fără nume, se vedea iubit de o doamnă mare, și simțea că sângele său vărsat picătură cu picătură n-ar fi de ajuns pentru a-și arăta recunoștința către bogata și nobila lui iubită.</p>
<p>Cufundat în astfel de cugetări, Petru înainta încet pe mai multe străzi înguste. Nu se auzea, decât șuieratul vântului, care flușturea pletele lungi ale tânărului bărbat și mantaua-i cavalerească. Epoca crâncenă a lui Aron-Vodă Cumplitul făcea pe oameni să se încuie în case îndată ce înnopta.</p>
<p>Deodată auzul fin al lui Petru deosebi zgomotul ușor al unor pași, iar ochiul său de șoim descoperi conturele unei umbre, care înainta cu precauțiune cu câțiva pași înaintea lui. Tânărul fu tare intrigat la această vedere, și un fel de presimțire îl făcu să se ascundă sub bolta unei porți, unde întunericul era deplin. În curând o a doua umbră trecu cu aceleși precauțiune aproape de el. Lui Petru i se păru că fața acelui om era mascată.</p>
<p>Tânărul, împins de o putere mai tare, decât voința sa, se pregăti să o urmeze, când deodată vântul aduse pe aripile sale notele plângătoare ale unei arii trise. O voce gravă de bărbat cânta aceste cupleturi:</p>

<p>Frunză verde mătrăgună,</p>
<p>Astăzi gluma, zău, nu-i buna.
 Căci de sus de prin văzduhuri 
 Se coboară negre duhuri,</p>
 
<p>Și, măre, te împresoară</p>
<p>Ca și cetele de cioară;</p>
<p>Iar  cioara când se ivește 
  A moarte de om cobește.</p>
  
<p>Te pazește, măi bădica, 
Mortea vine pe potecă. 
Morții -i place să glumescă 
Cu viața omenescă.</p>

<p>Inima lui Petru se strânse la auzul acestor cuvinte cobitoare. Fără de voie, el se opri.</p>
<p>Atunci o a treia umbră misteriosă trecu pe dinaintea lui. De astă dată încercarea era prea mare. Petru se luă după urmele necunoscutului și ascunzându-se pe lângă case, reuși a înainta fără a fi văzut.</p>
<p>Ajungând la o căsuță, care se părea părăsită, umbra se opri și bătu de trei ori într-o poartă vecină. Petru abia avu timp să se ascundă la colțul unei străzișoare pentru a nu fi observat de acel om misterios, ale cărui priviri păreau că voiesc să pătrundă întunericul nopții.</p>
<p>Cineva veni să deschidă poarta, și o voce, pe care urechea fină a lui Petru o deosebi ușor, pronunța cuvântul: „Moarte". Atunci un tunet teribil răsună și împiedică pe amicul nostru să audă răspunsul omului mascat.</p>
<p>— „Ah!" își zise Petru, „aceasta trebuie să fie o parolă. Desigur aici e cuibul vreunei societăți secrete".</p>
<p>O curiozitate fără margini îl cuprinse.</p>
<p>Naturei sale aventuroase i se da ocazia de a străbate un mister atât de atrăgător. Dar cum să facă? Poarta se închisese în urma celor doi oameni, și el nu auzise răspunsul omului mascat.</p>
<p>Petru aștepta crezând, că un alt membru al acestei societăți se va mai ivi, și că astfel va putea cunoște cheia, care-i va deschide acestă locuință. În zadar! Nimeni nu veni.</p>
<p>— „Ei bine! zise el, după ce aștepta cam o jumătate de oră îndeșert", „dacă nu vin ei la mine, mă voi duce eu la ei. Fantezia lui înfocată îi prezenta de acum toate plăcerile unui mister străbătut.</p>
<p>Cu precauțiuni neauzite se învârti el împrejurul căsuței misteriose. Aceasta nu prezenta nimic extraordinar. Era un edificiu mic, și învechit, împresurat din toate părțile, afară de fațadă, cu o grădină părăsită, care părea o pădure primitivă, atât era de sălbatică și nestrăbătută.</p>
<p>Poarta veche și puțin înaltă a curții prezenta o potecă foarte mică celor ce ar fi voit să știe ce se află înăuntru.</p>
<p>Cu impetuozitatea caracterului său, Petru nu se gândi mult, ci sări cu ușurință peste poartă și ajunse într-o curte pe care nu o despărțea nimic de grădina amintită. Iarba creștea aici cu prisosință, cel puțin așa credea Petru, căci pașii săi nu făceau niciun zgomot. Curtea și grădina păreau lipsite de orice vietate. Surprins de acestă tăcere, Petru înainta încet prin curte, pe urmă intră în grădină și rătăci încoace și încolo, fără ca ochiul său să descopere vreo ființă omenească, fără ca urechea lui să deosebească vreun sunet suspect.</p>
<p>Din când în când o suflare a vântului mișca crengile arborilor și tufișul grădinei, care șuierau lugubru. Câte un fulger despica aerul și un tunet îndepărtat îi urma mai târziu. Atunci, pentru o clipă, arborii luau forme bizare, proiectau umbre uriașe, care se mișcau fantastice; lui Petru i se părea că e împresurat de demoni. Apoi iarăși intră totul în tăcere.</p>
<p>— „Drace! își zicea Petru, „m-am vârât fără folos într-o mare încurcătură. Cine m-a pus să intru în această pădure primitivă, unde se pare că suflet de om n-a umblat? Dar ce s-au făcut prietenii de odinioară? Parcă au intrat în pământ, de n-au lăsat nicio urmă după ei."</p>
<p>Atunci cântatul cucului răsună singuratic în tăcerea generală.</p>
<p>— „Fii binecuvântată, pasăre, care întrerupi această tăcere de moarte. Cucule, tot ești tu băiat bun, ți-a fost milă de urâtul meu, și te-ai apucat să-mi cânți noaptea, afară din obicei. Dar, spune-mi, prietene,câți ani îmi dai?" La aceste cuvinte, Petru, uitând  unde se afla, începu să rîdă cu hohot.</p>
<p>Cucul tăcu. Semn rău!</p>
<p>— „Ho! ho! tu taci, dragul meu. Va să zică nu vrei să-mi dai ani de viață! O să ne stricăm prieteșugul; dacă nu-mi dai ani, spune-mi cel puțin, câte luni?"</p>
<p>Pasărea tăcu.</p>
<p>— „Nici luni, atunci cesuri. — Aceeși tăcere. „Dacă nu-mi dai cesuri, spune-mi ce-mi dai, paserea diavolului!“</p>
<p>— „Moarte! răspunse o voce, și o iasmă neagră se ridică înaintea lui.</p>
<p>— „Piei, nălucă!" strigă Petru sărind în lături și punând mâna pe mânerul junghiului.</p>
<p>— „ Moarte!" repetă glasul a doua și a treia oară, fără ca Petru să poată da lozinca. Atunci tăișul unui junghi lat străluci în mâna necunoscutului, care se aruncă asupra tânărului.</p>
<p>— „Ho! ho! gluma se îngroașă, strigă Petru, iar pumnul său de fier strânse mâna ucigașului cu atâta putere, încât acesta căzu în genunchi scoțând un geamăt surd, și scăpă arma din mână.</p>
<p>— „Lovește, spion al tiranului!" zise el cu o voce înăbușită.</p>
<p>— „Ce zici, afurisitule? Tu ataci oamenii noaptea, și pe urmă tot tu faci gură mare! Ia să-ți vedem cinstita față!" Cu mâna stângă Petru smulse masca necunoscutului. Atunci, ca prin farmec, un fulger lumină fețele celor doi adversari. Amândoi scoaseră un strigăt de mirare.</p>
<p>— „Stoica!" strigă Petru.</p>
<p>— Stăpâne, iertare! Mi-am făcut datoria, zise necunoscutul, care nu era altul decât argatul fidel al Mariei.</p>
<p>Petru lăsă brațul lui Stoica; acesta se sculă în picioare, dar rămase cu capul plecat și umilit.</p>
<p>— „Ce fel,jupân Stoica? Tu faci parte din societăți secrete, și vrei să ucizi omenii noaptea? Frumos!"</p>
<p>— „Iartă-mă, stăpâne! Te-am luat drept o iscoadă a stăpânirii deoarece n-ai putut să-mi dai lozinca, și......"</p>
<p>— Te iert, îl întrerupse Petru, dar cu o condiție: să mă conduci în vizuina, unde se adună acești demoni negri, pe care i-am văzut mai adineaori.</p>
<p>— „Dar, stăpâne, jurământul mă împiedică, și mai bine voi să mor, decât să-l calc.</p>
<p>— „Nu vei muri și nu-ți vei încălca jurământul. După câte am înțeles, voi lucrați în contra stăpânirii! Ei bine, eu încă nu am alt scop. Stăpâna ta te-a destinat să mă însoțești mâine într-o călătorie, care va decide soarta tiranului. Vezi dară, că nu faci nici un păcat, decă mă introduci".</p>
<p>— „ Dacă e așa, atunci te voi introduce, dar trebuie mai întâi îndeplinite unele forme, și vei putea deveni membru al societății, după ce vei da probe de bunăvoință."</p>
<p>— „Acum n-am timp să mă gândesc la probe; trebuie să străbat îndată acest mister. Tu vei fi cunoscând vreun loc secret, de unde să poată omul vedea și auzi, fără a fi observat."</p>
<p>— „Într-adevăr cunosc un așa loc, și-l cunosc așa zicând singur, ca unul care sunt însărcinat cu paza acestor localități și cu introducerea neofiților. Dar .... stăpâne .... dacă vom fi descoperiți .... moartea fără cruțare va fi pedeapsa nostră!</p>
<p>— „Ei, și ce-ți pasă de moarte? Dacă tiranul te-ar descoperi, nu te-ar aștepta furcile? Viața ta, nu este în joc în fiecare minut? A muri o zi mai curând, sau mai târziu, o mizerie!"</p>
<p>— „Fie dar ....mă supun în numele stăpânei mele, pentru care mi-aș da bucuros viața."</p>
<p>— „Bravo, Stoica! Este un cuvânt înțelept! Trebuie să ne cunoaștem unii pe alții, dacă vrem să lucrăm împreună de-acum înainte!"</p>
<p>— „Ține-te de mine, stăpâne, și calcă cu cel mai mic zgomot putincios. Omenii noștri au urechi bune și junghiuri agere."</p>
<p>Petru surâse cu dispreț, dar făcu cum i se zise. Stoica plecă înainte înlăturând cu mare precauțiune arbuștele și crengile arborilor. Se părea că fiecare tufă era însemnată și că Stoica știa să-și găsescă drumul prin întunericul nopții. Peste câteva minute se opri el înaintea unui boschet atât de des, încât se părea că abia păsările ar putea să-l străbată. Aici Stoica depărta un arbust, și mâna sa, căutând prin iarbă, atinse un inel de fier și trase de el. O ușă mică să ridică și lăsă o gaură, prin care abia încăpea un om. Stoica pătrunse în boschet înlăturând arbustele, și intrând în acea gaură. Petru îl urmă.</p>
<p>Când ajunse lângă soțul său, acesta îi șopti la ureche:</p>
<p>— „Ține ușa și scoboară-te după mine. Să ai  grijă... Scara este veche, îngustă și lunecoasă ... să nu ți se întâmple vreo nenorocire, care ar face prea mare zgomot. Când vei întra cu totul în gaură, lasă încetinel clapa peste noi.“</p>
<p>Petru făcu întocmai și se pomeni într-un fel de urloi îngust, unde mișcările erau foarte grele. Trebuia să înainteze încet pe acestă scară lunecosă, și numai cu puterea brațelor se putu reține să nu cadă. Petru numără vreo 30 de trepte; atunci piciorul său atinse pământul. Stoica îl luâ de mână și-l conduse încet printr-o galerie, în care trebuiau să umble plecați, pentru a nu se lovi cu capetele de tavan. La fiecare pas, Petru se izbea într-un perete sau în celălalt, și natura sa înflăcărată era aprope să izbucnească de nerăbdare. După o rătăcire de câteva minute prmtr’un șir de astfel de galerii, Stoica se opri. Brațul seu înlătura nișce scânduri și deschise astfel o gaură pieziș. — „Pe aici ne vom urca, șopti el, și șoapta lui se auzi mai mult ca o suflare. „Reține-ți și resuflarea, căci ne apropiăm de țintă."</p>
<p>După un mic drum ostenitor, ajunseră ei într-o galerie mai spațioasă. De aici se auzea ca un zgomot surd, produs de valurile mării, care se izbesc de stâncile malului, sau ca vuietul îndepărtat al unei mulțimi de oameni.</p>
<p>Stoica deschise o ușă și străbătu, urmat de Petru, într-o sală spațioasă, de unde glasuri de oameni se auzeau curate și puternice. Printr-un fel de gaură practicată aproape de tavan străbăteau raze slabe de lumină. Stoica se duse către un perete al sălii, unde găsi niște trepte. Pe aici se urcă cu Petru într-un fel de balcon, care conducea la gaura amintită. Aceasta era o spărtură în părete, neregulată și tare înclinată; ea putea să dea trecere unui singur om. Ochii lacomi ai lui Petru se îndreptară prin acestă deschidere, și o privelitce fantastică li se prezenta.(Va urma.)</p>
<p>(Conți;</p>
						Ion Heliade Rădulescu
						
	În 6 Ianuarie 1802 se născu în Târgoviște acela, care mai târziu își câștigă numele de " părintele limbii române". Vechea capitală română, leagănul copilăriei sale, îl inspiră mai târziu pentru a cânta "Ruinele Târgoviștei".
	
 
<p>II.</p>
<p>Conjurații.</p>
<p>Era o sală spațioasă, al cărei tavan era susținut de coloane puternice așezate ca pătratele unei scânduri de șah. Pe fiecare coloană erau înțepenite niște vase, în care ardeau o materie fluidă; flacăra frumoasă  ilumina slab acest loc, care părea fără margini, da un aspect fantastic umbrelor, care jucau la lumina tremurândă. Tavanul rămânea negru așa, încât sala se părea neacoperită, se părea că singur cerul înnourat o mărginește.</p>
<p>Pe niște bănci grosiere ședeau o mulțime de indivizi în haine negre, largi, care atârnau până la pământ, cu capul vârât în glugă și fața mascată. În fața acestor indivizi se afla un loc mai ridicat, pe care era așezată o masă ordinară. Pe două scaune lângă ea ședeau alți doi indivizi asemenea celorlalți, iar în fruntea mesei un al treilea sta în picioare și vorbea. Câteva pergamente zăceau pe masă, și oratorul le consulta din când în când la lumina slabă a lampelor.</p>
<p>Iluminarea aceasta, a costumelor întunecoase ale celor adunați și mișcările lor violente, umbrele lor uriașe, care jucau în lumina tremurândă a lampelor, decorațiunea ciudată, formau un întreg fantastic, uimitor.Petru credea că vede o adunare în iad, și ochii lui pătrundeau, cu o curiozitate excitată în cel mai mare grad, până în cele mai ascunse unghiulețe. Tote aceste ființe, care se mișcau în prada unei mari agitații, păreau niște demoni gata a munci sufletele păcătoșilor, iar flacăra fumegândă a lampelor imita focurile infernului.</p>
<p>În curând însă curiozitatea ochilor fiindu-i satisfăcută, Petru își îndreptă toată atenția asupra celor ce se ziceau.</p>
<p>Oratorul, care părea a fi președintele acestei adunări fantastice, era de statură înaltă și bine legată. Vocea lui</p>
<p>.</p>
<p)</p>
<p>avea timbrul metalic al unor baritoni. Ar fi zis cineva că aude fanfara războiului când răsunau cuvintele lui înfocate și pătrunzătoare. Fiecare din frazele lui deștepta entuziasmul ascultătorilor, care se mișcau în toate părțile cuprinși de talentul oratorului.</p>
<p>— „Așa este, frați și prieteni," zicea el, iar vocea lui se înduioșa, „grea urgie a ajuns pe biata noastră Moldovă. Pământul, care era odată călcat de marii noștri strămoși, moșia, care poartă la fiecare pas urme de mărirea părinților noștri, este acum în prada unui tiran fără nume. Familiile nostre străvechi pier sub mânia unui stăpân fără suflet și fără inimă. Fetele nostre sunt răpite din brațele mamelor, onoarea caselor călcată în picioare, țara stoarsă de lipitorile lui vodă, poporul redus la sapă de lemn. Dreptatea a părăsit câmpiile nostre. Vodă face judecata, singur, după plac. Cine nu-i place este vinovat și cade, pradă furiei lui nebune. În sfârșit, de când există frumoasa nostră țară, asemenea plagă nu a lovit-o. Ce am ajuns să fim? Ocara Turcilor și a veneticilor, jucăria unui stăpân, care nici măcar nu e viță de domn. Până când vom suferi aceasta rușine? Până când vom sta cu mâinile în sân? Spuneți, mai merită să domnească o hidră însetată de sânge, mai merită să domnească un tigru sălbatic, un tiran desfrânat? Spuneți, voi, care simțiți sângele moldovenesc curgând în vinele vostre, mai merită să stea cumplitul Aron pe un tron glorios?</p>
<p>— „Nu, nu, jos cu el! jos cu tiranul, să piară!" striga mulțimea înfuriată ridicându-se în picioare și întinzând brațele înainte ca pentru un jurământ.</p>
<p>— „Eram convins de judecata voastră," contiuă oratorul. „Știam, că iubirea voastră de țară va răspunde la apelul meu. De aceea v-am chemat.</p>
<p>„Încă nu sunt doi ani de când, după retragerea bunului Petru-vodă, a cumpărat Aron tronul de la Turci. A cumpărat tronul! Ce ocară! Unde sunt timpurile, în care boerii își alegeau prinți din sângele lui Dragoș? Vai! acea epocă glorioasă se stinse cu Ștefan fiul lui Petru Rareș. Singur Alexandru ,al III-lea, Lăpușnenu, stolnicul lui Ștefan, căpătă o domnie legitimă cu învoirea celor mai înțelepți ai țării, și luând în căsătorie pe Ruxanda, fiica lui Petru Rareș, făcu ca sângele lui Dragoș să se perpetuieze în linia femeiască. De două ori fu el depărtat de la tron prin niște venetici, care soseau cu puteri străine, și de două ori Moldova îl rechemă. El încă puse baza unei dinastii; dar se pare că cerul își întorsese fața de la noi, căci ea se stinse cu fiul său Bogdan. Feciorul cel mai tânăr al lui Lăpușneanu dispăru fără urmă, și prin această nenorocire tronul Moldovei căzu, mai mult prin bani decât prin alegere, în mâinile unor venetici fără nume, a cărora domnie urma repede una după alta. Singur Petru, fiul lui Mircea din Muntenia, știu să vindece  rănile acestei țări, dar el încă se duse curând, iar în locul lui veni cumplitul Aron. Iată unde am ajuns!</p>
<p>„Voi ați înțeles, că așa nu mai e de trăit, ați înțeles, că moșia cere ajutorul vostru și ați venit. Ca un singur om ați condamnat tirania. Aron trebuie să cadă; vocile voastre, care sunt expresia voinței poporului, o spun cu un strigăt puternic. Am zis!“</p>
<p>— „Să cadă, să cadă!“ strigară iar conjurații ca un singur om.</p>
<p>Atunci se scula un conjurat din bănci și făcu semn cu mâna, că voiește să vorbescă. Toți tăcură.</p>
<p>— „Fraților," zise el cu o voce mai slabă, care descoperea pe un om mai înaintat în vârstă. „Toți suntem învoiți ca tiranul să piară! Toți suntem într-un cuget și într-o simțire, ceea ce probează că Moldova tot mai are inimi curate și însuflețite de iubirea ei. Îmi place să constat acestea, și nu mă îndoiesc, că în momentul acțiunii aceleași simțăminte ne vor conduce. Dar nu trebuie să ne ascundem, că abia acum încep greutățile, acum se nasc întrebările cele mai încurcate. Vrem să detronăm pe vodă; dar cum? Voi-va sultanul să încuviințeze lucrările noastre? Moldova este stricată, desfrânată prin acest șir de domnitori lași și târâtori fără pic de ondre în sufletul lor și fără curagiu în vinele lor. Nu putem dar conta pe o armată puternică, care să reziste unui atac din partea Turcilor. — Să ne adresăm la vecini? Lor puțin le pasă de păsurile noastre, și așaceva ar cere timp mult, ar face sfoară -n țară și ne-ar expune a fi descoperiți de vodă. — Dar să punem cazul, că adresându-ne la Portă cu o prinsoare, vodă ar fi rechemat la Constantinopol; pe cine am așeza în locu-i? Un altul va cumpăra tronul, iar noi vom cădea dintr-o belea într-alta poate mai grea. A! dacă fiul lui Lăpușneanu ar mai trăi; sângele lui de Domn și de Moldovean, sângele mamei sale Rucsanda, care-l iubea atâta, ne-ar răspunde de simțămintele lui. Poate biata noastră moșie ar mai vedea zile bune. Dar unde este el? S-a pierdut poate printre Cazaci, șeii prin noroiul Constantinopolului. Nimeni nu va fi în stare să ne dea o deslușire.</p>
<p>„Iertați-mă, fraților,“ zise el, când văzu ce descurajare cuprinsese pe ascultătorii săi, „iertați-mă, că vă arăt greutățile întreprinderei noastre. Trebuie însă să cunoșcem piedecile, pentru ca să le putem înlătura. Am zis.“</p>
<p>Câte va minute domni tăcere printre cei adunați.</p>
<p>Nimeni nu cuteza să iea cuvântul, fiindcă nimeni nu știa ce să propună.</p>
<p>În sfârșit se sculă unul din cei doi, care ședeau lângă președinte. Un minut stătu el cu capul plecat, apoi începu să vorbesca astfel.</p>
<p>— „Este adevărat, amicilor, că piedicile de înlăturat sunt foarte serioase, dar cred că unor oameni uniți cum suntem noi, și fără frică de trădare, întreprinderea ne va reuși. Iată ce propun eu. Mai întâi să se facă o plângere către Sultan, subscrisă de boerii de frunte, și în care să arătăm cruzimile lui vodă și reaua lui administrare. Unii dintre cei ce se află împrejurul Sultanului se vor cumpăra cu bani, alții cu promisiuni. Până va veni răspunsul de la Poarta, noi vom aduna o oaste mică, dar alesă, care să țină pe vodă în frâu. Pe lefegii nu putem conta, căci ei sunt lacomi de bani și vânzători, țin pe lângă vodă, până le va ierta să facă ce le va plăcea. Trebuie ca mica noastră trupă să fie compusă din Moldoveni curați și voinici din munți, a căror suflete au rămas încă neatinse de corupție. Cât despre noul domn, fiindcă nu se poate altfel, îl vom numi prin alegere făcută de boerii țării, și pe urmă îl vom propune Porții, care-l va recunoaște desigur, decă vom și câștiga pe sfetnicii Sultanului. Am trăit la Constantinopol, și știu cât de ușor se poate face orice cu bani. Am zis.“</p>
<p>O mișcare de ușurare vădită se observă printre ascultători. Mulți veniră de strânseră cu căldură mâna oratorului, care le mulțumea cu modestie. O întrevorbire generală se născu; se părea că lucrul e terminat. Atunci se ridică președintele. Toți tăcură și șezură.</p>
<p>— „S-ar părea, că suntem gata," zise el. „În realitate însă mai rămâne un punct de luminat. De unde vom lua acea armată mică, dar aleasă? Ea trebuie procurată curând; orice minut poate să ne piardă, căci vodă e prețuitor și are iscoade bune. Trebuie să o căpătăm fără a da sfoară-n țară; trebuie să fie o armată discretă, închinată nouă cu trup și cu suflet. Care dintre cei de față poate răspunde de oamenii săi?“</p>
<p>Tăcere generală domni în sală. Nimeni nu răspunse, nimeni nu făcu vreo propunere. Toți se temeau a promite ceea ce puterile nu le ierta. Situația era foarte încurcată. Descurajarea devenea iarăși simțită. Trebuie să-și facă cineva idee despre corupția generală, care se strecurase pe timpul acesta în Moldova de la cei de sus până la cei de jos, pentru a-și explica necutezarea acestor oameni gata a-și jertfi viața pentru țară. Președintele își preumblă căutătura în toate părțile sălii.În zadar! Toate frunțile erau plecate.</p>
<p>— „Mai întreb o dată,“ zise el, „cine ne va da o armată ?“</p>
<p>—„Eu! răspunse deodată o voce, iar o fantasmă, care părea căzută din tavanul întunecat al sălii, se opri în mijlocul adunării.</p>
<p>Toți se sculară în picioare, toate privirile se îndreptară asupra acelui punct, unde sta Petru cu brațele încrucișate pe piept, cu fruntea ridicată cu mândrie, cu ochiul strălucitor de îndrăzneală și siguranță. Era o scenă cuprinzătoare, căreia iluminația ciudată îi împrumuta un reflex fantastic.</p>
<p>Când trecuse primul moment de uimire amuțitoare, președintele fu cel dintâi, care pronunță aceste cuvinte:</p>
<p>— „Cine ești tu, tânăr nebun, care cutezi a străbate misterele noastre? Nu știi tu, că o moarte fără milă este rezervată aceluia, care încearcă să ridice vălul lucrărilor noastre ascunse ?"</p>
<p>— „Eu mă numesc Petru, zise tânărul, „și moartea nu mă sperie. Ați cerut o armată, eu v-o aduc.</p>
<p>— „Dar care sunt titlurile tale la încrederea noastră? Numele tău n-are nicio însemnătate pentru noi, meritele tale nu le cunoștem. Cu ce poți tu să ne garantezi buna ta credință și mijloacele tale de acțiune?</p>
<p>— „Titlurile mele sunt cuvântul meu de onoare, și un act de răzbunare în contra lui vodă. Dacă numele meu e necunoscut, posed însă un talisman, care va supune trei mii de oameni aleși la ordinile mele. Când voi vrea, Orcheenii și Rocenii vor fi ai mei. Acestă armată, o avere considerabilă, care-mi stă la dispoziție, și curajul meu sunt mijloacele mele de acțiune.</p>
<p>Cuvintele simple ale lui Petru făcură o impresie favorabilă asupra adunării.</p>
<p>— „Este de datoria mea, zise președintele adresându-se către conjurați, „să vă întreb, dacă putem primi îmbiările acestui tânăr.</p>
<p>Bătrânul orator, care mai vorbise, se sculă.</p>
<p>— „Cum să putem noi primi, zise el, „ca cuvânt din evanghelie promisiunile unui străin, care n-are nici nume, poate nici patrie? Cum a putut el să se introducă la noi și să pătrundă secretele noastre? În ochii mei acțiunea lui este a unui spion îndrăzneț, care printr-o faptă strălucită voiște să câștige favoarea și răsplata lui vodă. Vorbele sale de talisman și altele sunt bune în povești pentru copii, iar nu pentru oameni, care își pun în joc viața și binele patriei deodată. Ajuns-am noi de batjocoră, ajuns-am în mintea copiilor, ca să ne încredem în cel dintâi venit? Departe de noi acestă idee. Regulamentul nostru este curat și limpede și în privința acesta. Cel ce caută să pătrundă secretele noastre, se pedepsește cu moarte fără milă. Iar o societate, care nu se ține de legile așezate, este aproape de pieire. Acest tânăr și-a pronunțat sentința; el nu mai poate scăpa, dacă nu voim să riscăm scopul nostru cel mai scump. Am zis."</p>
<p>Toți trebuiră să recunoscă justețea acestor observări. Președintelui se pare că-i fu milă de junețea condamnatului, de frumsețea nobilei sale fețe, și de simțul de dreptate și adevăr, care se revărsa în raze strălucitoare din ochii lui. Încercă dară să-l scape.</p>
<p>— „Este cineva în adunare, zise el, „care să cunoască pe acest tânăr?“ Nimeni nu răspunse.</p>
<p>— „Cine poate, continuă el, „să răspundă de el?" Aceeași tăcere.</p>
<p>— „Nimeni! Atunci vă pun cea din urmă întrebare; credeți, că acest tânăr să moară sau să trăiască?</p>
<p>— „Să se împlinească legea! strigă o voce.</p>
<p>— „Moarte! răcni adunarea.</p>
<p>Petru era pierdut. Junghiurile străluciră în mâinile conjuraților. Cuvântul din urmă le dăduse un fel de furie nebună, care-i împingea să verse sânge omenesc. Singur președintele căzuse pe scaun, și, cu capul plecat pe mâini, lăsa să se săvârșescă cruda lege.</p>
<p>Petru sta nemișcat în aceeși poziție nepăsătoare și curajoasă. Niciun mușchi al frumoasei sale fețe nu se contractă, niciun semn exterior nu descoperi vreo mișcare internă, când armele strălucitoare se îndreptară în contra pieptului său. Un singur moment îi trecu, ca un fulger, o idee prin minte. Răzbunarea Mariei trebuia să rămână neîmplinită, iar el trebuia să piardă acest tezaur pentru totdeuna. Acestă cugetare îi dete o voință de fier să scape din încurcătură, cruțându-și viața. Ochiul său aruncă o rază focoasă asupra ucigașilor,care înaintau din toate părțile ca să-l împresoare. Atât de mare fu puterea magnetică a acestei ochiri, încât conjurații se opriră ca fermecați. Petru făcu un pas înainte; ceata inamică se retrase uimită. Atunci, profitând de acestă impresie, tânărul sparse dintr-o săritură cercul, care-l înconjura, restaurnând tot ce-i veni în cale. Ochiul său căută o ieșire, dar în zadar! El nu întâmpină decât peretele de piatră, care se ridica întunecos din toate părțile. Un strigăt de mânie, asemenea cu răgetul unui leu prins în cursă, ieși din pieptul său. Apoi, ca și când furia i-ar fi redat darul vorbirii, el zise:</p>
<p>— „Veniți, lași ucigași, veniți trei deci în contra unuia, sângele vostru va curge înainte de al meu, și va fi dreaptă pedeapsă pentru crima vostră.“</p>
<p>Vorbind astfel Petru se rezemă de o coloană, pentru a-și scuti spatele, iar cu mâna dreaptă scoase spada. Dar conjuraților le fu rușine de mișcarea lor de slăbiciune și acum înaintară furioși, cu capetele plecate, în contra jertfei lor. Era o scenă din cele mai mișcătore. Acești oameni îmbrăcați în negru de sus până jos, purtând în mânile lor fierul ucigător, care arunca raze roșii de sânge la lumina fumoasă a lampelor; acest tânăr frumos, ai cărui ochi sclipitori păreau că străbat în inimile contrariilor, acest erou ținând în mână arma puternică și amenințătoare; această sală ciudată, umbrele gigantice ale luptătorilor; toate formau un întreg fantastic, uimitor.</p>
<p>Spada lui Petru începu să descrie cercuri furiose, și desigur mai mulți conjurați ar fi plătit cu viața întreprinderea lor, decă în momentul acesta nu s-ar fi deschis fără zgomot o ușă secretă. Doi indivizi îmbrăcați ca și conjurații, și cu fețele mascate, intrară în sală. Unul din ei, văzând scena aceasta, ghici ceea ce se petrecea, și întinzând brațul înainte strigă cu o voce sonoră: „Stati!"</p>
<p>Conjurații surprinși se opriră și se uitară în direcția, de unde venea vocea. Cel care vorbise era un om de o statură impozantă, cu o manținere nobilă și poruncitore. Se părea a fi un om învățat a comanda. Celălalt, mai mic, avea în mișcările sale puțină șovăire, care-i trăda vârsta înaintată; cu toate acestea înfățișarea Iui nu era lipsită de nobleță.</p>
<p>— „Nu vărsați sânge omenesc,“ continuă cel ce vorbise, „lăsați pe acel tânăr să meargă în pace; alte pericole ne amenință. Trădarea s-a strecurat în sânul vostru; vodă presupune ceva, și în curând vă va da de urmă.</p>
<p>— „Trădare! trădare! strigară toți conjurații „să piară spionul! și junghiurile lor se ridicară din nou, iar inimile lor se umplură de înverșunare crâncenă.</p>
<p>— „Opriți-vă, nebunilor, zise necunoscutul, „acest tână nu e spion!</p>
<p>.— „Dacă nu e spion, de ce a încercat să străbată misterele noastre? Cine l-a introdus aici și cu ce scop? Și în sfârșit, cine ești tu, ca să te credem? strigă bătrânul conjurat, care condamnase pe Petru.</p>
<p>Necunoscutul scoase masca cu un gest plin de nobleță, și fața lui măreață străluci de mândrie</p>
<p>— „Marele-vornic Bucium!“ strigară conjurații ca cu o singură voce, iar frunțile lor se plecară.</p>
<p>— „Acum mă credeți? Dar nu voi să vă las în nedumerire în privința acestui tânăr. Aflați, că acela, al cărui sânge sacrat ați voit a vărsa, este fiu de domn, este Petru, al doilea fiu al lui Lăpușneanu.</p>
<p>— „El!“ strigară toți, și o mișcare de veselie se făcu în adunare.</p>
<p>Petru încă era uimit. Nu s-aștepta, ca afacerile sale să ia o întorsătură atât de favorabilă. Sărmanul pribeag de adineaori era acum prinț, avea drept la cel dintâi rang. Mare schimbare se strecurase în împrejurări. Cei care  cu câteva minute mai înainte stăteau cu junghiurile ridicate, gata a lovi fără milă, acum repetau cu entuziasm numele lui Petru. O singură persoana arăta încă îndoială. Acesta era conjuratul, care jucase rolul de geniu rău al lui Petru în seara aceasta.</p>
<p>— „Ce probe avem noi, zise el, „că acesta e fiul lui Lăpușneanu ? Departe de mine, vornice, ideia de a pune la îndoială cuvintele tale; dar suntem într-un timp, în care viața ne este în joc și cea mai mică greșeală ne poate prăvăli în prăpastie, fără ca să ne putem scăpa biata țărișoară.“</p>
<p>Vornicul Bucium făcu un semn ; atunci mascatul, care venise cu el, își descoperi fața la rândul său. Era o figură respectabilă, cu barbă albită de necazuri mai mult decât de bătrânețe, căci ochiul său avea puterea și strălucirea tinereții.</p>
<p>— „Este armașul Stroe, care vă va da deslușirile  lipsă,“ zise vornicul.</p>
<p>— „ Armașul Stroe! “ strigară la rândul lor mai mulți conjurați, recunoscând pe un soț, respectat al lor.</p>
<p>— „Bunul meu Stroe! zise Petru, văzând pe protectorul tinerețIi sale,„ție-ți datorez viața. Și generosul tânăr înainta spre amicul său și-1 îmbrățișă cu căldură.</p>
<p>Bătrânul armaș șterse o lacrimă de mișcare, ce curse fără voie din ochiul său, și zise: </p>
<p>— „Da, eu sunt, armașul Stroe, care am venit după o absență de atâția ani să contribui la mântuirea patriei. Eu sunt acela, căruia doamna Ruxanda i-a încredințat copilul prea iubit, provocându-mă să ascund nașterea lui din motive, pe care nu vi le pot dezvălui. Eu sunt, cel care am crescut pe acest tânăr, de la o  vârsta fragedă pentru că era fără protector. Credincios jurământului făcut, am ascuns nașterea lui înaintea sa însuși și înaintea voastră. Dar providența se pare, că a hotărît altfel. Ca să scap o viață neprețuită, am călcat un jurământ.</p>
<p>Nimeni nu se îndoi de cuvintele acestui veteran, care venise de departe pentru a-și sacrifica viața pe altarul patriei.</p>
<p>Președintele adunării, care în tot timpul acestor dezbateri păstrase tăcerea, pătruns de simțăminte aici triste, aici vesele, nu-și mai ascunse bucuria pentru scăparea miraculoasă a lui Petru, și sculându-se zise:</p>

<p>— „Amicilor, acum chestiunea  e rezolvată. Înaintea noastră vedem pe acela, care e chemat prin lucrările misterioase ale providenței să ne scape moșia de tirani. Trăiască Petru-vodă!“</p>

<p>— „Să trăiască! strigară toți aceia, care cu un minut mai înainte ridicaseră în contră-i fierul ucigător.</p>
<p>Petru nu putea crede ochilor și urechilor sale. Aceste întâmplări miraculoase, care urmau una după alta cu o repeziciune necrezută, îi alteraseră sângele rece obișnuit. Nu era puțin lucru pentru pribeagul fără nume și fără patrie, să se vadă deodată înălțat la rangul cel mai însemnat. O mie de idei felurite se confundau în capul lui înfierbântat. Se vedea în poziție de a răzbuna pe Maria și de a-i cere mâna fără temere de a o umili. Deliciul acestor cugetări îi umplea inima, care bătea atât de tare, încât parcă-i sfărâma pieptul. Dar de altă parte responsabilitatea teribilă, ce era să-i apese umerii tineri, îi cășuna oarecare neliniște. Natura lui aleasă învinse însă în curând și-i depărtă orice gândiri neliniștite.</p>
<p>— „Amicilor, zise el, „cu toată sarcina grea, care se impune neexperinței mele, primesc omagiul vostru, pentru că visul meu este să redăm patriei o parte din gloria ei trecută. Cer însă concursul vostru luminat, pentru ca să ajungem cu siguranță la ținta dorită. — Ceea ce v-am promis cu câteva minute mai-nainte stă în puterea mea. Mâine voi pleca pentru a răscula pe Orcheieni și Roceni, de care sunt sigur. Până atunci rămâneți toți laolaltă, faceți plângerea către Sultan și îngrijiți ca scopurile noastre să rămână cât se poate de ascunse înaintea lui vodă. Sosind fără de veste cu trupa mea, voi ocupa capitala și palatul, iar vodă prins va fi dus la Constantinopol. “</p>
<p>— „Trăiască Petru-vodă! Trăiască mântuitorul patriei! strigară conjurații cu entuziasm.</p>
<p>— „Iartă, Măria-ta; iertați, amicilor, zise atunci vornicul Bucium, „dacă vă arăt o greutate, a căreia delăturare este neapărată de lipsă pentru reușirea întreprinderei!. Vodă a aflat, prin trădare poate, despre adunările ascunse ce se țin aici de câtva timp. Numai năzuințele mele, și încrederea pe care i-am știut-o insufla, l-au făcut să nu caute cu mai mult zel. Așadar trebuie lucrat cu cea mai mare iuțeală. Plângerea trebuie făcută chiar azi, și deocamdată adunările se vor întrerupe până la un momentdat, care vi se va face cunoscut. Acela va fi momentul acțiunii!"</p>
<p>Toți recunoscură înțelepciunea acestor sfaturi, care fură urmate întogmai.</p>
<p>(Va urma.)</p>

Cugetări înțelepte ale uni mame de familie.
După "Die Gartenlaube"
(continuare.)
II. Mărturisirile unei risipitoare
"Fiecare om are un obiect, cu care face risipă chiar dacă este cruțător în toate celelalte". Aceasta este o zicală veche. Atunci trebuie, că eu sunt o mare risipitoare, căci am trei lucruri,cu care fac risipă într-un mod nemaiauzit. Dar nu aruncați încă cu pietre în mine! Din fericire, cele trei lucruri nu prea sunt scumpe. Le poate cineva chelui, fără a se băga în datorii;poate numai Bunul Dumnezeu ne va trage odată la răspunderepentru ceea ce am risipit în gospodăria naturii sale.Aceste trei lucruri,pe care nu-mi vine să le cruț, ba nici nu le pot cruța sunt:aerul, lumina și apa.

<p>Petru Cazacul</p>
de Iosif Popescu 
(continuare)
<p>III.</p>
<p>Petru.</p>
<p>Într-o cameră de dormit simplu mobilată, iluminată de o lampă, a cărei lucire slabă împrăștia numai pe jumătate întunericul, se aflau doi oameni cufundați în convorbire. Ziarele dimineții începeau să roșească cerul către răsărit, uleiul  lampei era pe sfârșite, și cei doi oameni tot mai vorbeau.</p>
<p>— „Bunul meu Stroe, zicea cel mai tânăr, care nu era altul decât amicul nostru Petru, „câte schimbări s-au făcut de ieri până astăzi! Atâtea întâmplări și descoperiri  mi-au amețit capul și mi-au furat somnul. Ce eroism, din partea ta, scumpul meu amic, să-ți părăsești numele și țara, să te sacrifici pentru un străin, petrecându-ți în exil  cei mai frumoși ani ai vieții! Când îți voi putea mulțumi  pentru atâta devotament ?"</p>
<p>— „ Stăpâne," răspunse Stroe, „ceea ce am făcut  mi-a fost dictat de jurământul depus înaintea doamnei Ruxanda. Numai devotamentul pentru ea m-a înduplecat să-mi părăsesc patria, să rătăcesc pe țărmuri străine, pentru ca să nu poți revedea Moldova. Pe urmă, petrecerea cu tine, stăpâne, acea protecție pe care copilăria ta mi-o cerea, grațiile unei tinereți fără griji, au influințat ca sacrificiul  să se prefacă în plăcere. Mi se părea că sunt tată, și că tu ești fiul meu prea iubit.“</p>
<p>Petru apucă mâna bătrânului credincios, și se uita cu iubire în ochii lui, unde străluceau două lacrimi.</p>
<p>: — „Fii și de aici înainte părintele meu, zise el,</p>
<p> „înțelepciunea ta mă va feri de multe greșeli. Dar spune-mi,rogu-te, prin ce împrejurări a fost condusă mama mea, să mă exileze, să-mi retragă numele și drepturile. Nu doresc să învinovățesc pe aceea, care mi-a dat viață, dar ar zice cineva, că numai niște intrigi politice au influențat, ca să mă facă un sărman pribeag fără nume și patrie.</p>
<p>— „Nu judeca astfel,fiule, pe acea mare femeie, care te-a iubit prea mult. Istoria exilării tale e tristă. Ascultă-o:</p>
<p>„Era către sfârșitul vieții lui Alexandru-vodă Lăpușneanu. Acela, care fusese atât de iubit de boerii terei și de popor, căzuse în păcat greu de cruzime, însetas de sânge. Învață, fiule, a cunoaște, că cei mai buni Domni cad câteodată în păcat, și păzește-te de ați tiraniza supușii, chiar când ai avea dreptul să fii întărâtat asupra lor. Fratele tău, Bogdan, era de 15 ani, pe tine te purta mama ta în pântecele ei. Tatăl tău ajunsese într-o stare, în care cea mai mică umbră îl speria, se temea chiar de femeia sa. Ruxanda în astfel de împrejurări nu știa ce se va alege din ai săi. Se temea, că mâine, poimâine, născându-te tu, vei cădea jertfă furiei jaluse a lui Lăpușneanu, sau vei rămâne biet orfan neîngrijit de nimeni, căci Doamna Ruxanda simția, că singură nu va mai trăi mult.. La aceste temeri se mai adăugă o împrejurare.</p>
<p>Mama ta, pe lângă calitățile ei alese, avea și un defect , era superstițioasă, credea în spusa babelor vrăjitoare. Într-o zi mă chemă la palat, și mă rugă în taină să o însoțesc într-o călătorie, ce voia să întreprindă până la proprietățile ei din ținutul Neamțului. Lucrul în sine nu era extraordinar, fiindcă în toate verile avea Doamna obiceiul de a merge la țară. A doua zi plecarăm însoțiți de câțiva oameni credincioși.</p>
<p>Tu nu cunoști, fătul meu, frumsețile, pe care le prezintă munții patriei tale. Nu departe de locurile, unde ne oprirăm, se înălța vârful ascuțit al Ceahlăului. Din piscul lui, ce are forma unui turn, izvorește un pârâu cu apă cristalină, care cu un vuiet grozav se coboară spumegând  din stânci în stânci până se varsă în Taslău. în mijlocul muntelui se vede o statuie de piatră, foarte veche, care reprezintă o femeie înconjurată de douazeci de oi.</p>
<p>Cu greu poate cineva să înțeleagă, deacă natura și-a arătat în acest monument jocurile sale, sau decă mâna vreunui maistru iscusit a plăsmuit acele stânci minunate. Se pote să fi servit păgânilor pentru cultul idolilor.</p>
<p>Către statuia aceasta ne îndreptarăm într-o zi cu Doamna Ruxanda. Ce frumseți sălbatice și impozante! Arborii seculari își întindeau crengile stufose peste noi, și la fiecare pas eram opriți în suirea noastră prin greutăți nespuse.În petrE se vedeau întipărite urme de cai, de câIni și de păsări. Ar fi zis cineva că în timpuri bătrâne, când aceste stânci erau încă în stare de formațiune, cete de călăreți ar fi trecut pe aici. Împrejurul nostru se auzeau acele zgomote nedefinite ale pădurii, care aduc în inima omului neobișnuit un fel de neliniște, ce nu este fără farmec. Din când în când strigătul unui păstor, țipătul cucuvelei, țipăt asemenea unui semnal, răsuna în aerul subțire. Doamna era călare pe un asin, și eu o conduceam încet prin locurile cele mai puțin periculose. Deodată se ivi înaintea ochilor noștri acea babă cu oile sale.La câțiva pași mai departe văzurăm o ființă încântăoare, care părea genul acestor locuri sălbatice. Acesta era o fetiță de vreo cincisprezece ani, cu fața arsă de soare, cu părul negru ca tăciunele, și cu niște ochi mari, plini de un foc sumbru. Veșmintele ei de diferite colori bătătoare la ochi arătau pe țiganca, dar țiganca sublimă, perfectă în formele corpului, perfectă în trăsăturile minunate ale feții. Un braț brunet și rotund, ca al Cleopatrei, ieșea gol din mâneca largă a cămeșii, iar un piept rotund se ridica repede la vederea noastră, ca pieptul unei căprioare sfioase. Corpul ei mlădios și nervos totodată se apleca înainte; tânăra țigancă voia să ne observe mai bine, și era să fugă asemenea unei capre de munte speriate, când Doamna o opri cu vorba.</p>
<p>— „ Copilă," zise ea, „noi nu-ți voim niciun rău." Țiganca se opri.</p>
<p>— „Nu știi, draga mea," continua Doamna, „unde șade pe aici baba Dochia?“</p>
<p>— „Ba știu," răspunse fetița, iar ochiul ei negru și strălucitor se fixa neliniștit asupra noastră.</p>
<p>Doamna înțelese elocința acestei căutături și zise cu vocea ei dulce, care se potrivea atât de bine cu măreața-i figură:</p>
<p>— „Nu-ți fie frică de noi, copila mea; babei Dochia îi vrem tot binele, și dacă mergem la ea, avem de cuget să-i cerem numai un sfat.“</p>
<p>Era atâta tăria de adevăr și putere convingătoare în cuvintele acestei mândre femei, încât țiganca fu pe deplin asigurată.</p>
<p>Fără să zică un cuvânt, ea porni înainte, iar noi o urmarăm. Poteca ne conducea prin locuri periculoase, pe unde se părea că numai caprele puteau umbla. Din când în când pe o stană de pitră se desemnau conturele unei figuri omenești cu fața pârlită și ochi sclipicioși; erau ca niște sentinele. Aceste locuri aproape inaccesibile păreau proprietatea unor trupe de țigani. Mă uitai cu oarecare neliniște la stăpâna noastră și încercai calitatea armelor mele. Doamna Ruxanda avea fața cea mai liniștită din lume. Admiram sincer puterea sufletescă a acestei femei de elită.</p>
<p>În curând ajunserăm pe urma țigăncei la o peșteră întunecoasă, a cărei intrare era ascunsă de arbuști cu frunze dese. Se părea, că numai fiarele sălbatice și-au putut alege locuința în aceste locuri pline de groază.</p>
<p>Țiganca făcu să se audă un țipăt, ca țipătul cucuvelei. Un altul asemenea îi răspunse. Pe urmă tufișul se întredeschise și lăsă să se vadă un cap cărunt, acoperit în parte cu o cârpă roșie, și o față zbârcită, palidă-neagră. Totul părea mort în acea ființă, numai doi ochi căprui sclipeau de inteligență și de vicleșug.</p>
<p>Țiganca schimbă cu acel cap câteva cuvinte neînțelese într-o limbă bizară și îndată tufele se delăturară ca prin farmec, și ne lăsară intrarea liberă. Asinul îl lăsarăm în păstrarea tinerei țigance, iar noi pătrunserăm înăuntrul acelei spelunce.</p>
<p>Era o peșteră spațioasă, iluminată foarte slab de flacăra roșiatică a unui foc aprope de a se stinge sub o căldare destul de mare. Din boltă se scoborau formele bizare ale stalactitelor și stalagmitelor. Acele coloane grațioase, care se avântau ușor, florile capricioase, care sclipeau cu raze roșii, dădeau un farmec deosebit acestor locuri. Mi se păru, că Doamna, cu toată puterea ei sufletească, nu se putu feri de o impresie deosebită.</p>
<p>— „Babă Dochio, am venit să-mi spui viitorul, zise ea cu o voce, care tremura ușor.</p>
<p>— „Viitorul, fata mea," răspunse baba, „este în mâna lui Dumnezeu, care ne iartă și nouă nemernicilor că ghicim câte ceva din tainele sale.</p>
<p>Ochii ei căprui se îndreptară scrutători și pătrunzători asupra noastră; pe urmă ceru ea mâna Doamnei. Baba păru satisfăcută de cercetările sale.</p>
<p>— „Ești o doamnă mare, zise ea.„Un popor se pleacă la poruncile tale și viitorul îți va păstra un nume măreț, dar se vede departe, departe, ca o pată de sânge în familia ta." Ochiul țigăncii păru fixat pe calea viitorului, unde se îndrepta cu înverșunare. Nedecisiune se citea pe fața ei.</p>
<p>Doamna aștepta cu nedumerire. Pieptul ei se ridica în palpitări repezi, și răsuflarea îi ieșia înfocată și întreruptă dintre buze. Toată puterea demonică a superstiției îi cuprinsese sufletul. — „Așteptă!" zise baba Dochia.</p>
<p>Ea se duse și scormoni jarul bolborosind o mulțime de cuvinte neînțelese și făcând semne cabalistice. Gura ei respiră aburii, care se jucau pe deasupra căldării și o însuflețire deosebită se citi pe fața ei. Ea se ridică în picioare, statura-i plecată se îndreptă, și ochii-i aruncau scântei. Sibila era inspirată.</p>
<p>— „Văd colo în viitor; fiul, pe care-1 porți acum în pântece, aleargă după o coroană; el e frumos, ca un semi-zeu, dar soarta îi e scrisă cu litere de foc în cartea vieții: Mărirea tronului îl va ucide. El înaintează fără temere , căci sânge de erou circulă în vinele sale, triumful îi surîde, dar, vai, un nour des îl împresoară, un nour cu un reflex sângeros, și.....nu-l mai văd.</p>
<p>Baba Dochia tăcu; ochiul i se stinse.</p>
<p>Doamna Ruxanda rămase câteva minute, cu partea de sus a corpului plecată înainte într-o poziție, care arăta o atenție încordată. Sânul ei de mamă palpita în prada unei mișcări adânci, și două lacrimi străluceau în capătul lungilor ei gene.</p>
<p>— „Biata mamă! zise Petru, întrerupând istorisirea Mentorului său; „cât a trebuit ea să sufere în acel moment. Îi iert din inimă orice neplăceri mi-ar fi cauzat, căci acum încep a găsi motivele, pentru care m-a depărtat.</p>
<p>— „Îți poți închipui," continuă Stroe, „câtă impresie avu asupra acestei inimi de mamă, făcută încă mai simțitoare prin influența superstiției, prorocia babei Dochia, prorocie cu atât mai neliniștitoare, cu cât era mai nesigură.</p>
<p>Baba Dochia nu mai adăugă niciun cuvânt. Inspirarea dispăruse, și fu urmată de o reacție completă. Privirea ei era atonă, fără expresie și fără viață.</p>
<p>Doamna îi aruncă o pungă cu bani, și-mi făcu semn să părăsim aceste locuri misterioase.</p>
<p>Ieșind din peșteră, găsirăm asinul păscând liniștit iarba scurtă, ce creștea pe alocuri. Tânăra țigancă se făcuse nevăzută.</p>
<p>Întorcându-ne pe drumul descris, Doamna păstra o tăcere gânditoare, pe care nu cutezam a o întrerupe. Din când în când ochii mei căutau în fața mamei tale și atunci vedeam ochii ei plini de lacrimi; iar gura ei șoptiea încetinel:</p>
<p>— „Sărmanul mititel!“</p>
<p>Ea se gândea la tine, la soarta crâncenă ce-ți era rezervată după prorocia țigăncei. “</p>
<p>Aici bătrânul Stroe își întrerupse istorisirea pentru un moment și păru cufundat în gânduri adânci.</p>
<p>Lui Petru i se strînse inima fără de voie, și cu toată tăria sa de suflet, el nu se putu apăra de oarecare neliniște. Atât e de adevărat, că presimțirea există în om.</p>
<p>După o pauză Stroe rădică din noii capul și continuă astfel:</p>
<p>„La câteva zile după cele istorisite tu te născuseși. Nașterea ta fu însă păstrată secretă; numai eu și o babă ajutătoare avurăm cunoștință de acea întâmplare.</p>
<p>Domna Ruxanda mă chemă la sine.</p>
<p>— „Bunul meu Stroe,“ zise ea cu un surâs trist, „adevărat este, că-mi ești devotat?</p>
<p>— „Stăpână,“ îi răspunsei căzând în genunchi, „ordonă ca în minutul acesta să-mi tai capul pentru binele Măriei-Tale.“</p>
<p>— „Nu, Stroe, nu-ți cer viața; tu trebuie să trăiești pentru ați putea sacrifica frumoșii ani unui act uman. Trebuie să-ți părăsești moșia pentru totdeuna, să abdici de la titluri și onoruri, să trăiești necunoscut, pierdut în lume.“</p>
<p>— „Orice vei voi, stăpână, sunt gata a împlini.</p>
<p>Doamna Ruxanda se vede că citi în fața mea toată resoluțiunea, care mă însuflețea, căci o văzui lăcrimând de mulțumire și întinzâdu-mi domneasca ei mână. Buzele mele atinseră cu respect vârful degetelor sale.</p>
<p>— „Ascultă, Stroe", îmi zise ea. „Petru nu poate rămâne în Moldova. N-ai auzit tu prorocia babei Dochia? Mărirea tronului îl va ucide. Aceste cuvinte mă fac să mă tem de o dezbinare între frați, lupta între Bogdan și Petru), luptă care se va sfârși cu moartea celui din urmă. Trebuie să împiedicăm pe Petru cu orice preț de a ști cine este, să-l depărtăm de tot ce i-ar face să strălucească coroana înaintea ochilor lui. El va trăi retras și liniștit, departe de luptele crâncene ale pretendenților. De sigur acesta nu este o răpire a fericirii sale, căci fericirea nu stă pe tron, și viața îi va fi cel puțin scutită. Pe tine te-am ales să fii călăuza lui; caută-i o femeie din popor, care să-l hrănească cu laptele ei, și plecați îndată departe de aceste locuri. Știe Dumnezeu durerea, ce-mi cuprinde sufletul la acest gând, dar, vai, sacrificiul e necesar. “</p>
<p>') Ureche în Letopisiție I. 177 spune, că Lăpușneanu a avut doi fii, pe Bogdan și Petru, pe când alți istorici neagă, că Petru ar fi fost fiul lui Lăpușnenu.</p>
<p>Voiam să observ, că prorocia unei babe nu putea fi hotărâtoare pentru soarta micului prinț, dar cunoșteam prea bine pe Doamna Ruxanda, știam că nimic nu o poate abate de la deciziile ei. De altcum mă temeam, ca nu cumva făcându-i obiecții, să-i dau motive de a se îndoi de devotamentul meu. Primii dară cu supunere ordinile ei.</p>
<p>Chiar în aceeși zi găsii o sărmană femeie, căreia îi murise de curând un copil ceva mai mare decât erai tu, si o înduplecai a te alăpta însoțindu-ne în călătorie.</p>
<p>Înainte de a ne pune pe drum, Doamna Ruxanda îmi zise:</p>
<p>— „Bunul meu Stroe, îți încredințez copilul meu prea iubit, păzește-l ca viața ta, fă din el un om de știință, în acest mod îl vei depărta mai tare de tron. Pentru îngrijirea copilului, ia cam tot ce conține vistieria mea; voi avea grijă să depun la un amic din Muntenia o sumă considerabilă, care va face din sărmanul meu Petru un om bogat. Ia și acest inel, lucru de preț, aducere aminte de la iubitul meu tată). Când va fi Petru în vârstă, să poarte cel puțin acestă rămășiță domnească de la moșul său.</p>
<p>Fără voie Petru se uită la inelul, pe care-l purta în deget, frumos giuvaier cu un diamant din cele mai prețioase. Ceea ce avea însă mai caracteristic, era un fel de mic capac, care se putea deschide și prezenta înăuntru, săpate în aur, cifrele P, și R. înlănțuite, de-asupra lor cu o coronă domnească, iar desubt cu un V. Abia acum înțelese Petru sensul acelor cifre, care-l surprinseseră altădată; ele însemnau: Petru Rareș, voievod.</p>
<p>— „Da,“ zise Stroe, „acesta e inelul moșului tău. El este gajul originei tale domnești.</p>
<p>— „Continuă, te rog,“ observa Petru, „mi se pare, că renasc la o viață nouă, când aud vorbindu-se de iubita mea mamă.</p>
<p>— „Ducându-te cu acest inel la amicul meu, al cărui nume stă scris în această carte sigilată, vei lua în primire suma depusă, când vei crede-o de lipsă. Spre mai mare precauțiune, îi vei zice: „crezi că fericirea e pe tron? el îți va respunde: mărirea tronului ucide. Acum jură-mi, că niciodată nu vei descoperi nașterea acestui fiu, și că nu vei mai veni cu el în Moldova.</p>
<p>— „Jur, stăpână, pe fericirea mea, zisei eu punând mâna la piept.</p>
<p>— „Îți mulțămesc! Acum pleacă, sărmanul meu prieten, și Dumnezeu fie cu voi!</p>
<p>Zicând acestea, Doamna Ruxanda te luă în brațele sale, te sărută de mii de ori cu foc, și te udă cu lacrimile sale, pe urmă dându-te mie strigă: Plecați cu Dumnezeu!</p>
<p>— „Biata mamă! suspină Petru cu lacrimi. „Și de atunci nu m-a mai văzut?</p>
<p>— „O singură dată, în împrejurări, pe care ți le voi spune.</p>
<p>Deocamdată ne duserăm în Muntenia, unde ne așezarăm într-o casă modestă, și îndată făcui cunoscut stăpânei mele locul, unde ne aflam.</p>
<p>Aceasta încă era una din instrucțiunile sale.</p>
<p>Nu trecuse un an de la depărtarea noastră, când sosi până la noi știrea despre moartea și înmormântarea pompoasă a părintelui tău. Nu-ți voi vorbi despre ultimele
<p>lui momente, ca să nu micșorez în inima ta respectul, pc care-l datorezi celui ce ți-a dat viață.</p>
<p>Fratele tău Bogdan era încă minor, când se urcă
<p>pe tron; de aceea treburile statului le cârmuia Doamnna Ruxanda spre fericirea poporului,căci această femeie extraordinară avea toate însușirile cele mai strălucite ale unui domnitor.</p>
<p>Trecuseră doi ani de pace și de fericire de la moartea tatălui tău. Acum tu erai cam de trei ani. Puteai alerga și vorbi foarte bine; o inteligență prematură te făcea câteodată gânditor. Nu semănai cu alți copii. Pe timpul acesta primii o epistolă de la Doamna Ruxanda, care mă invita să mă duc împreună cu tine într-un sat aproape de frontiera Moldovei. Acolo găsii pe înțeleapta Doamnă într-o locuință neînsemnată de țăran. Era tare schimbată. Acești trei ani de griji o îmbătrâniseră ca zece ani, și se vedea în toată ființa ei un fel de slăbiciune, prevestitoarea unei catastrofe.</p>
<p>Când mă văzu plecându-mi genunchii înainte-i, dânsa îmi întinse mâna ca unui prieten și-mi zise cu surâsul ei trist:</p>
<p>— „Sărmanul meu amic! Vezi, inima mamei a învins înțelepciunea domnitoarei. Unde este el?“</p>
<p>Ea întreba de tine. Introdusei pe fosta nutritoare,</p>
<p>care te purta în brațe. Când văzu fața ta albă și serioasă, încadrată de bucle negre, când văzu marii tăi ochi îndreptându-se cu curiozitate copilărească asupră-i,o năpădiră lacrimele. Te luă în brațe și te acoperi de mii de sărutări.</p>
<p>— „Stroe, ziceai tu, „cine este această frumoasă doamnă, care mă iubește atât? Cum seamănă cu îngerul,care mi se arată în vis și mă numește copilul lui!"</p>
<p>„Oh, scumpul meu copil," zise Doamna Ruxanda, învinsă de iubirea maternă, „eu te iubesc ca și acel înger.“ — „Atunci de ce nu stai lângă mine?“ ziceai tu. „Eu încă te iubesc, căci ești bună,“ și mânușițele tale îi cuprinseră gâtul și o dezmierdară cu sărutări. Sărmana mamă, era fericită!</p>
<p>"Ah, de-ai ști tu," zise ea, uitând că nutritoarea ta o privea cu mare interes, „de-ai ști, cât am suferit în acești ani. Sacrificiul mi se părea mai mare, decât puterea mea, și de multe ori am fost aproape de a zdrobi decizia luată. De astă dată fusei învinsă și nu-mi pare rău, căci te pot vedea, cât ești de frumos, și ce mândru vei fi. De acum pot zice cu Simeon:acum slobozește pe robul tău,stăpâne!"</p>
<p>Tu ascultai cu atenție aceste cuvinte fără a le cuprinde sensul. Mintea ta de copil făcea silințe mari  pentru a tălmăci un mister, dar în zadar.</p>
<p>— „De ce nu te pot duce cu mine? continuă ea. „Soartă crudă, ce păcate am făcut de mă pedepsești? Bogdan încă e tânăr, frumos, blând, cucernic, învățat ca tatăl său, dar nu-l pot iubi ca pe tine, căci tu ești departe de mine, si el aproape, căci asupra micului tău cap planează blestemul destinului. Oh, destinul, destinul, țipa ea în paroxismul durerii, „duceți-vă! duceți-vă! ... căci simt că voi muri. Atunci te mai sărută o dată și te dete în brațele îngrijitoarei, care se depărtă cu tine. (Va urma.)</p>
<p>Tu plângeai amar și strigai:</p>
<p>— „Nu voi să merg, vreau să rămân cu tine; de ce mă alungi?</p>
<p>Doamna Ruxanda rămase câteva minute ca nimicită de violența simțămintelor sale. Pe urmă, printr-o ultimă silință a voinței sale de fier, ea domina simțămintele amare și îmi zise:</p>
<p>— „Vezi, sărmanul meu amic, așa nu mai poate merge.Îmbătrânind, voința sufletească mi se slăbește, și mă tem ca nu cumva într-un moment puterile să mă părăsească și să mă facă a-mi călca decizia. Duceți-vă de aici;ia depozitul,de care ți-am vorbit acum trei ani, și depărtează-te fără a-mi spune unde te duci.Pe îngrijitoarea aceasta depărteză-o, ca să nu ajungă a descoperi secretul nașterii copilului. Du-te și îngrijește de el, dezvoltă-i calitățile și fă-l un om modest și fericit.</p>
<p>Zicând acestea, Doamna Ruxanda îmi întinse mâna de adio, iar eu mă depărtai adânc impresionat de cele petrecute.</p>
<p>După ce luai depozitul amintit și concediai pe acea femeie, ne îndreptarăm către Turcia.</p>
<p>Abia trecuseră două luni de la cele istorisite, când ajunse știrea până la mine, că Doamna Ruxanda, mistuită de o supărare ascunsă, își dăduse sufletul. Toată țara jeli pe acea mare femeie, care fu îngropată în mănăstirea de la Slatina, zidită de Alexandru-vodă. Totodată se vorbea, că ea ar fi avut încă un fiu în afară de Bogdan, dar că l-ar fi ținut ascuns și exilat din motive necunoscute. Aceste știri au fost răspândite de fosta ta nutritoare, care credea că va fi răsplătită de fratele tău Bogdan, istorisindu-i scena întrevederii tale cu Doamna Ruxanda. Bogdan,în bunătatea inimei sale tinere, crezu că ți s-a făcut o nedreptate și trimise oameni sub conducerea acelei femei ca să te caute. Așadar noi nu mai eram siguri. De aceea rătăcirăm din țară în țară,până ni se pierdu urma cu totul, iar Bogdan încetă cu cercetările sale.</p>
<p>De alfel domnia lui nu ținu mult. Inamicii lui întărâtați de ușurința, cu care părăsi tânărul treburile țării pentru a petrece cu sfetnicii săi lași, intrigară  Poarta pentru a influența mazilirea lui Bogdan, și aduseră pe Ion-vodă armeanul cu armată turcescă. În zadar încercă Bogdan să reziste; trupele nu putură fi adunate în grabă, și el trebui să se retragă în Polonia. De aci mai făcu o încercare de a-și recâștiga domnia cu ajutoare leșești și căzăcești, dar îl cuprinse o boală de ochi, în urma căreia se retrase la Moscova, unde și muri.</p>
<p>Astfel dară temerile mamei tale nu se împliniseră. Tu erai singurul vlăstar din sângele Drăgoșeștilor, care aveai drept la tronul Moldovei. Dar atunci abia erai de cinci ani, și eu jurasem să nu te mai duc în Moldova niciodată. Nu încercai dară niciun pas, pentru a-ți recâștiga drepturile pierdute.</p>
<p>Durerea de a vedea pe un străin pe tronul glorios al strămoșilor tăi era cu atât mai mare, cu cât acel venetic era un tiran. Pentru a mă mângâia, mă ocupai de creșterea ta. Spiritul tău deștept și bunele tale predispoziții mă convingeau tot mai mult, că tu moșteniseși calitățile Doamnei Ruxanda.</p>
<p>De aci încolo îți cunoști existența, dar nu stii ce sufeream gândindu-mă, că țara mea va fi lipsită de binefacerile domniei tale.</p>
<p>Astfel trecură anii. Din Moldova soseau noutăți tot mai triste. Buna Domnie a lui Petru-vodă Șchiopul păru o recreare și vindecă încâtva rănile țării ; dar în curând sosi alt domn și-l alungă. Acestea se întâmplau de repetate ori,iar astfel de schimbări dese storceau țara.</p>
<p>Când se afla Petru, supranumit cel Milostiv, poate pentru a cincea oară, pe tronul Moldovei, Turcii deveniră obraznici cereau de la țară dări, pe care nu le putea plăti, iar vodă descurajat voi mai bine să părăsească tronul decât să despoaie poporul. </p>
<p>Atunci ajunse Aron-vodă pe scaunul Moldovei. Cruzimile acestuia, asupririle lui și ale lipitorilor lui aduseră mizeria poporului la culme. Cu ce plăcere aș fi părăsit atunci Constantinopolul și aș fi venit să mă înțeleg cu vechii mei amici, pentru a scăpa țara!</p>
<p>Într-aceea cutreierând odată străzile Constantinopolului, mă gândeam chiar la nenorocirile patriei mele părăsite de Dumnezeu și de adevărații ei amici. Mă întrebam, oare viața unui tânăr, fie ea cât de prețioasă, cumpănește cât fericirea patriei? În astfel de momente îmi ziceam, că prezența noastră în Iași, chiar cu sacrificiul vieții noastre, ar fi înaintat treburile țării.</p>
<p>Atunci auzii o voce, care strigă:</p>
<p>—,,Stroe, prietenul meu! oare să mă înșele ochii mei, sau ești chiar tu în persoană ?“</p>
<p>Nu puteam nega. De alfel iubirea amicului meu mă trăda. Într-un moment mă aruncai la pieptul tovarășului din copilăria, a vornicului Paos.</p>
<p>Ce se petrecu între noi, va rămâne necunoscut. Destul,că peste câteva zile plecarăm cu toții la Iași, unde organizarăm conspirația  contra lui vodă. Ție-ți rămaseră necunoscute scopurile noastre, pentru că voiam să-mi îndeplinesc jurământul, cel puțin întru a te ține departe de pericole. Dumnezeu m-a pedepsit întocmind lucrurile altfel. El n-a luat în considerare, că jurământul mi l-am călcat pentru binele patriei.</p>
<p>Acum, iată-te pornit pe calea prăpăstioasă a Domniei.
 — Dacă însă a mai rămas vreo influență a bătrânului Stroe asupra fostului său copil adoptiv, te rog în numele mamei tale, retrage-te dintr-o luptă, care te poate nimici. Nu încărca bătrânele mele zile cu blestemul unei mame, care mă privește din ceruri. Lasă gloria, lasă domnia, pleacă departe de aici și lasă-ne pe noi să ne repunem capetele sub paloșul călăului! “</p>
<p>— „Destul, Stroe, destul,“ zise Petru cu voiciune, „ceea ce s-a făcut nu se mai poate schimba. De ar fi să reîncep lucrul, tot așa aș lucra. Acum știu, cine sunt, și onoarea numelui meu, fericirea țării strămoșilor mei, îmi cere sacrificiul vieții!“</p>
<p>Stroe plecă capul cu întristare, fiindcă simțea rezoluțiunea neclintită în acest suflet tânărn și curajos.</p>
<p>— „Cel puțin, spune-mi, copile,“ zise el, „ce vrei să faci și de cine ești ajutat?“</p>
<p>Petru se gândi un moment, pe urmă spuse tot ce i se întâmplase de când se afla în Iași. Cum a întâlnit pe Maria, cum a început să o iubească, cum s-a hotărât să răzbune moartea tatălui și soțului ei și prin ce mijloace.</p>
<p>Stroe clătină din cap cu întristare și zise:</p>
<p>— „Nu te încrede în Orcheeni și Roceni, ei sunt schimbători. Astăzi sunt puțini adevărați patrioți. Chiar pârcălabul Orcheianul nu mi se pare atât de incoruptibil, precum crezi.“</p>
<p>— „ Maria are toată încrederea în el, și inelul ei este un talisman, care nu se poate înșela. Diseară voi pleca, iar tu, bunul meu Stroe, rămâi aci, veghează asupra Mariei, și înștiințează-mă, dacă vreun pericul o amenință.</p>
<p>Bătrânul Stroe trebui să se supună voințelor lui Petru, căci acestuia nu-i prea plăcea să fie contrazis. Cu deosebire acum îl împingea un amor, care era  tot așa de puternic ca iubirea patriei. Amândouă aceste simțăminte se împreunaseră pentru a urmări același scop, ruina lui Aron-vodă.</p>

<p>IV. Trădare.</p>
<p>Pe când se petreceau acestea în odaia lui Petru, o scenă cu totul diferită se dezvolta într-un loc retras, foarte apropiat de căsuța mizerabilă, care ascundea subteranele conjuraților. Doi oameni înveliți în costume de conspiratori vorbeau încet, ca și când s-ar fi temut, ca nu cumva vântulețele dinspre ziua să ducă departe cuvintele pronunțate.</p>
<p>— „Cine dracu ne-a adus înainte și pe acest aventurier, zicea unul din ei, legat la trup, dar mai subțirel ca celălalt și mai tânăr la voce. „Lucrurile mergeau atât de bine, când acel nemernic ne ieși înainte. Nu era bine să-i înfigem junghiurile în coste? Cel puțin n-ar mai fi pus piedici unei întreprinderi plănuite cu atâta necaz.“</p>
<p>— „Lucrul e într-adever cam prost, bunul meu stăpân, zise celălalt cu o voce de contrabas. „Ai auzit, cu ce siguranță vorbea el de Orcheeni și Roceni? Să fie oare pârcălabul un trădător?</p>
<p>— „Trădător, netrădător, deorece boerii au recunoscut de Domn pe acest nemernic, el va rămâne biruitor.</p>
<p>— „Ha! ha! ha! râse contrabasul cu un zgomot, care ar fi deșteptat pe un surd adormit.</p>
<p>— „Taci, fiu al Satanei! observa repede celălalt, strângându-l țapăn de braț. „Trompeta ta de Iericho ne poate face supărări.</p>
<p>— „Totul e, că nici nu se poate lucru mai caraghios, decât recunoșterea unei bande de ciocoi fără putere și fără influență. Să ajungi Măria-ta pe tron, și ei vor dispărea ca fumul înaintea suflări-ți prea puternice. Boierului îi trebuie ștreangul sau paloșul călăului. De altfel Țepeș-vodă de dincolo ne-a luminat cu minunatul său exemplu.</p>
<p>— „Hm!" zise celălalt. „Țepeș a sfârșit-o cam rău! Dar nu-i vorba de asta. Toată chestiunea se reduce a opri pe Făt-Frumosul de azi-noapte să ajungă la domnie prin influența boerilor. Ce să facem? Iată totul!</p>
<p>— „Hei, hei! dacă Măria-ta ar asculta pe prea plecata sa slugă, mai că .... mai că .. .."</p>
<p>— „Să vedem, ce-mi știi a spune?</p>
<p>— „Eu știu, ce știu. Vorba multă-i sărăcia omului! Ce gândești, Măria-ta, dacă s-ar găsi oarecine, un om iscusit, bunăoară ca o persoană prea bine cunoscută de mine? Acest oarecine s-ar duce la vodă și i-ar spune între patru ochi, cam cum stau lucrurile ....</p>
<p>— „O denunțare, pfui! așa ceva nu e demn de un boier de sânge!</p>
<p>Cine ar fi putut vedea fața contrabasului în acest moment, ar fi fost speriat de paloarea ei și de fulgerul, care scânteia din ochii lui.</p>
<p>— „De un boier de sânge, nu, ce e drept; dar pentru un nemernic de plebeu fără nume și fără onoare de pierdut, așa ceva este prea puțin lucru!</p>
<p>— „Haide, să vedem mai încolo!</p>
<p>— „Cum? Nu cuprinzi Măria-ta urmările acestui pas?</p>
<p>— „Nu prea văd la ce-ar fi bun!</p>
<p>— „Atunci prea plecata slugă îsi va lua libertatea de a explica lucrul.</p>
<p> Vodă înțelegând, ce se petrece între boieri și cunoscând, că chiar prea iubitul său Bucium face parte din conspirație, negreșit își va îndrepta toată atenția asupra amicilor, hm! hm! voi să zică asupra colegilor noștri. Cel dintâi lucru al său va fi să pună mâna pe dulcele Petru, Făt-Frumosul de azi-noapte, pe mândrul ' Bucium, energicul Paos, în sfârșit pe capii declarați ai conspiraținii.</p>
<p>— „Ei bine?“</p>
<p>- Ei bine; Măria-ta plecând îndată la Orchei, vei veni cu fidelul pârcălab , cu voinicii Orcheeni și Roceni, vei surprinde pe vodă ocupat cu alte treburi, îl vei prinde si vei ocupa tronul. Într-acea jalba boerilor fabricată azi-noapte va ajunge la Constantinopol împreună cu mijlocele de corupție, va influiența mazilirea lui vodă, și de bună seamă recunoșterea Măriei-tale, decă vom fi înțelepți, în modul acesta, cu o lovitură vom ucide doi iepuri.“</p>
<p>— „Bravo! Pe legea mea, tu ești născut pentru șiretlicuri, se vede c-ai răsărit în „Fanar.“</p>
<p>— „Hm! hm!“ rânji contrabasul într-un ton sardonic care ar fi deșteptat neîncrederea „Măriei-sale“, dacă n-ar fi fost ocupată cu minunatul plan descoperit de „prea plecata sa slugă. “</p>
<p>— „Ei!“zise deodată Măria-sa,„toate ar fi bune, numai un lucru n-am hotărât. Cine va fi puterea,care va pune în mișcare mașinăria construită cu atâta necaz?“</p>
<p>— „Măria-ta ai zis mai adineaori, că un boier de sânge nu poate denunța; eu însă nu sunt boier, nici de sânge, nici parvenit, mă voi putea dar însărcina cu această misiune, dăcă-ți posed încrederea. “</p>
<p>— „Dacă posedezi încrederea mea? Știi,că-mi pari ciudat,Lambrule? Oare n-am lucrat până acum împreună? Să isprăvim cauza tot împreună, și folosul va fi împărțit frățește!“</p>
<p>— „Măria-ta ești prea bun,de aceea îmi permit a asigura, că întreprinderea va reuși de minune. Cam cunosc eu ce-i trebuie lui vodă,“ și el surâse crâncen sub masca sa.</p>
<p>— „Așadar lucrul e pe deplin hotărât,“ conchise Măria-sa. „Eu plec îndată, iar tu rămâi pe lângă vodă, îndată ce vor cădea capetele adversarilor noștri, tu mă vei înștiința, și atunci voi sosi cu oamenii mei!“</p>
<p>— „Așa este, Măria-ta. Fii pe pace, vânatul ne va veni în cursă. Depinde de noi să punem mâna pe el.“</p>
<p>Necunoscutul, care se numea Măria-sa, fluieră odată într-un mod particular. Câteva secunde în urmă se arătă un călăreț conducând un al doilea cal de căpăstru. Măria-sa încălecă cu ușurință, mai zise o dată: Adio, Lambrule, ai grijă, și plecă cu iuțeala fulgerului pe drumul către Orchei.</p>
<p>Lambru, ca să-i zicem pe nume, rămase câteva secunde nemișcat, uitându-se după cei doi călăreți până când umbrele dinspre ziuă îi acoperiră. Atunci clătina din cap și murmură:</p>
<p>— „Du-te,du-te, mititelul meu Ionașcu, du-te păpușă, care crezi, că sceptrul și coroana sunt niște jucării pentru copii.Deșteptarea din visul, care te leagănă, va fi crudă; vei vedea sceptrul scăpându-ți din mâini, când voința  mea va fi hotărât altfel.Păpuși nemernice,pe care nu vă taie capul să vă mișcați din loc, voi vreți să conduceți popoare, să hotărâți destinele neamurilor! Voi veți zbura ca fumul la suflarea mea,iar tronul și mărirea lui este făcută pentru cel ce știe să vă joace pe degete. Haide! la luptă!“</p>
<p>La aceste cuvinte, Lambru își scoase masca, își dezbrăcă haina de conspirator, și din aceste lucruri făcu un pachet mic, pe care-l ascunse sub mantaua de cavaler.</p>
<p>Era un colos de om acest Lambru. Fața lui grăsulie și rumenă, încadrată de o barbă puternică, avea o esxpresie de bonomie și chiar orecare melancolie, pe când ochii lui străluceau de vicleșug.Ei descopereau o inteligență rară și o astuție necomparată. Coloșii în genere n-au reputația de a fi inteligenți. Lambru era o excepție; inteligența lui era în raport cu mărimea corpului. Simțul moral însă era cam slăbit; acest om întrebuința orice mijloace pentru a-și ajunge scopul. Erau însă minute, în care un fel de filosofie melancolică îl domina, și de astă-dată se păru în prada unor simțăminte de felul acela. Era oarecare duioșie în vocea sa, când zise:</p>
<p>—„Și totuși parcă mi-e milă de acel Făt-Frumos! Ce mândru june!.... Păcat! ... A, bah!.... El e prea frumos și prea inteligent pentru a trăi. Oamenii ca el sunt chemați să stea pe tron, și nu voi să am rivali atât de puternici. Lupta va fi mult mai ușoară cu nebunul de Aron și cu nerodul de Ionașcu."</p>
<p>Vorbind astfel, Lambru înainta pe gânduri și planul întreg al întreprinderii se desfășura în capul lui vast. Lambru în timpurile noastre ar fi devenit poate un mare om de stat; pe timpul lui nu putea fi decât un intrigant ambițios.</p>
<p>Într-aceea ajunse el la o casă în aparență cam modestă, care semăna a ospătărie. Aici bătu la ușă într-un mod particular. În casă se făcu lumină, o ferăstruică deasupra ușii se deschise și o voce regușită zise:</p>
<p>— „Ce vrei, omule, când lumea doarme?“</p>
<p>— „Somnul nu e bun, când spada se ascute!“ răspunse contrabasul lui Lambru.</p>
<p>Atunci ferăstruica se închise din nou, lumina dispăru pentru un moment, zăvoarele scârțâiră și ușa se căsca de ajuns, pentru a da trecere lui Lambru. Acesta privi un moment la ospătarul somnoros, care avea încă scufia de noapte pe cap și cam mormăia căci a fost deșteptat către dimineață,când somnul e mai dulce.</p>
<p>Într-adevăr aurora începea să se roșească firmamentul.</p>
<p>—„Prepelicarii sunt în cușcă?“ întreba Lambru ridicându-și mantaua cavalerește cu vârful spadei.</p>
<p>— „Da, Măria-ta,“ răspunse bietul om intimidat de contrabasul acelei voci.</p>
<p>— „Haide, pune-mi bine acest pachet, și lumineză-mi până la cușcă! “</p>
<p>Într-o odaIe, care,în afară de păreții goi,nu mai erau decât niște lavițe și o masă, se afla o ceată de patru inși, fețe disperate, cu mustăți enorme și priviri crunte. Cel puțin așa se părură, când bătu Lambru cu pumnul în masă pentru a-i deștepta.</p>
<p>— „Hei, copii,“ zise el, „la raport!“</p>
<p>Toți săriră în picioare și-și scoaseră cușmele cu respect.</p>
<p>— „Să vedem, Cobuz," continuă el, „ce veste-mi aduci despre Făt-Frumos?“</p>
<p>— „Ce să fie, Măria-ta; uleiul tot arde în casa aceea, și două umbre se tot mișcă. Am lăsat pe Veveriță primprejur, ca să-i pândească, și îndată ce va băga de seamă ceva mai netemeinic, ne va da de știre.“</p>
<p>—„Bine! Dar luați-vă seama, de va scăpa careva</p>
<p>din acele două prepelițe, e vai de pielea voastră. Să știți, că acolo e ce e.“</p>
<p>— „Las pe mine, Măria-ta!“</p>
<p>— „Acum vine rândul tău, Ciolpane ,“ continuă Lambru. „Cum stă cu prepelița ta?</p>
<p>— „Bine, Măria-ta, Bârlădeanul se află în cuib, doarme liniștit, iar Scrânciob îl pândește.</p>
<p>— „Dar tu, Retevei, cum stai?</p>
<p>— „Paos a venit la cuib cam târziu, dar totuși a venit, și nu va ieși de acolo fără știrea lui Baltag.“</p>
<p>— „Mai rămâi tu, Coțcar, șiret din Fanar. Ție ți-am încredințat misiune grea de a scoate la lumină pe cel mai îndrăcit. Cum stă lucrul?</p>
<p>— „Cam rău stăpâne. Prepelița mea nu s-a arătat nicăieri; si nu-i știm cuibul. În zadar am voit să-l văd, să-i urmez pașii, nimic nu mi-a reușit. Acel om parcă e înrudit cu Satana. Îmi vine a crede că nu vom da de cap cu el.“</p>
<p>— „Hei, hei! Coțcar, fătul meu, mi se pare că îmbtrânești, ți s-a tâmpit mirosul și o să-ți pierzi slujba. 
— Dacă până diseara nu vei da de urma lui, să știi că ești un om pierdut!</p>
<p>— „Voi face totul, stăpâne!</p>
<p>— „Acum, iată ceva, ca să vă dea curaj! încheia Lambru aruncându-le o pungă cu bani și se depărtă.</p>
<p>— „Șarpe înveninat", murmură el în sine, „tu singur vrei să-mi reziști? Dar fii sigur, fătul meu, că te voi sfărâma ca pe o bucată de sticlă. Cât despre prietenul Bucium, el se crede prea în siguranță, pentru a încerca să fugă. Odată acești capi nimiciți, conspirația nu mai are nicio putere; îmi mai rămâne să asmuț pe cei doi lupi unul în contra altuia, și să-i las a se sfâșia. Atunci victoria este a mea." La aceste cuvinte fața lui grăsulie avu un surâs de o mulțumire nespusă.</p>
<p>— „Acum, haide să ne pregătim pentru a intră în vizunia lupului! încheia el acel monolog.</p>
<p>Era către opt ore dimineața, când se înfățișă Lambru la palat. El era îmbrăcat într-un costum simplu și sever; fața lui,de obicei rumenă și surâzândă, era acum palidă și serioasă.</p>
<p>Nu era lucru ușor a ajunge până la Aron-vodă. Tiranul, cunoscând prea bine simțămintele Moldovenilor față cu el, se temea de soldații indigeni. El adusese dară călăreți și pedestrași unguri, care formau împrejurul lui o gardă pretoriană. Pentru a fi în mai mare siguranță, Aron pusese să se facă la curtea domnească odăi pentru pedestrași. De aceea palatul semăna mai mult a cazarmă, decât a reședință domnească. Peste tot oamenii înarmați, care exercitau prin curte; peste tot străji, care vizitau sever pe oricine voia să intre la palat; numai cu o permisiune domnească putea să intre cineva la așa oră matinală.</p>
<p>Dar Lambru încă era cu cap. El cunoștea prea bine lefegii, pentru ca să nu fie convins, că o pungă de bani e cea mai bună permisiune. Scopul lui nici nu era să facă mare zgomot, de aceea nu încerca să intre pe poarta cea mare a palatului.Se îndreptă dară către poarta cea mică, situată spre miază-zi. Când era să încerce a intra, Lambru văzu niște curteni cu figuri turceșci și greceșci, îmbrăcați în haine scumpe, ieșind pe acea poartă mai retrasă. Toți se uitară la el cu neîncredere.</p>
<p>Lambru se făcu, că-și șterge fața de sudoare, ceea ce-i permisese să rămână necunoscut; apoi își continuă drumul asemenea unui om, care merge după treaba lui.</p>
<p>— „Aha,“ (zise el în sine, „numai acum s-au isprăvit orgiile, trebuie să mă grăbesc, ca să mai pot vorbi cu Măria-sa înainte de a se culca. “</p>
<p>Într-aceea curtenii dispăruseră. Lambru se întoarse la poartă și voi să intre. Aici era numai o strajă, care-i ținu calea, și-i zise câteva cuvinte ungurești.</p>
<p> Lambru cam cunoștea acestă limbă și înțelese, că i se cerea biletul de trecere; el răspunse, că are să vorbească ceva foarte important cu Măria-sa, iar în loc de bilet făcu să strălucească înaintea ochilor străjii câteva monede de aur.</p>
<p>Soldatul era să ia banii, când un individ, care se preumbla prin curte, se apropia și înfruntă straja pentru că primește bani.</p>
<p>Lambru credea, că acum cauza sa e pierdută. Spre marea sa mirare, străinul îl învită să intre, și după ce-1 măsură de sus până jos cu ochiul său pătrunzător, îl conduse într-un fel de anticameră.</p>
<p>— „Cum văd, dumneata vrei să intri în palat!“ zise el.</p>
<p>— „Înt-adevĂr acesta era scopul meu, și-ți sunt recunoscător pentru că m-ai ajutat să-l împlinesc."</p>
<p>— „Vezi dumneata,“ continuă străinul, „este rău a încerca să corupi străjile. Așa ceva te-ar putea costa libertatea. Trebuie, că ai ceva important aici?“</p>
<p>— „Aș dori să vorbesc cu Măria-sa, și aș da mult, ca să pot fi introdus.</p>
<p>Străinul se uită neclintit la el.</p>
<p>— „Eu aș putea," zise apoi, „să-ți fac acel serviciu altădată, dar acum e mai cu neputință. Măria-sa nu primește la ora aceasta.</p>
<p>— „Eu am însă o afacere foarte grabnică și foarte importantă, care atinge mai mult pe Măria-sa.Lambru apăsă pe ultimele cuvinte.</p>
<p>— „Atunci e altceva. Așteaptă puțin! Eu sunt cămerarul Măriei-sale, mă duc să-i spun ce vrei. Pe cine să anunț?“</p>
<p>— „Comisul Lambru!"</p>
<p>Peste zece minute cămerarul reveni și conduse pe Lambru prin mai multe odăi și coridoare, până ajunseră la odaia de dormit a lui Aron. Cămerarul intră și se înclină înaintea lui Vodă: „Iată, stăpâne, zise el, „boierul în chestiune! </p>
<p>Lambru se plecă până la pământ și se duse de sărută mâna lui Aron, care ședea într-un jilț; apoi se retrase cu respect la câțiva pași.</p>
<p>Aron n-avea aerul omului cumplit, pe care-l arată faptele lui. Fața lui, deși foarte obosită, nu era fără oarecare maiestate. Lui nu-i lipseau înclinările bune, ba chiar oarecare iubire a țării precum a probat-o mai târziu, când a încercat să se unescă cu Mihai pentru a  scăpa de Turci. Era ceva din sângele lui Țepeș în acest Aron, dar societatea oamenilor corupți îl stricase; acum apucase pe calea rea, și numai o minune ar fi putut să-l mai întoarcă.</p>
<p>El se uită lung la Lambru, ca și când ar fi voit să-i citescă în inimă, pe când mâna sa se juca cu mânerul aurit al unui iatagan. Presupusul comis păstra o atitudine plină de demnitate; mușchii feței sale nici nu tresăriră.</p>
<p>— „Ce dorești de la mine?“ zise deodată Vodă.</p>
<p>— „Stăpâne, ceea ce am să spun, pot auzi numai urechile Măriei-tale.“</p>
<p>Aron se uită încă o dată la acest colos și văzu, că e fără arme. El făcu un semn cămerarului, care se depărtă.</p>
<p>Acum Aron așteptă.</p>
<p>— „Stăpâne,“ începu Lambru, „iartă, ca înainte de a dezveli motivele pasului meu, să spun câteva cuvinte despre trecut. — Voi fi foarte scurt,“ adăugă el, văzând, că Aron încruntă sprânceana. — „Eu sunt născut în reședința Sultanilor din părinți scăpătați. Tatăl meu era odată aproape a se sinucide de mizerie și a ne lăsa pe mama și pe mine muritori de foame. Atunci însă o mână puternică i se întinse și răspândi darurile sale asupra nenorocitei noastre familii. De aici înainte eram scutiți pentru totdeuna de chinurile lipsei. Când se afla tatăl meu pe patul de moarte, mă chemă la sine și-mi zise: „Fătul meu, dacă mama ta și tu rămâneți într-o stare destul de bună, acestea ce aveți, să  mulțumiți unui bărbat mărinimos. Acest boier mare a murit, dar a lăsat un fiu, care va avea poate lipsă de sprijinul oamenilor de inimă. Jură-mi, că-ți vei sacrifica toate puterile fizice și morale pentru a servi pe acest tânăr, la al cărui părinte îi datorezi totul." 
— Eu jurai îndată; tatăl meu înainte de a-și da sufletul îmi spuse numele acelui boier. Ei bine, fiul binefăcătorului nostru ești Măria-ta!“</p>
<p>Deși cuvintele lui Lambru erau foarte simple și naturale, scepticul Aron avu un surâs de neîncredere.</p>
<p>— „A! zise el,„înțeleg; ai voi să intri în serviciile mele?"</p>
<p>Lambru surâse cu mândrie.</p>
<p>— „În viața mea," zise el, „am fost destul de îndemânatic pentru a-mi câștiga avere; nu mă împinge trebuința să lingușesc pe cei mari, dar jurământul meu mă provoacă să fiu recunoscător binefăcătorilor mei. Acestea le-am spus, Măria-ta, pentru a arăta motivele, din care am făcut ce am făcut. La suirea Măriei-tale pe tron mama mea murise. Eu mă aflam dară singur în Iași, unde mă retrăsesem în obscuritate, pândind momentul, în care s-ar simți lipsa mea. Prin informațiile mele mă convinsei în curând, că un complot se urzeșce în contra tronului, sau poate a vieții Măriei-tale. Intrai în numărul conspiratorilor pentru a urmări acțiunile lor, și iată, ce am descoperit: Conspiratorii după lungi dezbateri au hotărît să răcoale pe Orcheeni și Roceni, și spre scopul acesta au trimis pe un Domnișor lonașcu să se pună în fruntea lor. Acest tânăr ambițios voiește să sosească cu armata pe neașteptate la Iași. Până atunci adunările s-au întrerupt, dar capii conjuraților și locuințele lor îmi sunt cunoscute. Ajunge un ordin de la Măria-ta, pentru ca ei să fie aduși aici.</p>
<p>Aron rămase un moment pe gânduri. El își zise cu neîncrederea omului pățit, că Lambru putea să fie un șarlatan; dar ce putea pierde el, Aron, prin aceasta? Nu-i era iertat să controleze acțiunile acelui om? De altfel mijlocul cel mai practic era să pună mâna pe acei conjurați adevărați sau presupuși; câteva capete tăiate nu era să schimbe tare numărul victimelor sale. Cu toate acestea nu voia să-i lase lui Lambru un prea mare merit.</p>
<p>— „Oricare ar fi, comise, motivele ce te-au îndemnat a-mi fi folositor,“ zise el, „îți spun drept, că până acum nu mi-ai descoperit lucruri noi. Răscoala Orcheenilor și Rocenilor este un fapt, care mi s-a relatat de oamenii mei. Hatmanul meu este avizat de mult, și în curând felonia acelor supuși va fi pedepsită după merit.“</p>
<p>Lambru își mușcă buza de necaz și păli, dar se stăpâni curând.</p>
<p>— „Cât despre conspirație," continuă Aron, „ea încă îmi era cunoscută în trăsăturile ei principale; numai persoanele, care iau parte la ea, nu-mi sunt deplin cunoscute.</p>
<p>— „Atunci, zise Lambru cu liniște, „văd, că Măria-ta ai cunoștință despre toate, și eu pot să mă retrag? Comisul se înclină cu respect, înecându-și furia, și se îndreptă către ușă. Aron i se păru un adversar mai puțin de disprețuit, decât crezuse la început.</p>
<p>Vodă îi făcu semn să rămână.</p>
<p>— „N-am voit să te batem", zise el cu blândețe, „arătând că până acum nu mi-ai descoperit lucruri noi. Aștept factul cel mai important, numele capilor conspirației."</p>
<p>Lambru reîncepu să spere; dar înțelese totodată, că dacă va descoperi totul, rolul său s-a terminat. Se hotărî deci să fie cu băgare de seamă. Tot din aceste motive denaturase istorisirea deciziunilor conjuraților și nu pomenise nimic de jalba lor la Poartă.</p>
<p>— „Fiindcă Măria-ta o dorește", zise el, „voi mărturisi, că una dintre persoanele cele mai însemnate ale statului este capul declarat; ce-ai zice Măria-ta, când ai afla, că marele Vornic Bucium face parte din conspirație?</p>
<p>— „Marele Vornic Bucium! exclamă Aron, care deveni foarte palid. „Așadar și tu, Vornice! murmură el printre dinți.</p>
<p>— „Cât despre ceilalți, ei încă nu sunt mai pe jos; Logofătul Bârlădenu și Vornicul Paos sunt tot boieri de frunte. Mai sunt încă doi venetici, dintre care unul se dă drept Armașul Stroe, iar celălalt pretinde a fi chiar fiul lui Alexandru-vodă Lăpușnenu." Lambru găsi, că ar fi imprudent să vorbească de necunoscutul președinte al conjuraților.</p>
<p>Aron era ca izbit de trăznet.El nu-și putu ascunde tulburarea, iar Lambru simțea că influența sa crește. Vodă rămase pe gânduri și începu a recunoaște, că trebuie să se servescă de Lambru pentru moment. Într-adevăr numele fiului lui Lăpușneanu pronunțat înaintea poporului putea să fie scânteia, care ar fi aprins incendiul; trebuia dar să lucre cu cea mai mare precauție și să mulcomească pe Lambru.</p>
<p>— „De Bucium, Bârlădenu și Paos voi purta eu de grijă," zise în fine Aron. „Cât despre pretinsul fiu al lui Lăpușneanu, ți-l las în grijă, comise. Dispune de omenii mei, cum îți va plăcea. Ți se va da un ordin de arestare pentru cei doi venetici; lucră cu cel mai mare mister și caută să nu-ți scape oamenii aceia. “</p>
<p>Aron sună și ordonă ca Lambru să fie condus într-altă sală.</p>
<p>Comisul nostru simțea, că câștigase mult devenind stăpânitorul gărzii palatului. Spera acum în averea sa și în coruptibilitatea omenilor pentru a-și ajunge scopurile ambițioase.</p>

<p>V. Cauzele mici produc efecte mari.</p>
<p>Cititorul își va aduce aminte, că un oarecare Veveriță rămăsese înaintea locuinței lui Petru, pentru a pândi mișcările celor doi amici.</p>
<p>Acest Veveriță, deși avea ceva din însușirile animalului, al cărui nume îl purta, totuși era accesibil la simțăminte fragede. Cine e fără greșeală, să arunce în el cu piatra!</p>
<p>Veveriță era dar înamorat.Ce e mai mult, întâmplarea îl așezase chiar în fața locuinței, unde viețuia încântătoarea sa Dulcinea. Când ziceam încântătoare, ne servim de o expresie poetică, pentru a califica obiectul unui simțământ tot atât de poetic. Dacă omul nepreocupat s-ar fi uitat cu atenție la lelița Marghioala — așa se numea obiectul amorului lui Veveriță — poate că i-ar fi găsit multe defecte; dar pentru bunul om, care o vedea prin microscopul iubirii, ea era într-adever încântătoare.</p>
<p>Abia se sculase lelița Marghioala și era încă cu părul nepieptănat, când veni să deschidă obloanele ospătăriei sale — Marghioala ținea ospetărie în fața căsuței, unde locuia Petru —; deodată ea zări pe scumpul ei Veveriță. Pana omenească nu poate descrie ceea ce simți în acel moment acea fiică a Evei — îi zicem așa, fiindcă mama sa se chema Eva. —</p>
<p>Veveriță din parte-și ar fi voit mai bine să intre în pământ, căci funcția sa presentă nu prea era în acord cu dulcile ademeniri ale amorului. Bietul Veveriță luase mare responsabilitate asupră-și, postându-se chiar în fața ospătăriei.</p>
<p>Marghioala făcu zgomot cu obloanele, pentru a-i atrage atenția, și strigă: „Veveriță! Dumneata aici? Frumos din parte-ți să veghezi înaintea ferestrei mele! Vino în casă!“</p>
<p>Ce era să facă sărmanul om? Nu putea spune, că e spion; de altfel puterea simțămintelor sale poetice, și oarecare imbolduri mai puțin poetice ale stomacului îl duseră în ispită. El întră în ospătărie, zicându-și: „Mă voi așeza lângă fereastră și de acolo voi observa tot atât de bine; ba, ce e mai mult, spionarea mea nu va fi bătătoare la ochi.“</p>
<p>Omul propune,Dumnezeu dispune! Dar,să nu anticipăm.</p>
<p>— „Ce vreme urîtă," începu Veveriță conversația cu mult spirit, „și e răcoare afară! Ai avut bună ideea să faci foc în casă.“</p>
<p>— „Deh! Tot era să fac foc pentru ca să gătesc ceva de mâncare. Nu cumva ai poftă să îmbuci și dumneata ceva?“</p>
<p>Veveriță clătină din cap cu întristare și zise cam tărăgănând: „De! vremurile sunt cam grele, nu ne prea dă mâna să facem cheltueli mari."</p>
<p>— „Ah, da, oftă Marghioala, „ba să mai zici! Vremurile sunt tare grele; stăpânirea ne ia și pielea. Îmi spunea tata, că de la fiecare om s-a luat câte un bou fără a-1 mai întreba de sănătate, cică îi trebuie bani lui Vodă. Săracii oameni! Au ajuns după alte toate și fără vite, ca să-și are peticul de pământ."</p>
<p>— „St! făcu Veveriță, uitându-se cu neliniște în toate părțile, „să nu te audă cineva, că suntem pierduți! oamenii lui Vodă nu știu să glumească.</p>
<p>— „Aoleo, maica mea, exclamă curajoasa Marghioala; „atunci, de ce nu ne scoate și limba, ca să nu mai putem vorbi. De când te-ai făcut așa fricos ? Se vede,că ești pe nemâncate! Trebuie să-ți dau puțină inimă! sfârși ea apăsând pe ultimele cuvinte cu un accent duios; Marghioala se părea mulțămită de frumosul ei joc de cuvinte.</p>
<p>Veveriță se crezu obligat să o sărute odată pentru atâta galanterie. Tânăra fată se smulse roșind din brațele lui și se duse de scormoni jarul de pe vatră.</p>
<p>În curând o frumoasă bucățică de carne sfârâia deasupra jarului;iar bietul Veveriță, cu stomacul gol, sorbea mirosul delicios de carne friptă, ceea ce-i mărea încă foamea. Atracția fu atât de mare, încât omul nostru uită, de ce se afla aici și se apropia de vatră, pentru a urmări progresele artei culinare a frumoasei Marghioala. Cine să descrie fericirea sa, când se vezu cu acea bucățică friptă dinainte și cu un ulcior de vinișor pe masă. Să se fi ascuns Heliogabalus dinaintea lui Veveriță!</p>
<p>Amorul nu deschide iubirea vinului; din contră aceste două iubiri se întăresc una printr-alta. De aici vine, că trecuseră zece ore din zi, și Veveriță tot se afla cu ulciorul dinainte, fără să știe încă desigur pe cine iubește mai mult, pe Marghioala sau  mustul viței. Acest studiu comparativ îi cuprinsese atât de mult tote facultățile, încât fericitul Veveriță nu văzsu un bărbat ieșind din casa de peste drum; acest bărbat nu era altul decât Petru.</p>
<p>Să lăsăm pe Veveriță continuându-și interesantele sale studii și să urmărim pe amicul nostru, pe care nu l-am văzut de câteva ore, și care nici nu visa că era pândit și că numai o întâmplare neînsemnată îi permisese să iasă din casă nebăgat în seamă. Altfel relația sa cu Maria ar fi fost descoperită și tânăra femeie ar fi trebuit să sufere soarta conjuraților. Din acestea cititorul va ghici, că Petru se duse de-a dreptul la Maria.</p>
<p>Tânăra femeie era cam tristă. Parcă un presimțămât dureros îi strângea inima. Acum trebuia să se despartă de singura persoană, pe care o iubea din tot adâncul sufletului. Cine știe ce se va întâmpla? Lupta, pe care era să o înceapă Petru, putea să-i curme firul vieții, și atunci ce va face ea singură, părăsită? Oh! gândul acesta îi sfâșia inima și-i aducea lacrimile în ochi. De ce împinsese ea pe Petru într-o aventură nebună? Să fi tăcut, să se fi sacrificat ea singură, dacă trebuia, pentru actul de răzbunare al tatălui și soțului ei; decă ar fi murit în luptă, cel puțin n-ar mai fi suferit. Dar, așa? dacă murea Petru, ultima sa speranță era să fie nimicită. Atunci nici nu-i rămânea alta, decât să-l însoțească în lumea cealaltă.</p>
<p>Petru din contră se găsea într-o stare de mulțumire, pe care de mult nu o cunoscuse, ziua de astăzi era să pună baza fericirii sale viitoare. El intră dar la Maria cu fața surâzândă. La vederea lui tânăra femeie uită gândurile triste, care o torturau, durerea i se împrăștia ca prin farmec și fericirea îi cuprinse sufletul.</p>
<p>— „Scumpă Mario!“ zise Petru după primele dezmierdări ale amorului, „înainte de a ne despărți, îți cer o probă a iubirii tale.“</p>
<p>— „Să vedem! zise tânăra femeie surâzând, deși cuvântul de despărțire pătrunse ca un stilet în inima ei.</p>
<p>— „Spune-mi,femeie divină, dacă un pribeag ca mine te-ar ruga în genunchi să-i procuri cea mai mare fericire, devenind femeia lui, ce ai răspunde?</p>
<p>— „Aș răspunde, că inima mea este de mult a acestui pribeag, de ce nu i-aș da și mâna?</p>
<p>Si ea îi întinse frumoasa ei mânușiță. Petru era ca afară din sine.</p>
<p>— „Îți mulțumesc, zise el. „Oh, cât sunt de fericit ! “ și în paroxismul bucuriei sale, el cuprinse tânăra femeie în brațele sale și o sărută pe frunte.</p>
<p>Maria înroși de plăcere, dar se desfăcu lin din brațele, care o strângeau ca nișe clești.</p>
<p>Un preot fu chemat în grabă și doi sau trei amici vechi serviră de martori. Scurta ceremonie se săvârși în capela din casele Mariei. Un astfel de lucru era cu putință în acele timpuri de tulburare.</p>
<p>— „Acum, că suntem un trup și un suflet", zise Petru, când fură iarăși singuri, „îți pot dezvălui un secret, pe care eu singur l-am aflat astă noapte. Află, draga mea, că pribeagul tău de bărbat este fiul lui Alexandru-vodă Lăpușneanu, și că prin urmare este demn să împartă soarta cu tine. Fericirea mea este cu atât mai mare, că te-ai învoit să te unești cu un necunoscut numai prin puterea amorului tău. Scumpă Mario, noua probă de iubire îmi impune mari obligații, pe care desigur le voi împlini. Condus de puternicul tău amor, mă simt în stare să mă lupt cu universul întreg."</p>
<p>Maria fu surprinsă de descoperirea lui Petru, dar era prea mândră și-și cunoștea prea mult valoarea personală și prețul numelui ei, pentru a nu se crede demnă de un Domnișor.</p>
<p>— „Descoperirea ta este înt-adevăr neașteptată, zise ea, „dar împrejurarea aceasta nu va schimba întru nimic simțămintele mele. Mă dore însă sufletul, că trebuie să ne despărțim, când fericirea începe a ne surâde. Și oare cunoșterea numelui tău nu-ți impune datorii noi, care te vor sili să mă uiți, să mă sacrifici pentru ele? Vezi, amicul meu, sunt destul de curajoasă și știu care sunt îndatoririle bărbaților, dar când mă gândesc, că aceste îndatoriri te-ar putea face să mă uiți, mi se pare că ar trebui să mor.</p>
<p>— „Scumpă Mario!“ zise Petru îmbrățișându-și soția. „Fii liniștită! Oricare ar fi datoriile mele și oricare soartă mă așteaptă în viitor, fii sigură, că tu ești mobilul care mă va împinge la toate faptele. Oh! să nu dea Dumnezeu ca să fii silit a alege între tine și patrie, căci mi-ar fi frică să nu înjosesc numele strămoșilor mei. 
— Dar la ce, aceste gânduri triste? Despărțirea nostră va dura câteva zile, în curând mă voi întoarce triumfător, și atunci .... atunci .... vei vedea, sfârși el cu fața iluminată de plăcere.</p>
<p>De aici încolo conversația celor doi soți luă o întorsătură mai fragedă, pe care nu o vom urmări, pentru că pana nu poate da decât o palidă idee despre fericirea unor astfel de momente. Destul,că ei uitară supărarea, uitară pericolele, care-i amenințau, uitară universul, ce zic, uitară dumnezeirea, și legănați în îmbătătoarele iluzii ale puternicului lor amor se crezură în paradis.......</p>
<p>Începea să se însereze, când Stoica, argatul fidel al Mariei, veni să anunțe tinerilor soți, că toate pregătirile sunt făcute și că în curând se pot pune pe drum. Petru spuse, că trebuie să mai meargă acasă, pentru a da prietenului său Stroe cele din urmă instrucțiuni.</p>
<p>Casa Mariei avea în fund o mare și frumoasă grădină, din care prin niște străzi mici și misterioase putea ajunge cineva nebăgat în seamă până afară din oraș pe drumul cătrăe Orchei. Caii de drum erau să aștepte în fundul grădinii, unde va apărea Petru travestit la 10 ore seara. Aici își vor lua adio cei doi soți, iar Petru cu Stoica vor porni nebăgați în seamă cătră Orchei.</p>
<p>După aceste dispoziții, Petru sărută încă o dată pe Maria, și ieși prin fundul grădinii pentru a studia locurile mai bine. Pașii săi nu făceau niciun zgomot, căci un tapet gros de iarbă verde se întindea sub picioarele sale. Numai portița grădinii scârțâia ușor, când se deschise. La acest zgomot o umbră se desfăcu de zidul înalt, care înconjura grădina, și dispăru repede în labirintul de străzișoare. Petru abia întrevăzu acea umbră, și absorbit, cum era, de fericirea lui fără margini, nu se gândi la ea mai departe, ci-și continuă drumul.</p>
<p>Când era să înconjure colțul unei străzișoare pentru a trece în strada mai largă, în care se afla locuința sa, o ceată de vreo 20 de oameni înarmați trecu pe dinaintea lui. Această ceată era condusă de un colos cu fața mascată, iar oamenii înarmați purtau uniforma gardei ungurești a lui Aron.</p>
<p>Patru dintre aceștia gardiștii duceau un fel de pat improvizat din scânduri, acoperit cu o manta. Petru era să treacă fără a se uita la acești omeni, care încă nu-l băgaseră în seamă. Astfel de runde făcea des garda lui Aron, pentru a speria lumea:</p>
<p>Dar unul dintre cei patru, care duceau patul, se împiedică de o piatră mare din stradă — fenomen destul de des pe timpurile acelea. — El căzu lungit la pământ, și în căderea sa atrase și pe soțul său din dreapta. Patul se răsturnă cu zgomot , mantaua căzu și dezveli corpul unui om plin de sânge. Acest om scoase un geamăt de durere. Petru, care trecea chiar atunci pe lângă cei patru oameni, tresări și se uita la fața rănitului. Cât de mare fu mânia și durerea sa, când recunoscu palida figură a lui Stroe! Părul lui alb și venerabila lui barbă erau pătate de sânge; iar ochii lui inteligenți erau închiși.</p>
<p>Ca un leu înfuriat, Petru cu o singură mișcare înlătură pe oamenii, care voiau să introducă iarăși ordinea, și se plecă asupra rănitului.</p>
<p>— „Stroe! amicul meu,“ strigă el cu o voce sfâșietoare. „Scolă-te, sunt eu, Petru al tău, care te cheamă!"</p>
<p>— „Făt-Frumosul! Făt-Frumosul!“ strigară deodată Cobuz și Veveriță.</p>
<p>Conducătorul acestei cete se apropia și zise cu o voce de contrabas, care trăda pe Lambru:</p>
<p>— „În numele legii ești prins. Este ordinul Măriei-sale.“</p>
<p>"-Nu recunosc nimănui dreptul să mă aresteze," zise Petru ridicându-se, „eu sunt sudid al Sultanului, și vă cer socoteală pentru că ați ucis pe acest bătrân.</p>
<p>Lambru făcu un semn și doi soldați se apropiară pentru a lega mâinile lui Petru. Acesta observă mișcarea lor și-i lăsă să se apropie; când voiră ei să pună mâna pe Petru, acesta îi apucâ de piept și îi izbi cu putere unul de altul. Sărmanii oameni căzură amețiți la pământ. În rangurile soldaților se auzi un strigăt de admirare.</p>
<p>— „Pitici nemernici!“ strigă Lambru cu necaz și se apropia singur de Petru. Colosul se mișcă cu atâta repeziciune, încât tânărul nu apucase să se descurce încă de adversarii săi. Brațele lui Lambru cuprinseră pe dindărăt talia și brațele lui Petru și le strânseră ca între niște</p>
<p>cătușe, apoi colosul ridică pe tânărul bărbat și voi să-l trântească la pământ. Petru își dezvoltă atunci elasticitatea minunatelor sale membre; asemenea animalelor din genul pisicilor căzu el tot în picioare cu toată puterea și repeziciunea trântelei. Abia atinseră picioarele sale pământul, și mușchii săi de fier se încordară; prin această opintire brațul drept deveni liber și scoase junghiul de la brâu; totodată trupul său elastic se întoarse ca al unui șarpe și fața lui atinse pe a lui Lambru.În același moment și cu repeziciunea fulgerului junghiul lui Petru lovi pieptul colosului. Dar oțelul se rupse. Lambru purta pieptar de zale sub îmbrăcămintea sa.</p>
<p>— „Acum ești al meu, puiule!“ rânji acesta. „Haide, copii, puneți mâna pe el!“</p>
<p>Lambru încă nu isprăvise cuvintele acestea, când o poartă din față se deschise fără zgomot și vreo doisprezece individi mascați năvăliră asupra soldaților.</p>
<p>— „Moarte!“ strigă o voce vibrantă de bariton.</p>
<p>— „Președintele conjuraților!“ țipă Lambru și lăsând pe Petru se aruncă asupra noului adversar.</p>
<p>— „Da, eu sunt, viperă,“ răcni baritonul, iar greul buzdugan din dreapta sa lovi în frunte pe șeful gărzii lui Aron.</p>
<p>Lambru oftă o dată, pe urmă se prăbuși asemenea unui bou lovit de securea măcelarului; sângele izbucni pe ochi și pe gură.</p>
<p>— „Uite coroana!“ murmură el și-și dete sufletul.</p>
<p>Când văzură soldatii pe șeful lor căzând, nu mai încercară să reziste în contra unor adversari atât de teribili ci o tuliră la fugă în toate părțile. Oamenii mascați ridicară pe Stroe, care tot era leșinat. Președintele conjuraților apucă pe Petru de mână și-l târî cu sine în curte, unde-i urmară și soții lui. Apoi poarta se închise.</p>
<p>Zidul curții înconjura o casă deșertă; proprietarul ei se pribegise cu toată familia pentru a scăpa de urgia lui Aron.</p>
<p>Baritonul, care rămase tot mascat, scoase o cheie din buzunar și deschise o ușă ferecată, care conducea în celar, și se scoborî pe niște trepte. Soții săi îl urmară purtând trupul neînsuflețit al lui Stroe. Ajungând în a treia încăpere a acestor bolte, președintele conjuraților înlăturâ o bute goală și niște sfărâmături de scânduri. Atunci se arăta o gaură destul de mare, prin care se strecurară conjurații și ajunseră într-o galerie subterană. Președintele aprinse o făclie și după câțiva pași se coborî pe niște trepte într-un fel de fântână seacă.În peretele din drepta el înlătură câteva petre, care formau zidul fântânii, și trecând pe aici conduse pe conjurați într-o altă galerie. După câțiva pași tavanul și păreții se depărtară, formând astfel o sală subterană, unde se vedea o masă, câteva scaune și un pat.</p>
<p>Stroe fu depus pe pat, iar Petru îngenunchea lăcrimând la căpătâiul lui.În timpul acesta președintele conjuraților se apropie de o firidă, și aici dintre mai multe sticluțe alese una care conținea o licoare roșiatică. Apoi se apropia de pat și cercetă rănile lui Stroe. Afară de o rană adâncă la cap, făcută de un buzdugan, și de alte răni mai neînsemnate, bătrânul armaș avea o împunsătură de junghi în regiunea inimei. Necunoscutul clătină din cap cu îngrijorare; sângele nu mai curgea din rana, pe care se formase un fel de crustă.</p>
<p>— „Amicul nostru e pierdut!" zise el; „dacă i s-ar fi legat rănile la timp, pentru a împiedica scurgerea sângelui, poate ar mai fi rămas speranță de scăpare. Tot ce pot face este să-l deștept pentru vreo jumătate de oră.“</p>
<p>Petru rămase cu ochiul svântat. După ce trecuse prima impresie a durerii, tânărul luase iarăși stăpânirea asupra simțămintelor sale. El se gândea acum numai la modul cum să-și răzbune amicul ucis cu lașitate.</p>
<p>Președintele conjuraților desfăcu buzele lui Stroe, și-i turnă în gură câteva picături din licoarea roșie. Rănitul deschise ochii pentru un minut, apoi îi închise iarăși.</p>
<p>Necunoscutul repeta încă o dată aceeși operațiune. De astă-dată bătrânul Stroe își veni în fire. El deschise ochii de tot și căuta împrejur, asemenea unui om, care nu știe unde se află. El recunoscu pe fiul său adoptiv, care tot îngenunche la căpătâiul lui, și o rază de bucurie luci din ochiul său aproape a se stinge. El voi să-i întindă mâna, dar puterea îi lipsi și brațul abia ridicat recăzu cu greutate alături cu corpul său. Apoi voi să vorbească, dar numai buzele i se mișcară; sonurile vocii sale rămaseră în gâtlej.</p>
<p>Necunoscutul avu milă de sărmanul bătrân; el îi turnă în gură încă câteva picături din licoarea sa însuflețitoare. De astă dată deși vocea lui Stroe, deși foarte slabă deveni inteligibiă </p>
<p>— „Mulțumesc lui Dumnezeu, că ai scăpat, scumpul meu copil,“ zise el uitându-se cu duioșie la Petru. „Credeam, că ai căzut ca mine victima acelor mizerabili. Dar nu mai sta în țara aceasta. Fugi, până nu ajungi în mâinile tiranului.“</p>
<p>— „Să fug? Să părăsesc pe Maria?“ La acest nume, președintele conjuraților tresări ca deșteptat dintr-un vis.</p>
<p>— „Ea e acum femeia mea,“ adăogă Petru; „nu mai vreau să mă despart de ea!“</p>
<p>— „Fugi,“ zise Stroe, „și ia-ți soția cu tine. Libertatea ei încă va fi amenințată. Trădarea s-a strecurat în sânul nostru.“</p>
<p>— „Dar întreprinderea nostră ce va deveni? Am să vorbesc cu Orcheenii și Sorocenii.</p>
<p>— „Acum e prea târziu,“ zise necunoscutul. „Trupele lui Aron sunt gata de plecare; se vede că vodă e prevenit și se duce să sugrume revolta în lege. Cred și eu,că e mai bine să fugim cu toții, înainte de a se  surpa pământul sub picioarele noastre.“</p>
<p>Petru sta la îndoială.</p>
<p>— „Să părăsim noi patria", suspina el, „să o lăsăm în prada lui Aron! Mai bine să murim!“</p>
<p>— „Vom reveni, când va fi momentul potrivit," observă necunoscutul.</p>
<p>— „Și până atunci Moldova va deveni o ruină." Stroe, care slăbise și mai tare, își reculese încă o dată puterile, și zise cu o voce care semăna mai mult a suspin.</p>
<p>— „În numele maicii tale, te încurajez să fugi îndată. Jură aceasta unui om, care moare.</p>
<p>Petru se uita cu milă la Stroe. Acesta nu mai putea vorbi, dar ochii săi rugători și triști avură o elocință atât de puternică, încât tânărul fu mișcat adânc.</p>
<p>— „Fie,“ zise el cu lacrimi în ochi! „Voi pleca!“</p>
<p>Fața lui Stroe se ilumina de bucuria; încă o privire de recunoștință ieși din ochii săi, și sufletul său curat se îndrepta cătră locașul drepților..........</p>
<p>Era între nouă și zece ore sera, așadar încă departe de momentul, în care trebuia să se afle Petru în grădina Măriei, pentru a pleca la Orchei însoțit de Stoica. Cerul era senin și stele nenumerate străluciau ca niște petre scumpe. Deși nu era lună, scânteile argintii ale firmamentului erau de ajuns, pentru a împrăștia întunericul.</p>
<p>Pe timpul acesta se putea observa o ființă omenească, ce se apropia cu repeziciune de grădina Mariei. Zicem ființă omenească, deoarece la prima vedere n-ar fi putut cineva spune, de era un bărbat sau o femeie. Costumul larg se apropia de al femeii, fața era acoperită cu un văl alb, iar tâmplele împodobite cu o cunună de foi de pelin și de alte flori. Lucrul cel mai ciudat însă, era o sabie goală, pe care acea ființă o purta în mână și al cărei tăiș lucea resfrângea razele cerului. Ar fi zis cineva, că e Iudita ducându-se să ucidă pe Holofern, dar Iudita cu fața acoperită. Cu toate acestea talia înalta, pasul sigur și mare, mișcările hotărîte și bărbătești trădau pe representantul secsuluî tare. Și într’adever, decă un pacinic cetățen al lașilor ar fi văzut acea ființă, i-ar fi dat îndată un nume, ar fi zis că e un călăraș, și acesta cu atât mai ușor că era între înnălțare și Rusalii, adică perioada călușeilor. Așadar călușelul nostru se apropia de grădină și, asemenea unui om care cunoaște bine locurile, deschise portița din fund și pătrunse în acel paradis al Mariei. Atunci se opri, își ridica vălul și-și șterse fața palidă, unde izvorîseră mărgăritare de sudore. Cine Far fi vedut în acest moment la lumina argintie a stelelor ar fi dis că e Petru, dar Petru îmbătrânit de câți-va ani, Petru cu fața seriosă, cu buzele contractate de durere, cu ochiul cufundat în orbită și strălucitor de un foc sombru.</p>
<p>Repaosul lui dura o secundă. Apoi acest om de fier, care se luptase atâta de două zile , fără să fi închis ochiul un minut, își aduse aminte de ce venise aci. El se uitâ în drepta și în stânga pentru a vedea pe Maria, pe Stoica și caii de drum. Nicio urmă. Tot atunci își aduse Petru aminte, că portița grădinei era descuiată afară din obicei.</p>
<p>— „Desigur e încă prea curând,“ își zise el, „Maria va fi în casă, iar portița au lăsat-o descuiată pentru a nu mă face să aștept. “</p>
<p>Apoi cu pași repezi înainta spre locuință. Aici găsi servitorii în disperare.</p>
<p>— „Ce înseamnă acestea? Unde e stăpâna voastră?“ întrebă Petru cu neliniște.</p>
<p>— „Aoleo, domnule! Ce-o mai fi și-asta ?“ se văita o bătrână, când văzu acel om în costum ciudat.</p>
<p>— „Piei nălucă!“ strigă un argat, făcându-și cruce. „Se vede, că se apropie sfârșitul lumii, de se întâmplă atâtea.“</p>
<p>Petru își dezveli fața cu nerăbdare, și atunci servitorii îl recunoscură.</p>
<p>— „Să trăiești, Măria-ta! zise bătrâna. „Măria-sa coconița nu mai e acasă și ea începu iarăși a plânge.</p>
<p>— „Nu e acasă? Dar unde-i ? Ce s-a făcut ? Vorbește!“</p>
<p>— „Vai de noi, și de noi! A venit un rădvan cu mulți oameni înarmați și au luat-o pe coconița și pe jupân Stoica și i-au dus.“</p>
<p>-— „Când și unde i-au dus? N-a lăsat coconița nicio vorbă pentru mine?</p>
<p>— „Unde i-au dus, nu știm!“ zise un servitor mai cu sânge rece. „O fi trecut ca un sfert de ceas de atunci. Oamenii înarmați păreau a fi de la stăpânire. Când a trecut coconița pe lângă mine, mi-a șoptit la ureche: De va veni Petru, spune-i, că am zis să fugă îndată. Iată tot ce știm, Măria-ta! “</p>
<p>Petru nu voi să afle mai multe, ci se repezi pe poarta cea mare în stradă. Era lucru evident, că pe Maria o duceau la palat. Desigur, ea devenise suspectă și Aron se folosise de acest pretext pentru a o căpăta în puterea sa. Până la palat putea să fie o jumătate de oră, așadar,  Petru putea să ajungă rădvanul pe drum. Ce voia să facă, el singur nu știa! Să scape pe Maria, era singura Iui dorință!</p>
<p>Începu să alerge, întrucât îl ierta costumul său ciudat, pe străzile, care conduceau mai direct către palat. Zelul său fu răsplătit, căci în curând auzi el uruitul rădvanului, care înainta în pasul calului pe pardoseala mizerabilă a străzilor.În umbra nopții descoperi și o ceată compactă de oameni care înconjurară rădvanul din toate părțile. Atâta îi fu de ajuns. Petru înțelese, că soția lui, Maria, unica ființă care-l mai lega de viață, sufletul lui, viața lui era în acel rădvan. A muri sau a o scăpa era devisa lui. Era o nebunie a se lupta în contra unei cete de treizeci de oameni, dar Petru nu judeca mai departe. Capul îi era amețit, casele începeau să se învârtă împrejurul lui, puterile îl părăseau. Cea din urmă nenorocire zguduise această organizație de fier.</p>
<p>Atunci o șuierătură ascuțită și lungă străbătu aerul liniștit al nopții. Era semnalul de întâlnire al conjuraților. Petru vârî mecanic degetele în gură și răspunse printr-o șuierătură identică; apoi se repezi în urma rădvanului. Dar, înainte de a-l fi ajuns, un fel de toropeală necunoscută îi cuprinse toate simțurile. Peste o secundă vederea îl părăsi, auzul i se tulbură. Înaintea ochilor săi se jucau figuri bizare, iar în urechile sale sunete confuze vîjâiau ca valurile mării obișnuite de vânturi turbate. Apoi picioarele i se împleticiră, și sărmanul tânăr căzu la pământ ca o masă neînsuflețită. Omul de fier era învins!</p>
<p>Rădvanul și cu oamenii, care-l însoțeau, abia dispăruseră la colțul unei străzi, când se auziră tropote de cai, și peste o secundă zece călușari se opriră în locul unde zăcea Petru și unde hainele sale de culoare deschisă îl distingeau în umbrele nopții. Unul din acești călușari sări de pe cal, luă pe Petru în brațele sale, ca pe un copil adormit, și împreună cu el sări iarăși în șea.</p>
<p>— „Provedență, când te vei sătura de a ne prigoni? vibră o voce indignată de bariton, pe când un cap mândru se îndrepta protestând către cer.</p>
<p>Apoi acest călușar, care nu era altul, decât capul conjuraților, porni în galopul calului său purtând corpul neînsuflețit al lui Petru. Ceilalți călușari îl urmară și dispărură cu toții în noapte. — Unde se duceau?</p>
<p>În exil.</p>

<p>VI. Aron. </p>
<p>În aceeși zi era ospăț mare la Aron. Afară de alți  boieri de frunte, se afla la masă și Marele-Vornic Bucium, Logofătul Bârlădenu,Vornicul Paos. O persoană a cărei prezență deștepta oareare mirare între boieri,era Vornicul Ureche; acest boier vechi se ținuse până acum departe de curte.Înțelepciunea și experiența lui erau cunoscute de toată lumea; numele lui deștepta încrederea în popor, de aceea toți boierii, atât moldovenii cât și venetici, se mirau,cum de Aron lăsase pe Ureche afară din cercul său. Poate că și înțeleptul boier se ferise până acum de a veni în atingere cu tiranul. Poate că Aron simțise acum tronul șovăind sub el, și de aceea voia să se ia cu binele pe lângă popor, arătând favoruri lui Ureche. Este drept că vodă era de o amabilitate deosebită față cu acel boier de frunte, care din parte-și se ținea în rezerva cea mai mare.</p>
<p>La curte, purtarea Domnului se reflectă asupra curtenilor. De aceea toți boierii se întreceau a face ochi dulci lui Ureche, care mai bine ar fi voit să se afle în tara leșească, decât sub ochii vicleni ai lui Aron.</p>
<p>Bucium, Bârlădenu și Paos din parte-le făceau figura cam posomorâtă. Ei presimțeau vreo nenerocire și căutăturile lor păreau a zice: „de ce nu ne-am căutat de drum până mai era timp ?“</p>
<p>Masa era către sfârșit. Boierii de serviciu, atât cei mari, cât și cei mici își primiseră blidul de bucate, pe care-l da vodă de pe masa sa în semn de grație domnească. Ei mâncaseră și băuseră în despărțământul cel mai de aproape de sala cea mare unde se ținea ospățul, și întorcându-se la masa domnească purtau de grijă ca Paharnicii să dea vin de băut boierilor,Stolnicii să ducă bucatele de pe masă și să aducă altele,Camerierii să schimbe tăierile; cu un cuvânt să meargă toate după regulă.</p>
<p>Armașii, cu buzduganele lor, stăteau la capătul mesii, ca gardă a Domnului.</p>
<p>Până acum se băuseră câteva pahare cu vin fără ordine și capetele se cam înfierbântaseră; mai băură toți câte un pahar mare întru mulțămire pentru grația și îndurarea divina; apoi un al doilea întru sănătatea împăratului, fără însă a pomeni vreun nume.</p>
<p>Acum se scula Mitropolitul și în câteva cuvinte lingușitoare închina în sănătatea lui Aron. Boierii, auzind acest nume, se sculară de la masă si se asezara în rândul cuvenit în mijlocul sălii. Mitropolitul își termină rugăciunea, făcu cruce în fața Domnului și-i dete binecuvântarea. Acum Aron trebuia să bea. Dar el nu bău. Călcând peste ceremoniile folosite el vorbi:</p>
<p>— „Boieri, și căpitani, zise el. „Domnia mea, desigur, n-a adus mare binecuvântare asupra Moldovei!  Este vina mea dacă poporul s-a corupt și nu mai e în stare să poarte arma falnică a strămoșilor săi? Vina mea este, decă țăranul s-a lenevit, și contribuțiile necesare trebuiesc adunate cu sila? Oricum ar fi, voi n-aveti de ce vă plânge. Binefacerile mele v-au acoperit, indulgența mea a pus perdea peste acțiunile voastre. De la voi, cel puțin, mă așteptam la sprijin! Ei bine, m-am înșelat! Din rangurile voastre s-a născut tulburarea. “</p>
<p>Un murmur între ascultători protestă în contra acestei acuzări. Bucium, Paos și Bârlădenu nu ziseră nimic, dar deveniră foarte palizi.</p>
<p>Aron continuă:</p>
<p>— „Îmi place să constat, că cei mai mulți dintre voi sunt nevinovati. Dar tu nu zici nimic, Vornice Bucium, pe care te-am înălțat, din grația mea, la unul dintre rangurile cele mai însemnate? Voi nu zicețî nimic, Logofete Bârlădenu și Vornice Paos, pe care bunăvoința mea v-a făcut boieri mari? Voi nu zicețî nimic și păliți, pentru că simțiți crima apăsând umerii voștri. Voi conspirați, voi răsculați pe Orcheeni și Soroceni; acesta e prețul binefacerilor mele?</p>
<p>— „Stăpâne, murmurară cei trei, „viața Măriei-tale ne era sacră!"</p>
<p>— „Viața mea? Ce-mi folosește viața fără tron și fără sceptru? Așadar, recunoșteți singuri că ați voit să mă detronați? Vă acuz de înaltă trădare, și capetele voastre sunt ale călăului!</p>
<p>Vornicul Bucium își înnălțâ capul cu mândrie și zise măsurând pe Aron cu căutătura sa severă.</p>
<p>— „Ei bine, fie! Să murim! Câți alții n-au murit înaintea nostră? Câți vor mai muri după noi? Dar, bagă de seamă, Aron sângele nostru va cădea asupra capului tău! Moldova ruinată, poporul corupt, sunt operele tale sevârșite într-un timp atât de scurt. Răzbunarea cerească nu va întârzia! Sunt mulți, care, ca noi, au jurat pierderea ta! Tremură pe tronu-ți, căci în curând vei cădea de pe el!</p>
<p>Mulțimea lingușitorilor indignată începu să murmure:</p>
<p>— „Ne arunci în față binefacerile tale, continuă Bucium. „Crezi, că suntem în stare a primi binefacerile unui tiran? Am voit să servim țării, să fim mai aproape de tine, pentru a te putea lovi mai sigur! Aruncă acestor câini, care te împresoară, fărâmituri de la masa ta! Noi, n-avem ocară de acoperit, nouă nu ne trebuie milă domnească! Noi știm a muri, dar vom fi răzbunați!“</p>
<p>Curtezanii rușinați își ascundeau furia, făcând mare zgomot, cu tot respectul ce-l datorau lui vodă.</p>
<p>Aron palid de furie făcu un semn și îndată câțiva soldați de gardă intrând legară mânile celor trei acuzați, care ieșiră cu capul sus și privirea mândră.</p>
<p>Adunarea amuțise.</p>
<p>—- „Acum, amicii mei, mai zise Aron după ce se liniști, „este timpul să-mi arătați, că-mi sunteți fideli! Am lăsat să vi se dea de știre, ca mâine dimineață să fiți gata de drum. Acum voi adăuga, că inamicii noștri sunt Orcheenii și Sorocenii, în frunte cu pretendentul conjuraților, lonașcu. Sunt sigur că va ajunge să vă arătați, pentru ca rebelii să fie nimiciți. Să trăiți!</p>
<p>— „Să trăiești Măria-ta!“ strigară curtenii și căpitanii.</p>
<p>— „Acum, Vornice Ureche, sfârși Aron, „pentru a arăta poporului că eu îi doresc binele, dacă mi-l dorește și el, te însărcinez cu treburile țării în lipsa mea, vei fi Marele-Logofăt.</p>
<p>Ureche se înclină cu o față, ca și când Aron l-ar fi dat pe mâna călăului. Acest boier pățit înțelegea că favoarea lui Aron este numai o cursă.</p>
<p>Atunci vodă bău. Tunurile bubuiră și toate muzicile răsunară. După Aron bău Mitropolitul dintr-un pahar de argint, și pe rând toți boierii doi câte doi. După ce golea paharul, fiăcare se ducea de săruta mâna lui vodă, în curând, așezându-se toți la masă si paharele începând a circula din nou, impresia produsă prin incidentul descris se împrăștia și veselia domni iarăși în adunare. Numai Ureche sta mâhnit, cu fața palidă și privirea stinsă, iar Aron îl observa cu coada ochiului.</p>
<p>într-aceea înserase si marele Medelnicer aducând luminile le puse pe masă. Toți oaspeții se sculară și se închinară către Aron. Acesta puse șervetul pe masă spre semn că ospățul era terminat. Postelnicul cel mare lovi atunci pământul cu bățul său de argint, și boierii care mai puteau sta pe picioare, se sculară, pentru a pleca, iar ceilalți, în număr destul de mare, se chefuiseră destul de bine pentru a trebui să fie duși de la masă pe sus.</p>
<p>Întâmplările zilei acesteia și lucrările, pe care le mai avea de împlinit, îl făcură pe Aron să renunțe pentru astăzi la cina zgomotoasă și petrecerile obișnuite peste nopte. El se așeză dar singur la cină către ora zece seara și începu a gustări fără poftă din feluritele mâncăruri, pe care i le punea înainte cămerarul său fidel. Acesta era singura persoană, pe care o suferi astăzi, vodă la masă. El ordonase ca nimeni să nu-l deranjeze, și despre toate ce se vor întâmpla să-i raporteze Caracal — așa se numea cămerarul. — Sunt momente, în care Domnii cei mai tirani simt lipsa de a avea vreo persoană, căreia să se poată încrede fără rezervă. Caracal era una din acele ființe devotate, care nu întreabă, dacă obiectul afecțiunilor sale are greșeli sau nu, ci i se jertfește fără rezervă ca un adevărat eroism demn de o cauză mai bună. Caracal vedea în Aron un om superior, un fel de semizeu împodobit de fantezia sa cu toate calitățile bune. Slăbiciunile lui vodă, defectele sale, nu existau înaintea ochilor orbiți ai acestui fidel servitor.</p>
<p>De altfel Aron îi era recunosctor pentru acest devotament , punând toată încrederea în el și arătându-i o simpatie rară acestui Domn. De altfel nici nu era mijloc a nu rămâne încântat de acest tânăr cămerar. Fața lui era albă și fragedă ca a unei femei; încă nu se vedea urmă nici de mustață nici de barbă. Părul atârna în bucle mătăsoase de un negru strălucitor pe umeri destul de largi pentru statura și vârsta lui. Ochiul lui negru era visător și profund, iar trăsăturile feței de o finețe deosebită. În sfârșit formele corpului rotunde și proporționate făceau din Caracal o ființă încântătoare. Nu era dar minune dacă Aron simțise topindu-i-se inima de gheață în fața razelor devotate ce ieșeau din acei ochi minunați.</p>
<p>De câte ori intră cămerarul, Aron îl privea cu nerăbdare și-i zicea mecanic:</p>
<p>’) Vezi: Descrierea Moldovei, de principele Cantemir pagina 103.</p
<p>— „Nicio veste, Caracal?</p>
<p>— „Niciuna, Măria-ta!“ răspundea acesta și schimba mâncărurile, pe care Aron abia le atinsese.</p>
<p>Vodă simțea, că joacă partida decisivă. I se putea întâmpla să cadă în luptă, și amenințările lui Bucium îl făceau să se teamă.</p>
<p>Trecuseră zece ore, când intră Caracal cu fața palidă si buza tremurândă:</p>
<p>— „Stăpâne, zise el,comisul Lambru a fost ucis și cei doi conjurați au scăpat.</p>
<p>— „Ce spui? strigă vodă sărind de pe scaun.</p>
<p>— „Da, stăpâne! zise Caracal și istorisi toată întâmplarea, pe care cititorii o cunosc.</p>
<p>— „Afurisiți oameni! exclamă vodă. „Și hăbăucul acela n-a avut altceva de lucru decât să moară într-un astfel de moment? Poruncește să plece îndată oameni, care să cerceteze tot orașul. Spionii să-i conducă prin subterane, pe unde trebuie să se ascundă acei mizerabili. Îndată, Caracal, auzi? Lucrul e faorte grav!</p>
<p>— „Da, stăpâne, zise cămerarul și ieși.</p>
<p>Aron începu a se preumbla neliniștit prin camera sa. Agitația internă se oglindea pe fața lui, căci acum vodă era singur, n-avea grijă să se stăpânească și să se ascundă dinnaintea cuiva.</p>
<p>Nu trecuseră zece minute, de când ieșise Caracal, când se auzi uruitura unui rădvan, care intră în curte. Vodă tresări. Își aduse aminte că dăduse ordin să se aresteze o femeie, care după raportul spionilor a stat în relație cu pretinsul fiu al lui Lăpușneanu. Cămerarul intră.</p>
<p>— „Stăpâne, zise el, „oamenii însărcinați să prindă pe Maria, văduva lui Băleanu, s-au întors. Ce să se facă cu acestă prizonieră? Cuvintele lui Caracal aveau un ton apăsat, neobișnuit, pe care însă vodă, în agitația sa, nu-l băga în seamă.</p>
<p>— „Să se introducă în camera albastră, zise Aron. „Această femeie va trebui să moară cu ceilalți conjuraț.Înainte de aceea voi vorbi cu ea, poate voi afla ceva despre pretinsul fiu al lui Lăpușneanu. 
— Du-te, Caracal, și pune dorința mea în lucrare.</p>
<p>Când se întoarse cămerarul, Aron era gata să iasă din odaia sa.</p>
<p>— „Luminează-mi până la camera albastră! zise vodă.</p>
<p>(Va urma.)</p>
<p>În camera albastră instala Aron pe aceia, pe care voia să-i spioneze înainte de a vorbi cu ei.</p>
<p>Vodă și camerarul seu Intrară într’o odae vecină, de unde printr’o disposițiune secretă și ingeniosă puteau privi la persdnele din camera albastră fără a fi însuși veduți.</p>
<p>Vodă se uită prin fereastra secretă și o exclamare de surprindere și de plăcere ieși din pieptul său. Caracal își mușcă buza și fața sa arăta o emoție neexplicabilă.</p>
<p>Exclamarea lui Aron era motivată prin frumusețea divină a Mariei. Fericirea fusese scurtă pentru tânăra femeie. Abia ajunsese a fi soția lui Petru și pe când sufletul ei, încurajat prin cuvintele soțului ei, începea a se încălzi la razele speranței, speranța unui viitor fericit; atunci o mână crudă veni să rupă legăturile formate de amor. În primul moment Maria nu prea șTiu ce i se întâmplă. Lovitura fusese atât de teribilă și de neașteptată, încât sărmana femeie crezu că moare. În curând însă natura ei bravă si mândră învinse. Speranța în Dumnezeul dreptății, încurajarea puternicului ei amor, îi dădea tărie pentru a susține lupta în contra unui inamic teribil. Judecând după uniforma celor ce o arestaseră și după drumul făcut cu trăsura, judecând după luxul care domnea în cameră, unde se afla, ea era convinsă că a ajuns în puterea lui Aron. De ce fusese adusă aci? Desigur din motive politice. Dar dacă legătura ei cu Petru era cunoscută de vodă, atunci Petru însuși era persecutat, poate chiar prizonier! La această gândire inima i se sfâșia, curajul i se sfărâma. Maria căzu zdrobită în genunchi și se afla încă în această stare când o văzu Aron.</p>
<p>Cât era de frumoasă! Părul ei negru, despletit, cădea în bucle bogate și strălucitoare pe umerii ei până la pământ. Admirabilii ei ochi albaștrii se uitau spre cer cu o expresie de disperare și de rugăminte intimă. O lacrimă</p>
<p>curgând din el alunecă încet pe palida ei față, al cărui oval perfect amintea o madonă a pictorilor italieni. Gura rumenă, întredeschisă, șoptea o rugăciune, iar mâinile împreunate pe pieptul ei rotund, parcă voiau să împiedice inima de a i se zdrobi.</p>
<p>Peste toată ființa ei era revărsa o grație cerească, o lumină serafică; ea semăna cu maica Domnului rugându-se pentru fiul ei, părea o martiră înainte de sacrificiu. Rugăciunea cu încetul revarsă mângâierea pe fața ei palidă de suferință. Durerea durase numai câteva ore, și totuși urmele ei se vedeau pe acel obraz îngeresc. O rază din cer scoborîndu-se în acestă inimă curată, îi însuflă din nou speranță și încredere în puterea, care conduce destinele lumii.</p>
<p>Iar Aron sta nemișcat, uimit, fermecat de acea frumusețe supranaturală, pe care el nici nu o visase în mijlocul orgiilor sale, în brațele amantelor sale voluptoase, sau între lacrimile victimelor sale. Lui i se părea că o aureolă împresoară acel cap de martiră. Sufletul lui oțelit în fărădelegi se simți subjugat de acea rază cerească. I se părea, că este prea mic pentru a se arăta în fața acelui înger.</p>
<p>— „Nu!“ își zise el, „nu cutez a mă apropia de ea.“ Și agitat de diferite simțăminte se preumbla cu pași mari prin cameră.</p>
<p>Se istorisesc multe despre lei îmblânziți prin puterea dumnezeiască, ce izvora din ochii martirelor expuse în arenă în fața poporului roman, lacom de spectacole. Aron semăna mai mult cu un tigru; dar sufletul lui crud fu îmblânzit, subjugat de aceea, care era să fie victima lui.</p>
<p>— „Ea, nu va muri, Caracal!“ zise în fine Aron. „O las sub îngrijirea ta! Păzește-o ca ochii din cap până la reîntoarcerea mea. Auzi, răspunzi de ea, cu viața ta!“</p>
<p>— „Cum stăpâne? zise Caracal, „eu nu voi însoți pe Măria-ta?</p>
<p> Oh! lasă-mă să merg,  pe unde ai să treci prin pericole, lasă-mă să mă lupt lângă Măria-ta, și să-ți fac un scut din corpul meu!“</p>
<p>Aron se uita uimit la cămerarul său. Cuvintele lui erau atât de ciudate, încât vodă ar fi cercetat mai de aprope cauza lor, decă n-ar fi fost preocupat de priveliștea pe care o avuse înaintea ochilor săi.</p>
<p>— „Nu se poate, Caracal! zise el. „Tu ești singurul om, în care mă încred, de aceea te las aici! Nu descoperi la nimeni prezența acestei femei. Răspândește vestea, că ea a fost decapitată în secret, și chiar doamnei mele să nu i se spună nimic! Auzi, tu vei fi singurul îngrijitor al prizonierei!</p>
<p>— „Bine, stăpâne!“ răspunse Caracal, plecându-și ochii cu resemnare. Se vedea însă că tânărul cămerar nu prea era mulțumit de misiunea ce i se încredea.</p>
<p>Se temea,oare, să nu fie și el subjugat de acea frumusețe divină? Se temea ore că va deveni infidel stăpânului său? Vom vedea!</p>
<p>A doua zi  Aron plecă la război. Miron Costin zise: „Aron vodă dacă a înțeles de la acesta (revolta Orcheenilor și Sorocenilor), a dat știre țării să se strângă și ei, fără zăbavă, a ieșit cu curtea și lefegiii săi, însă mai înainte, până a ieși din curte, a tăiat pe Bucin Vornicul, pe Bărlădenu Logofătul și pe Paos Vornicul, dându-le vină că e cu știrea lor.“</p>

<p>VII. Tronul</p>
<p>Trecuseră câteva luni de la cele istorisite. Mari schimbări se făcuseră în Moldova. Sărmana țără bântuită de atâtea nenorociri ajunsese acum fără stăpân. Ce se întâmplase? O vom spune în câteva cuvinte.</p>
<p>Am lăsat pe Aron-vodă în momentul când a pornit în contra rebelilor. Era lucru natural ca vodă, care adunase armata repede și în secret să fie gata mai curând, decât lonașcu, numit de rebeli Bogdan-vodă. Sărmanul lonașcu tot aștepta știri de la fidelul său Lambru, și nu știa că pretinsul comis îi trădase partida demult și-și primise în frunte răsplata pentru acea faptă mârșavă. El sta dară pe lângă Rent înaintând încet, pe când bravii săi soldați așteptau cu nerăbdare să fie conduși la lupte și la prăzi. Nerezolvarea tânărului conducător îi făcea să murmure. Pârcălabul Orcheianul, care credea că lucrează în interesul Măriei căutând a răsturna pe Aron, îndemna peI onașcu să plece.</p>
<p>— „Să mai așteptăm!“ zicea acesta, „aștept știri de la Iasi!“</p>
<p>El tot aștepta, în zadar! Cu toate acestea, știrile nu întârziară. Veghele sale veniră într-o zi într-un suflet să-i spună, că Aron se apropie cu trupe numeroase. Acestă știre avu efectul unei lovituri de trăznet. În primul moment, Ionașcu își pierdu capul și nu știu ce o să înceapă.</p>
<p>Din norocire, Orcheianul era soldat încărunțit în lupte și știind ce-i așteaptă pe toți dacă vor fi învinși, își păstră sângele rece.</p>
<p>Soldații erau înfuriați și puțin a lipsit, ca să nu răsplătească lui Ionașcu întârzierea lui neexplicabilă.</p>
<p>— „Suntem trădați!“ strigau ei. Abia îi succese pârcălabului să-i liniștescă.</p>
<p>— „Iată, Măria-ta!“ zise el către Ionașcu, „unde am  ajuns cu știrile de la Iași. Acum, puțină speranță de victorie, ne mai române! Cel puțin, să ne vindem viața scump!</p>
<p>— „Nu mă învinovățiți, pârcălabe", observă lonașcu. „Întârzierea mea era motivată “ și el istorisi învoiala sa cu Lamabru. În sfârșit, adaugă: „ori acel servitor m-a trădat, ori a murit pe neașteptate! Fie cum va fi, nu se va zice, că Bogdan-vodă nu și-a făcut datoria. “</p>
<p>Voind să-și repare greșeala, lonașcu făcu ultimele dispozițiuni pentru a rezista lui Aron. Într-adevăr în tot aranjamentul său nu se vedea nici urma unei tactici militare, dar nici vodă nu era mai iscusit. Tot ce putea decide lupta era bravura și întâmplarea.</p>
<p>Cu toate acestea Aron înaintând cu precauție și aflând prin spionii săi poziția nefavorabilă în care se afla Ionașcu, se grăbi a ocupa unele înălțimi, care dominau trupele adversarului său. Aceasta, însă, nu putea să-i folosească mult, deoarece artileria și pușcașii săi nu știau să folosească toate avantajele oferite de teren.</p>
<p>Ionașcu însufleți pe ai săi cu o cuvântare înfocată, în care le promitea răsplată și privilegii în caz de victorie. Dar nu avea lipsă să încurajeze pe acești bravi luptători, ci mai mult să-i rețină, recomandându-le sânge rece. Era de altfel lucru natural. În rangurile rebelilor se aflau tot moldoveni curați, care se luptau pentru a-și scăpa țara de ruină și de un tiran. Puțin le păsa deocamdată, cine va lua locul lui Aron; totul era să scape de el.</p>
<p>În armata lui Aron predomniau străinii: unguri, cazaci, poloni care se luptau cu speranță, că vor face prăzi bune. Ce e drept, Aron nici nu pregetase să le promită sarea cu marea numai să învingă. De altă parte trupele lui Aron erau în număr mai mare.</p>
<p>Abia se dăduse semnalul de atac, și adversarii se aruncară unii asupra altora cu o furie oarbă. Atacul îl deschiseră călăreții lui Aron, care protejați de pușcașii așezați pe o înălțime, se repeziră asupra lui lonașcu. Cavaleria acestuia îi întâmpina dar era mai slabă și cu toată bravura sa trebui să se retragă. Atunci grăbi în ajutor pedestrimea lui lonașcu în șiruri dese, în frunte cu lăncile.  Călăreții se retraseră dinaintea acestui zid nestrăbătut și făcură loc pedestrimii lui Aron. Cele două armate se aruncară una asupra celeilalte cu o furie oarbă. In curând se născu un măcel înfricoșat și un amestec nedescurcat. Soldați cu armele sfărâmate se apucau la trîntă și se învârteau până cădeau de oboseală între morți și răniți.</p>
<p>Confuzia era atât de mare, praful de pușcă umpluse aerul așa, încât soldați de aceeași partidă se încăierau crezându-se inamici.</p>
<p>Ionașcu voind să-și lovească inamicul cu toată puterea sa, nu-și păstrase nicio rezervă. El se afla pe un loc mai ridicat, împrejmuit de o mică gardă și de aici urmărea peripețiile luptei. Aron, băgând de seamă mica suită a lui lonașcu, trimise un despărțământ de călăreți din garda sa ungurescă, ca să pună mâna pe capul rebelilor. Oprea Armașul, fidelul lui vodă, se puse în fruntea acestei cete și străbătând nevăzut printr-o pădure, năvăli pe neașteptate, ca fulgerul, asupra lui lonașcu. Garda acestuia abia avu timp să se pună în poziție de apărare; ea se luptă cu furiă; lonașcu însuși scoase spada și-și făcu datoria ca un adevărat moldovean, ce era, dar mulțimea îi copleși. Oprea Armașul străbătu până la lonașcu și învârtindu-și buzduganul, încercă să-l lovească în frunte. Rebelul bară lovitura cu spada; oțelul se rupse, atâta putere pusese fidelul lui Aron. lonașcu amețit de lovitură, se simți ridicat din șa de două brațe puternice și dus în galop la Aron.</p>
<p>Ca un fulger străbătu între rebeli știrea că Bogdan-vodă, capul lor, e prins. O panică cuprinse inimile lor, și toți începură a se retrage. În zadar  încercase Orcheianul să-i rețină, să restabilească rândurile rupte, el fu târât în ceata fugarilor.</p>
<p>Nu cutezăm să descriem ce a urmat acum. Lăsăm să o spună cronicarul în limba lui naivă. Iată ce zice Miron Logofătul: „Deci dăcă au spart Aron-vodă pe viclenii săi, n-au lăsat vreun loc care să nu fie plin de vrăjmășia lui, căci nu pierdea numai pe aceia care au fost întru acel război, ci și pe frățiile lor cele vinovate și nevinovate. Și iarăși: „și prinzând pe domnișor, i-au tăiat nasul, apoi l-au călugărit.</p>
<p>Sărmane lonașcu, iată soarta ta! Ai voit să câștigi coroană și sceptrul, dar ai putut vedea unde conduc mijloacele nedrepte,trădarea și legătura cu scelerații.</p>
<p>Astfel își petrecea acum Aron, săturându-se de sânge, ca un tigru însetat, ce era.</p>
<p>Într-aceea plânsoarea boierilor către Poartă își făcuse efectul. Consilierii Sultanului, cumpărați în parte cu bani, o sprijiniră și mazilirea lui Aron fu hotărâtă.</p>
<p>Pe când se pregătea vodă „să facă mai mare vrăjmășie,“ sosiră de la Poarta călăreți cu cărți, care-i dau de știre, că e depus și chemat la Constantinopol. Aron temându-se, să nu fie ucis de popor, porunci călăreților să păstreze secretul, boierilor să-și trimită gloatele acasă, iar doamnei îi dete de știre să se pregătească și să plece din Iași în jos spre Țarigrad. Deși demisia trupelor uimi lumea, deorece se așteptau de la vodă noi măsuri represive în contra rebelilor și familiilor lor, totuși, fiecare pleca către casă încărcat cu tot ce putuse jefui în această expediție.</p>
<p>A doua zi Aron încăleca și porni spre Iași cu scop de a grăbi preparativele de călătorie. Poate și suvenirea Mariei îl făcea să se grăbescă. Chiar acum, când sceptrul îi scăpase din mână, nu-și uitase de impresia ce făcuse asupră-i tânăra femeie. Planul său era să o ducă cu sine la Constantinopol, unde o va avea în puterea sa.</p>
<p>Mare-i fu însă uimirea, când pe drum ajunse gloatele, care mergeau de pe toate părțile. Presupuneri grele se născură în sufletul acestui om încărcat de păcate. Frica îi cuprinse inima, căci știa că aflându-se mazilirea sa, nu va avea niciun amic împrejur, afară de Armașul Oprea și câteva creaturi devotate. El chemă boierii la sine și-i întrebă, ce înseamnă prezența acelor gloate deoarece el le dăduse drumul către casă. Boierii răspunseră, că într-adevăr se duc toți către casă, dar fiindcă la o parte din ei le este drumul înspre Iași și spre munte, de aceea au apucat într-acolo.</p>
<p>Aron se arăta mulțumit de acestă explicație, dar în pieptul său domnea groaza. El dăduse ordin lui Oprea Armașul și celorlalți fideli să fie cu cea mai mare grijă și-și continuară drumul până seara.</p>
<p>Călătorii ajunseseră la un bar situat pe drum. Vodă obosit și flămând dete ordinul să se oprească, descălecă și intră în odaia hangiului, căci odaia cea mare era plină de soldați concediați. Abia se afla Aron aci de o jumătate de oră, când se auzi tropotul unui cal, care venea în galop de pe drumul lașilor. Peste un minut, un cavaler plin de praf și de sudoare se opri la han, unde recunoscând calul lui Aron, sări din șa și năvăli în han.</p>
<p>— „Unde-i Măria-sa?“ întrebă el repede pe hangii. Aceștia își luară cușma cu respect și arătară cu degetul ușa odăii, în care se odihnea Aron.</p>
<p>Străinul intră în acea odaie fără ceremonii, ca unul, care era în mare intimitate cu vodă. Acesta, îndată ce-l văzu , exclamă uimit:</p>
<p>— „Ce faci, Caracal, tu aici? Ce veste-mi aduci?“</p>
<p>În loc de răspuns cămerarul lui Aron se uită cu neliniște la cei trei sau patru boieri, care se aflau în aceeași odaie.</p>
<p>Vodă, care cu toată mazilirea își păstrase demnitatea de Domn, le făcu un semn. Boierii ieșiră și-i lăsară singuri.</p>
<p>— „Ei bine, Caracal? zise Aron cu nerăbdare.</p>
<p>— „E rău, Măria-ta!“ răspunse cămerarul. „Nu știu prin cine s-a răspândit vestea în poporul capitalei, că ai fi mazilit. Oamenii sunt foarte iritați și chiar Măria-sa, Doamna era să fie atacată în palat, dacă nu-și făcea iute pregătirile și n-ar fi părăsit capitala pe ascuns ieri-noapte, îndreptându-se către Constantinopol. Lipsa trupelor ne-a împiedicat de a pedepsi acea mulțime nerușinată. Măria-sa, Doamna, mă trimite să dau de știre Măriei-tale, să ocolești Iașii, fără a te opri, căci pericolul e serios. “</p>
<p>— „Plebe mizerabilă!“ murmură Aron strângând dinții cu necaz.</p>
<p>El se preumblă un minut tulburat, pe urmă se apropie de cămerarul său și uitându-se neclintit în ochii lui, îl întrebă:</p>
<p>— „Dar, prizoniera ce face?“</p>
<p>Caracal se tulbură și îngână:</p>
<p>— „Stăpâne, ea a profitat de învălmășeala născută prin plecarea grabnică a Doamnei, și a fugit împreună cu argatul ei!“</p>
<p>Căutătura lui Aron fu atât de teribilă la aceste cuvinte, încât Caracal speriat căzu în genunchi și murmură:</p>
<p>— „Iertare, stăpâne, îți aduc capul meu!“</p>
<p>— „Slugă nemernică!“ izbucni Aron, uitând toate serviciile ce-i făcuse fidelul său servitor.
 — „Nu știu, ce mă reține de a-ți zdrobi capul cu buzduganul acesta! Iau în considerare că mi-ai fost fidel, și nu te omor! Dar fugi, piei dinaintea ochilor mei, să nu te mai văd!</p>
<p>— „Stăpâne, mai bine să mor! oftă sărmanul Caracal.</p>
<p>— „Ieși!“ mai zise o dată vodă, arătând ușa cu degetul.</p>
<p>Cămerarul se ridică reținându-și lacrimile, și se îndreptă șovăind către ușă, dar înainte de a o ajunge, puse mâna la piept și căzu la pământ.</p>
<p>— „Altă belea acum! murmură Aron printre dinți. El luă corpul neînsuflețit în brațele sale și-l depuse pe pat. Fără voie, vodă fu surprins de rotunjimea plastică a formelor și de frumsețea perfectă a trăsurilor feței lui Caracal.</p>
<p>în graba sa de a deștepta pe cămerarul leșinat, Aron îi desfăcu hainele la piept, pentru a-i înlesni respirația. Atunci ochii săi rămaseră țintiți asupra unui admirabil sân de femeie, alb și neted, rotund și plastic cu contururile de o perfecțiune ideală. Apoi ochii săi se îndreptară asupra acelei fețe palide ca de marmoră, asupra acelor trăsuri gingașe, asupra părului de mătase neagră care cădea în dezordine pe umerii goi. Vodă își lovi fruntea cu palma mâinii drepte; această priveliște era o revelație. El înțelese acum motivul acelui devotament absolut, acelor sacrificii dezinteresate, înțelese că numai un amor nemărginit făcuse pe această femeie să treacă cu vederea defectele sale. Inima împietrită a acestui om se înmuia; o lacrimă se născare și de recunoștință curse încet din ochiul său pe fața sa obosită.</p>
<p>— „Ce-mi pasă dacă pierd tronul! zise el. „Ea îmi rămâne și tigrul îngenunchea  înaintea adorabilei gazele.</p>
<p>Când se deșteptă din leșin pretinsul Caracal, văzu pe vodă îngenuncheat înainte-i și sărutându-i mâinile cu respect și admirație.........</p>
<p>Peste o oră Aron dăduse ordinul de plecare. Fugarii călătoriră totă noaptea cu repeziciunea cea mai mare, ocoliră Iașii, conduși de Caracal, al cărui sex rămase un secret pentru fidelii lui Aron, și cum zice cronicarul „au silit spre Țarigrad/ Pe drum, Aron fu întâmpinat de Capigii împărătești, care erau însărcinați să-l ducă înaintea Sultanului pentru a se rectifica.</p>
<p>Este imposibil a descrie bucuria poporului că a scăpat de tiran. Cronicarul ne-o spuse atât de nimerit: „Dacă înțeleseră toți de maziliea lui Aron-vodă, nu într-alt chip, ci după cum multă furtună și vreme rea, dacă văd oamenii senin și liniște se bucurară, așa, toată țara se bucura.</p>
<p>Înainte de a ne continua istorisirea vom constata că pretinsul Caracal, împins de gelozia excitată prin împrejurarea produsă de Maria asupra lui Aron, jucase un rol foarte important în fuga soției lui Petru. Față de aceasta un simțământ de compătimire și de afecțiune față de o nenorocită persecutată încă mișcase inima nobilă a acestei curajoase femei.</p>
<p>Moldova ajunsese dar fără stăpân, și respira după o asuprire atât de crudă.</p>
<p>Singur Logofătul Ureche administra acestă frumoasă și nenorocită țară până la sosirea unui nou Domn. Cine va fi acela, nu o putea spune nimeni, dar mai rău ca Aron nu putea fi. Toate privirile erau îndreptate spre Constantinopol, de unde trebuia să vină furtuna sau vremea frumoasă.</p>
<p>În această așteptare generală începură a circula deodată știri curioase. Se zicea, că fiul lui Lăpușneanu, de care-și aduceau aminte bătrânii, de când cu cercetările lui Bogdan, că acest fiu din sângele vechilor Domni moldoveni s-a găsit. Se spunea mai departe, că acest Domnișor a adunat trupe căzăceșci și leșești și că vine însoțit de boierii pribegi să ocupe scaunul Moldovei. Se spunea că oastea lui e numeroasă și mare, că turcul, cu voie ori fără voie va trebui să-l recunoască de Domn, căci tânărul e rezolut,tare, sprijinit de boieri adevărați ai țării și va face război chiar Porții, de nu va fi recunoscut. În poporul moleșit prin asupriri și corupție se deșteaptă ca o scânteie de mândrie națională și de fapte glorioase. Amintirile lui Stefan cel mare începură a-și face cursul; înțelepții bătrâni lățiră legendele eroice ale Moldovei; speranța unui viitor mai frumos le încălzea inimile. De aici urmează, că acel fiu al lui Lăpușneanu era așteptat ca un nou Messia, care să mântuiască poporul necăjit.</p>
<p>În aceste știri era mult adevăr. Petru, într-adevăr, după ce se refugiase în Polonia, o parte din conjurați se unise cu alți boieri pribegi, strînse date pentru a ocupa tronul vacant. Când zicem Petru, înțelegem pe primul său consilier, fostul șef al conjuraților; căci sărmanul nostru amic era atât de descurajat prin pierderea lui Stroe și a Mariei, încât nu mai avea puterea de acțiune necesară pentru un pas resolut. El blestema provedința, care nu-i permisese să-și scape soția din mâinile lui Aron. Acum o socotea pierdută pentru totdeuna și principalul mobil al tuturor acțiunilor sale nu mai exista.</p>
<p>Cei ce au iubit și cine n-a iubit măcar o dată, își vor aduce aminte de deliciile acestui simțământ.Își vor aduce aminte, că orice au făcut în acestă perioadă, oricât au suferit, ori de câte ori s-au bucurat, era pentru ființa iubită. Vederea ei îi transpunea în extaz,ori în absența, umbra ei adorabilă îi înconjura, universul era plin de chipul ei. De câte ori o sală plină de femei nu li s-a părut goală, fiindcă ea lipsea; de câte ori natura liniștită, solitară, poate tristă nu li s-a părut nepopulată, zgomotoasă înveselită prin prezența ei.</p>
<p>Și deodată acest tot în univers a dispărut. N-a mai rămas decât goliciunea, neant. La aceasta idee nu v-a venit să vă zdrobiți capul de pereți? A nu o mai vedea, a nu-i mai putea vorbi, nu vi se părea nefericirea cea mai înfiorătoare, întâmplarea cea mai nimicitoare? Ce înțeles mai au toate acțiunile noastre, toate luptele noastre ? Pentru cine suferim, pentru cine ne bucurăm? Ce înțeles are viața fără ea? Ah! da e teribilă nenorocire!</p>
<p>Și acestă nenorocire lovise pe sărmanul Petru. Și universul era pentru el neant. Cuvintele lui se împliniseră. Fără Maria nu mai avea nici patrie, nici patriotism; nu mai avea nici dorul țării, nici speranța de a o scăpa de urgie. Ce zic? Petru ar fi murit, decă nu era un om puternic lângă el, o inimă neînfrântă, și un curaj stoinic, care să-1 oprească. Era șeful conjuraților.</p>
<p>Într-o zi acesta surprinse pe tânărul bărbat cu un junghi în mâna sa, gata a-și da lovitura mortală.</p>
<p>Șeful conjuraților nu mai avea mască, căci se afla pe pământ străin. Nobila lui față se aprinse de indignare la această priveliște.</p>
<p>— „Vrei să mori?“ zise el, „moșia străbună nu cumpănește, cât un suflet de femeie?</p>
<p>— „Nu!“ zise Petru, „pentru mine, nu! Ce mi-a dat moșia? Exilul și suferința. Ea, din contră, mi-a dat totul!</p>
<p> Prin Ea am învățat a trăi, a simți, a-mi iubi țara, a mă lupta pentru ea. Acum am pierdut-o! Ce-mi mai rămâne de făcut? Oh! Mario, Mario!“ exclamă el acoperindu-și fața cu mâinile.</p>
<p>Hetmanul Barbu — așa se numea între emigrați șeful conjuraților, deși acest nume se părea că e numai împrumutat — hatmanul Barbu deveni foarte palid.</p>
<p>— „Și crezi, că singur ai suferit în lume?“ zise el, cu o voce năbușită.</p>
<p>(Va urma.)</p>
<p>— „Nu cred să poate cineva suferi mai mult, decât sufăr eu acum!" zise Petru cu durere.</p>
<p>Un râs răgușit, care ieși din gâtlejul Hatmanului, atrase atenția tânărului. Acesta se uită în ochii omului, care ocupase în viața sa locul lui Stroe. El fu uimit de amărăciunea, care era întipărită pe acea față seroasă.</p>
<p>— „Abia ai început a ști ce-i suferința!“ zise Hatmanul, „și te plângi, și vrei să mori? De-ai cunoaște viața mea, ai ști că alții au suferit si sufăr mai mult! Pentru a-ți da un exemplu, îți voi istorisi numai un episod din acea viață furtunoasă. Dacă vei crede, că suferi mai mult, decât am putut eu suferi în acest scurt timp, atunci ai dreptul să mori!</p>
<p>„Eram însurat și trăiam fericit, după cum poate omul trăi. Îmi iubeam soția și eram mulțumit de Domnia lui Petru-vodă, când prin dispoziții necunoscute ale providenței ajunse în fruntea statului sălbaticul Aron, și împreună cu el asuprirea și despoierea. Vedeam pe creditorii flămânzi ai lui vodă sugând sângele poporului fără apărare, vedeam fetele și nevestele răpite din sânul familiilor, din brațele soților, și sacrificate dorințelor criminale ale lui Aron. Vedeam boerii uciși fără judecată, familiile lor lipsite de avere, buna plăcere domnind în administrație.</p>
<p> Și văzând acestea, îmi ziceam: „Mâine, poimâne aceeași soartă te poate  ajunge și pe tine, soția, pe care o adori, îți va putea fi răpită, bătrânul ei părinte și tu uciți fără judecată, iar averea vostră prădată. Scoală dar, Hatmane, și scutură acest jug de fier!“ Ah, crede-mă, și eu îmi iubeam soția mai presus de toate, și sufeream o mie de motive gândindu-mă că aș putea-o pierde; dar alegerea trebuia să se facă și se făcu! Socrul meu se arăta cu aceleși dispoziții, ca mine. Ne învoirăm ușor să conspirăm. Femeia mea, o trimiserăm la o proprietate, iar noi ne strânserăm o mică partidă de boieri și începurăm a conspira.</p>
<p> De ce să lungesc vorba? Trădarea se strecură în sânul nostru, conspirația fu descoperită, eu și socrul meu arestați împreună cu alți boieri. Moartea noastră era sigură și repede. Dar, rezolvarea mea era luată și providența mă sprijini în ajungerea scopurilor mele. Nu puteam încerca nimic, ca să scap pe ceilalți, deorece fiecare era închis în temniță separată, dar ideia să nu las o văduvă îmi dăduse curajul să încerc a-mi recâștiga libertatea. Timpul era scurt, căci după cum cunoșteam pe vodă, a doua zi trebuia să fim decapitați. De multe ori se întâmplase însă unii condamnați, voind să moară mai ușor, se otrăveau în temniță; aceștia erau îngropați îndată de temnicerii respectivi, după ce se făcea raport lui vodă; iar unii oameni ai stăpânirii supravegheau înmormântarea. Această împrejiurare îmi dăduse o ideie. Călătorind prin Orient învățasem a cunoaște secretele însușirii ale multor sucuri de plante și adusesem cu mine câteva flacone din sucurile cele mai principale.În haina mea era cusut un flacon cu un narcotic tare, pe care-1 păstram la mine pentru toată întâmplarea. Greutatea era să-mi câștig un părtaș. Pe când îmi formam planul de luptă, intră la mine temnicerul meu. Mă uitai în fața acestui om; expresia dură îmi inspira neîncredere, dar nasul cam roșu proba, că si această natură sălbatică avea părți slabe, care puteau fi atacate cu succes. — Acest om îmi aducea mâncarea.</p>
<p>— „Mănâncă, boierule! zise el cu un accent batjocoritor, „căci acesta îți va fi cel din urmă ospăț!“</p>
<p>- „Cine știe?“ răspunsei eu pe același ton.</p>
<p>— „Hai,nu cumva crezi, că vei putea scăpa de aici?“</p>
<p>— „Toate sunt cu putință la Dumnezeu! Și vezi, atâta simpatie am pentru tine, încât mi-am pus în gând să-ți dau mijloacele de a mânca și a bea mai bine, decât ai făcut-o până acum!</p>
<p>— „Vrei să râzi, boierule, de un sărman om, care-și câștigă cu greu amara lui pâine?“</p>
<p>Tigrul începea să se îmblânzească.</p>
<p>—„Nu-mi prea vine să râd în ajunul morții.Găsesc numai că meseria de temnicer e destul de mizerabilă și că un om de trai ca tine ar putea-o schimba cu alta mai bănoasă.</p>
<p>Omul meu se uita la mine cu neîncredere.</p>
<p>Vrei să mă ispitești, boierule,zise el și voi să iasă.</p>
<p>„Nu vreau să te ispitesc,dar dacă ai fi un om cu inimă mi-ai aduce o mâncare mai bună și un ulcior cu vin!</p>
<p>Iată, bani!</p>
<p>Ce dracu!</p>
<p> Dacă moare omul, cel puțin să moară sătul!</p>
<p>Temnicierul luă banii și ieși. Credeam, că nu se va mai întoarce, dar ispita avusese efect. Către seară omul meu sosi cu mâncare și băutură. Această întâmplare îmi dăduse speranță de succes.</p>
<p>— „Uite, boierule, zise el, „fac pentru dumneata, ceea ce n-am făcut pentru altul. Dacă ar ști-o oamenii stăpânirii, m-ar lipsi de slujbă. Dar e ceva bărbătesc în dumneata, care mă atrage.</p>
<p>Surâsei la această observare, căci îmi închipuiam ce-l atrăgea pe omul meu. Mă așezai la mâncare și începui a ospăta cu o poftă prefăcută. Temnicerul își făcea de lucru prin închisore.</p>
<p>— „Ei, și mă lași să mănânc singur! îi zisei. Omul meu se codi.</p>
<p>— „Dac-aș ști, că nu va afla nimeni!</p>
<p>— „Cine vrei să te afle? mi se pare că ești singur pe aici. Eu de bună seamă, nu voi istorisi la nimeni, ce s-a întâmplat!</p>
<p>Temnicerul se așeză și începu a mânca cu lăcomie. Vinul încă-și împlini datoria și în curând eram cei mai buni prietini, căci nimic nu unește mai iute doi oameni, decât un ospăț comun.</p>
<p>— „Cum îți spuneam adineaori,începui eu „bade .....cum te cheamă?</p>
<p>— „Ciortan, boierule!</p>
<p>— „Cum îți spuneam dară, Ciortane, e mare păcat, că n-o să mai trăiesc mult! Îmi place de tine și te-aș scuti de viața ta de temnicer, dacă aș putea să mai fiu o dată liber!</p>
<p>Ciortan, se scarpină după urechi.</p>
<p>— „Aceasta nu o spun, ca să te ispitesc, dar vorbesc si eu asa!</p>
<p>— „Ba zău, aore nu s-ar putea îndupleca Măria-Sa, să ierte pe un boier atât de generos?</p>
<p>— „Cum văd eu, Ciortane, nu ți-ar părea rău să mă vezi scăpat de aici!</p>
<p>— „Să-ți spun drept, mi-ar plăcea să nu-și piardă capul un boier așa de treabă! Și dacă ar sta în puterea mea, mai că......“</p>
<p>— „Dar, dacă ți-aș spune, că stă în puterea ta?</p>
<p>— „Mi-aș răpune capul, boierule!</p>
<p>— „Ba, dacă m-ai asculta pe mine, nu ți s-ar întâmpla nimic, și ți-ai face stare!</p>
<p>— „Cum așa?</p>
<p>— „Tot lucrul tău ar fi, să mă dezgropi, a doua noapte după ce voi muri, și să faci ce ți-oi zice ca să mă înviezi!</p>
<p>— „Maică prea curată!“ zise omul meu speriat și făcându-și cruce. „Doar nu ești în legătură cu Satana, boierule?</p>
<p>— „Se poate!“ răspunsei surâzând. „Dar ce zici la asta?</p>
<p>— „Hm! dec-aș ști, că nu-i glumă.</p>
<p>Acum eram sigur de omul meu. I-am dat instrucțiunile mele și un bacșiș, promițându-i o sumă rotundă după reușita întreprinderilor!.</p>
<p>A doua zi de dimineță luai o anumită doză de narcotic și când veniră să ne dea în mâna călăului, mă găsiră într-o stare asemenea morții. Flaconul găsit alăturea proba, că m-am otrăvit. Fui dară îngropat la moment.</p>
<p>în noptea aceleași zile veni temnicerul, a urmat instrucțiunile mele, și mă dezgropă. Apoi întrebuințând un antidot, pe care i-l dădusem eu, mă redeșteptă din moartea mea aparentă. După ce îmi împrospătai puterile amorțite, acoperirăm groapa din nou, căci trebuia să  pară, că sunt într-adevăr mort.</p>
<p>Cu toate acestea nu părăsii Iașul, ci mă așezai cu locuința în suberanele, pe care le cunoști. Eram mort pentru toată lumea, mort pentru soția mea. Un dor fierbinte mă îndemna, să mă duc să o caut, să-i spun că trăiesc, să o iubesc, ca totdeauna, și să fug cu ea departe de patrie. Dar jurământul de răzbunare, pe care mi-l făcui mă reținu. Comandai tăcere inimei mele, învinsei pasiunea și mă consacra-i operei al cărei rezultat îl cunoști. Cât am suferit în timpul acesta, numai Dumnezeu știe. Iată părul a început a-mi albi înainte de timp. Acum, dacă crezi  că suferi mai mult, mori, îndeplinește un act nedemn de un bărbat, și lasă moșia străbună în prada tiranilor!</p>
<p>— „Ai suferit, Hetmane! zise Petru. „Dar știai, că femeia îți trăiește, știai că după sevârșirea operei tale o vei regăsi. Eu am pierdut-o fără speranță!</p>
<p>— „Știam? Ce știam? Nu știam nimic! Am sacrificat pacea și fericirea ei. Am lăsat-o în voia întâmplării, pentru a mă consacra patriei. Torturile mele erau de fiecare moment, căci iubirea mă îndemna să alerg după ea, rațiunea și voința mă rețineau. Astfel încă nu șciu nimic unde se află și cum se află, cu toate că o iubesc mai mult decât totdeuna. Acum starea nostră este tot atât de tristă, căci de unde știi, că soția Măriei-tale a murit ? Ea poate să fi scăpat din mâinile lui Aron, și îndată după îndeplinirea operei noastre patriotice, o vom căuta, precum vom căuta și pe iubita sufletului meu. Curaj, stăpâne! Lupta e aproape sfârșită și fericirea ne va surâde din nou! “</p>
<p>— „Ai dreptate, Hatmane, zise Petru întinzând mâna fidelului său. „Cuvintele tale mă însuflețesc, îmi dau speranță. M-ai scăpat de o slăbiciune, îți mulțumesc! p>
<p>De aici încolo Petru începu a lucra cu o repeziciune febrilă, și în scurt timp întră cu trupele în Moldova.</p>
<p>Poporul îl saluta sub numele de „Petru-vodă cu atributul „Cazacul", fiindcă majoritatea trupelor sale consta din cazaci. Pe unde trecea noul vodă, trupele sale se înmulțeau prin oameni din popor, care voiau să-l însoțească până la Iași. Cu toată apatia moldoveană, acesta expediție rapidă și rezolută inspiră încredere. Boierii inițiați sau  nu în afacerile lui Petru, încă își făcură datoria, căci vedeau în tinerul acesta un liberator.</p>
<p>În astfel de împrejurări nu putea fi vorba de vreo rezistență. Petru ajunse în Iași și ocupă tronul Moldovei fără nicio vărsare de sânge.</p>

<p>VIII. Fatalitate.</p>
<p>Se scria anul 1593. Deodată cu primăvara sosiseră timpuri mai bune pentru Moldova. Împreună cu frunza verde răsărise și speranța. Pe tronul Moldovei ședea de mai bine de o lună un Domn tânăr, care promitea a deveni părintele poporului. Acest Domn era Petru-vodă Cazacul.</p>
<p>Sărmana țară, care suferise atâta, respira acum sub o cârmuire înțeleaptă și blândă. Plugarul își isprăvise lucrul câmpului, bucatele răsăriseră pe arii semănați, păstorul își mâna fluierând oile la pășune, neguțătorul sfințea profitul său înmulțindu-se, meseriașul muncea cu câștig bun.</p>
<p>Numele lui Petru în scurt timp ajunse departe. Boierii pribegiți, auzind de înțelepciunea și blândețea lui, se întorceau în țară, casele părăsite ale lașilor se populau, iar străzile căpătau aspectul vesel al unei capitale bogate. Cu un cuvânt, Moldova era în sfârșit fericită. Dar Domnul ei?</p>
<p>Sărmanul Petru suferea mai mult, decât orișicând. Până acum toate încercările de a-și reafla soția rămăseseră fără rezultat. Gura lumii spunea, că văduva Băleanului fusese decapitată împreună cu capii conjuraților, dar nu se știa unde a fost înmormântată. Astfel sărmanul Vodă nu știa nici pe ce mormânt să se roge, să verse lacrimi, și să planteze flori. Ce-i folosea tronul și sceptrul, dacă fericirea nu mai avea loc în sufletul său? Ceea ce-i umpluse existența până acum, dispăruse; îi mai rămânea suvenirea, cu care trăia.</p>
<p>În astfel de împrejurări, Petru simțea lipsa unui amic, care să-l încurajeze, să-i susțină energia gata a se zdrobi. Hatmanul Barbu, care singur ar fi putut produce acest rezultat, plecase pentru a-și regăsi soția, îndată ce se urcase Petru pe tron. Acest fidel amic îi trimitea tot știri triste, cercetările sale erau fără succes. Singura încurajare, pe care ar fi putut-o avea tânărul Domn, lipsea dară, cu toate că precum am zis, acesta avea mare lipsă de ea pentru a înfrunta greutățile poziției sale. Aceste greutăți se grămădeau pe zi ce trecea.</p>
<p>Îndată după suirea sa pe tron, Petru trimise soli atât la Sigismund Bâthori, Domnul Transilvaniei, pentru a lega amiciție cu el, cât și la Poartă, spre a-i arăta, că el va rămâne supus, și va domni pe lângă tributul anual de până aici. Dar acesta din urmă solie i se respinse, pentru că  Aron  reușise să recâștige favorea Sultanului, iar Petru fu provocat să părăsescă tronul căci  din contră i se va decreta război. Sigismund de altă parte îl sfătuia să nu încerce a rămâne în contra voinței Sultanului.</p>
<p>Sufletul mândru al lui Petru se revolta. El răspunse lui Sigismund, că ar fi lucru rușinos să părăsescă țara cu lașitate și să o lase în prada unor oameni fără suflet.Iar Sultanului îi dete un răspuns demn de strămoșii săi: că dacă lui Aron îi trebuie tron, să vie să și-l ia, dânsul (Petru) va ști respinge puterea prin putere. Puțin după acestea 50 de mii de turci sub comanda Beglerbegului</p>
<p>*) Veșli: Bethlen, Hist, de rebus Transilvanicis.</p>
<p>Greciei înaintară spre Moldova, dar nu cutezară a ataca pe un om atât de răspunzător, cum era Petru. De altă parte Sigismund, la ordinile Sultanului, trimise pe Caspar Sibric, prefectul miliției sale de curte, să intre cu oaste în Moldova, pentru a detrona pe Petru. Dar cavalerescul Domn al Transilvaniei dete mandat generalului său, ca mai mult să încerce a speria pe Petru și a-l îndupleca să se depărteze fără a-și pune viața în pericol.</p>
<p>Tânărul Domn nu voi să știe de nimic, ci se pregăti la rezistență și trimise curieri să recheme pe Hatmanul Barbu, ale cărui consilii îi erau acum indispensabile.</p>
<p>Astfel stau lucrurile, când regăsim pe Petru. Așadar furtuna amenința din nou Moldova, după o scurtă recreare.</p>
<p>Vodă se afla în cabinetul său de lucru, unde studia numărul și calitatea trupelor sale disponibile, precum și planurile de rezistență în contra pericolelor, ce-l atacau din mai multe părți. Din când în când se oprea în studiul său, căutătura sa tristă rătăcea în spațiu, iar buzele sale șopteau un nume. În zadar încerca să-și concentreze facultățile intelectuale asupra lucrului serios ce-i sta înainte. Gândul său părăsea în curând acel studiu și se îndrepta către ființa care-i dăduse speranță de fericire. Păstorul, care se știa iubit, nu-și schimbă soarta cu un rege; Petru s-ar fi făcut păstor, dacă ar fi știut că prin aceasta își regăsește soția. Nu va surprinde dar pe nimeni durerea, care rodea acesta existență tânără și amenința să o dărăpăneze cu totul. Cu încetul melancolia era sa devină starea sufletescă obișnuită a lui Petru; de aici se năștea mizantropia și în urmă apatia. Era dar o otravă teribilă, care se strecura cu încetul în sufletul lui și care ar fi ucis toate calitățile bune de Domnitor.</p>
<p>În aceste momente prezența unui om tare, a unui caracter de fier, era necesară pentru a conduce spiritul și acțiunile lui Petru. Acest om era Hatmanul Barbu; dar el încă-și consuma puterile prețioase într-o căutare fără rezultat. Cu cât își impusese Hatmanul mai mare silă pentru a săvârși actul, pe care-1 credea de lipsă pentru fericirea Moldovei, pe atât de mare era acum reacția, după ce actul se consumase. Dorul său de a-și revedea soția, care în ochii săi era o martiră, crescuse încă prin greutățile întreprinderei.</p>
<p>Așadar, cei doi oameni, cufundati în urmărirea unor scopuri personale, nu prețuiau după merit pericolele ce amenințau din nou moșia strămoșească. Și cu toate acestea numai ei erau oamenii, care ar fi putut scăpa situația, căci boierii țării, deveniți servili prin tirania anteprecesorilor lui Petru, nu-și recâștigaseră încă caracterul independent și puterea de judecată a oamenilor, care-și cunosc demnitatea proprie. Aceștia dară nu erau capabili a da sfaturi, ci numai a se supune la porunci.</p>
<p>— „Iată-mă, singur acum! își zicea Petru, „silit să înfrunte furtuna amenințătoare. Și puterea judecății mi-e slăbită, sufletul mi-e amărât de suferință, durerea mă roade și mă îmbătrânește. Nu știu ce mă mai reține pe acest tron, de unde fericirea îmi lipseșce. Oh! Dec-ai fi lângă mine, scumpă Maria, toate aceste lupte mi s-ar părea o jucărie de copil. Cu tine alături, draga sufletului meu, aș combate în contra universului. “</p>
<p>Așa vorbea Petru, când i se anunță că un curier plin de pulbere a adus o scrisoare. Petru o citi și scoase un țipăt de bucurie. Acea scrisoare îl anunța că Maria era pe drum către Iași, venind din Muntenia</p>
<p> Petru ordonă îndată, ca acel curier să fie introdus. Cine să descrie, bucuria sa, când recunoscu pe Stoica. Acesta puse un genunchi în pământ și sărută mâna lui Vodă. Puțin lipsi, ca Petru să îmbrățișeze pe fidelul servitor al Mariei.</p>
<p>— „Stoica, Stoica!“ zise el cu veselie, „pentru buna veste, ce-mi aduci, te fac boier. Dar spune-mi, ce face ea ? Cum a petrecut timpul până acum? Pe unde a umblat? .. . Ah, dar ce stau eu să vorbesc aici pe când ea vine. Iute, să se gătescă o escortă numerosă! Vom merge să întâmpinăm pe Doamna. “</p>
<p>Și Petru,în nerăbdarea sa, umbla repede prin casă.</p>
<p>Ismail-Pașa, exchedivu</p>
<p>Îi venea să cânte, să rîdă, să plângă. Beglerbegul și Caspar Sibric, chiar Hatmanul Barbu, erau uitați, și numai femeia adorată mai exista înaintea ochilor săi sufletești.</p>
<p>Până când se făcură pregătirile necesare, Stoica istorisi lui vodă, ce se întâmplase cu Maria de la despărțire. Cum a fost ea prinsă de oamenii lui Aron și dusă la palat; petrecea de mai multe luni aici, cunoștința ei cu simpaticul cămerar, care deveni cu încetul amicul Mariei. Acest Caracal ajunse așa de departe cu încrederea sa, încât descoperi tinerei femei sexul său și amorul pentru Aron. Atât din amiciția, cât și din gelozie, pretinsul cămerar dete în sfârșit Măriei toate mijlocele de a părăsi palatul împreună cu Stoica. Ei părăsiră Moldova și se refugiară în Muntenia, unde petrecura la niște rude, fără să știe ceva despre soarta lui Petru, până la urcarea lui pe tron, îndată ce pătrunse până la ei îmbucurătoarea știre, se grăbiră a se reîntoarce în Moldova. Petru nu se mai sătura de a pune întrebări peste întrebări, și de a da ordine, ca omenii să se gătescă mai iute.</p>
<p>În sfârșit se puseră pe drum și, după o cale mai de doue zile, întâlniră mica caravană a Mariei. Cine să descrie bucuria nebună a celor doi soți, când se văzură! Tânăra femeie se schimbase tare. Suferințele despărțirii și necunoșterea sorții lui Petru dărăpănaseră acestă constituțiune de elită.</p>
<p>1 Egiptului. (Pag. 301.)</p>
<p>. Luptele sufletești, torturile unor cugetări crude își lăsaseră urme pe fața altădată atât de fragedă. O amărăciune nespusă îi aplecase colțurile gurii, iar ochiul altădată atât de vioi devenise visător. Puterea sufletescă îi era pe jumătate sfărâmată. Ajungea o nouă lovitură a sorții pentru a degrada cu totul o inteligență atât de vie și un suflet atât de nobil.</p>
<p>Amorul crește prin piedicile, care i se pun. Am putea zice, că iubirea celor doi soți se mărise prin adversități în gradul cel mai înalt, se apropiase de nemărginire întrucât se poate așa ceva la oameni.</p>
<p>De aceea revederea lor a produs în sufletul amărît al tinerei femei o lovitură violentă. Maria deveni forte palidă și fu aprope de leșin. Petru o strânse în brațele sale musculoase, la pieptul său bărbătesc; cu sărutările sale fierbinți recheamă sângele în buzele deja pălite și strălucirea în ochii deja stinși. Ea își reveni în sine și vărsă lacrimi, lacrimi de fericire.</p>
<p>— „O, scumpul meu amic! zicea ea, „credeam, că te-am pierdut pentru totdeuna. Dacă mai durau câtva timp acele suferințe crude, care mi-au otrăvit existența, era să mor, să mă sting ca o lampă slabă. Acum nu mai sunt Maria ta de altădată, Maria tare și mândră, care înfrunta furtuna. Suferințele unui an trist mi-au zdrobit voința și puterea, n-au mai lăsat decât o slabă femeie.</p>
<p>— „Și crezi tu, că eu n-am suferit mii de torturi? răspundea Petru. „Crezi tu, că eu nu era să mor, dacă nu se găsea un amic tare, deși nenorocit, care să-mi oprească brațul? Fără tine, scumpă Mario, viața nu mai are niciun înțeles! Dar, sveântă-ți lacrimile, consoleză-te, noi vom fi încă fericiți!</p>
<p>— „Lasă-mă să plâng, Petre! Acestea sunt lacrimi de fericire, care-mi ușurează sufletul. Dacă nu le-aș vărsa, greutatea lor m-ar îneca.</p>
<p>Martorii acestei scene aveau ochii umezi și stau în picioare cu capetele dezvelite, cu privirea duioasă. Toți erau mișcați de probele atât de înveninate ale unui amor puternic.</p>
<p>Petru porunci ca oamenii suitei să descalece, pentru ca să-și odihnescă caii. Toți decălecară și se întinseră pe iarba verde; apoi își scoaseră merinda și se ospătară.</p>
<p>În apropiere se afla o tânără pădure de ștejari, a căror frunziș de un verde fraged invita la preumblare. Petru luă brațul soției sale și o conduse sub frumoșii arbori ai pădurii.</p>
<p>Ei înaintau în tăcere, uitându-se din când în când unul la altul cu o expresie de fericire atât de curată, încât păreau doi îngeri nevinovați. Ochii albaștri ai Mariei aveau o strălucire atât de fidelă și de pătrunzătoare, încât inima lui Petru parcă se topea în simțăminte de o fericire nespusă. Ce-i mai păsa acum de furtuna teribilă, care trebuia să izbucnească din zi în zi asupra capului său predestinat. Nu era Maria lângă el, să-l consoleze, să-l încurajeze, să-i dea energia și resoluțiunea, care-i lipseau ? Dar nu, nu mai era curajoasă Mariă de altădată. Ea singură avea lipsă de încurajare, de sprijin.</p>
<p>După o preumblare de câteva minute, tânăra femeie puse deodată mâna la inimă cu un semn de spaimă vădită.</p>
<p>— „Nu știu ce am, iubite!“ zise ea „Sau fericirea este prea puternică, prea violentă pentru mine, sau cerul ne trimite o nouă încercare. Un presimțământ de nenorocire îmi torturează sufletul. Ceva îmi spune, că aceste momente de fericire vor fi cele din urmă!“</p>
<p>— „Liniștește-te, dragă Maria! Oboseala drumului și emoțiile revederii ți-au atacat în câtva nervii. Deși inamicii mă amenință, brațul meu, încurajat de amorul tău, îi va ști pedepsi. Liniștește-te! Fericirea ne surâde, de ce să nu profităm de ea, de ce să o otrăvim prin gânduri amare? Nu ne iubim noi, cât nu s-au iubit oameni pe pământ? N-am suferit noi destul? Pentru ce ne-ar persecuta cerul? Dumnezeul dreptății nu poate fi atât de crud!“</p>
<p>— „ Ah, vorbește-mi, amice! vorbește-mi încă! Cuvintele tale sunt un balsam salutar, care-mi vindecă rănile inimii. Încrederea ta se comunică sufletului meu. Mi se pare, că aș voi să te ascult în veci, pentru ca să fiu etern fericită. Dar totuși, nu crezi tu, că presimțirea există în om, și că de multe ori un semn al provedinței ne provoacă să ne pregătim pentru o nenorocire?</p>
<p> -„ Acesta, draga mea, este numai efectul unei fericiri puternice. Când omul se știe la culmea dorințelor sale, fără voie își închipuie , că de aici încolo nu mai are să aștepte ceva bun, căci supărarea vine după bucurie, ca furtuna după vremea bună. Dar no, de ce să ne gândim la așa ceva? Mai avem multe de dorit: să ne respingem inamicii, să realizăm bunăstarea acestei frumoase țări! Așadar, n-am ajuns la culmea fericirii! Alungă acele gânduri! Vezi, cerul e senin, natura e veselă, păsărelele ciripesc, fluturii zboară din floare în floare, totul ne surâde. Lasă să fim fericiți! “</p>
<p>Maria își plecâ capul pe umerii bărbatului iubit și ochii ei îl priviră atât de lung, atât de adânc, atât de duios, încât Petru se cutremură. Era în acea privire un amor așa de puternic, încât tânărul Domn se vedea zdrobit, covârșit de el.Îi venea și lui a crede, că acel simțământ gigantic nu mai putea crește, că fericirea  ajunsese la culme. Fața sa păli, buzele lui avură un tremur convulsiv. Același simțămînt dureros, care apăsa sufletul Mariei, îi străpunsese inima ca un stilet de oțel. Fericirea e atât de trecătoare, și trebuie plătită atât de scump! (Fine va urma.)</p>
<p>Deodată tropot de cai răsună. Cei doi soți tresăriră ca și când inamicul s-ar fi apropiat. Suita lui Petru sări în picioare și apucă armele. În curând însă spadele amenințătore reintrară în teacă. Cei care se apropiau călare erau în număr de trei, și soldații recunoscură între ei pe Hatmanul Barbu.</p>
<p>— „Unde e Măria-Sa ?“ întreba Hatmanul pe un căpitan.</p>
<p>Acesta arăta cu mâna către pădure.</p>
<p>— „E cu Măria-Sa Doamna! zise el.</p>
<p>Peste fața Hatmanulu! trecu o umbră de întristare.</p>
<p>— „El a găsit-o!“ își zise Barbu. El e fericit! Eu am umblat și umblu ca o umbră rătăcindă, tot caut fericirea fără a o găsi. Unde ești, Mario, tu viața mea, sufletul meu? Să-mi fie oare hotărât ca să nu te mai găsesc? Atunci se va afla vreo  ghiulea milostivă în rangurile turcești sau transilvănene, care să curme o existență nesuferită.</p>
<p>Vorbind astfel, Hatmanul înainta către pădure încet și cu capul plecat. Se afla într-un moment de slăbiciune, de descurajare, în care toată admirabila lui putere sufletească nu-i mai putea fi de folos.</p>
<p>Sunt oameni, care peste zi, în societatea altora, surâd, fac spirit, par veseli. Iar când noaptea singuratică îi împresoară, când gândurile devin singurele stăpâne peste sufletul lor, când se cred neobservați, atunci toată amărăciunea disperării se poate citi pe fața lor. Ajunge ca un minut Dumnezeu să-i părăsească, pentru ca ei să-și pună capăt vieții.</p>
<p>În sufletul lui Barbu tot mai licărea o scânteie de speranță, mai trăia o iluzie, dar erau momente, în care tot curajul îl părăsea, scânteia se întuneca, iluzia murea. Și acest moment sosise, cu atât mai repede, cu cât fericirea altuia îi aducea aminte de nefericirea proprie. Nu vrem să-i facem Hatmanului nedreptate, dar el încă era om, și un fel de invidie se scormoni un moment în sufletul său, ca o scorpie gata a mușca. </p>>
<p>. Dar acesta nu dura mult, căci dacă Barbu era om, era și bărbat în adevăratul înțeles al cuvântului. Pasul său șovăitor își recăpăta siguranța, ochiul său stins începu a se aprinde de o rază generoasă, iar expresia de amărăciune făcu, pe fața sa, loc lealității.</p>
<p>— „El a suferit! îsi zise Hatmanul, „merită dar fericirea. Mai curând ori mai târziu se va îndura Dumnedeu și de mine!"</p>
<p>Abia isprăvise el aceste cuvinte, când cei doi soți ieșiră din pădure pentru a-1 întâmpina.</p>
<p>Hatmanul aruncă o singură privire asupra Mariei. Dar ochiul său rămase țintit. Gura sa întredeschisă era să scoată un țipăt de moarte. Să fi fost oare iluzie, sau adevărul, adevărul îngrozitor, se arăta ochilor săi.</p>
<p>— „Dumnezeule, ai îndurare de mine! se rugă sărmanul om, ca lipsit de minte. „Ai îndurare de mine, Dumnezeule! Nu mă face să blestem! Oh, Doamne, ia această icoană dinaintea ochilor mei, ca să nu ajung a dispera de dreptate, să nu ajung a mă îndoi că tu exiști!</p>
<p>Toate acestea se petrecuseră într-o secundă. Maria, care era cu ochii îndreptați asupra lui Petru, îi întoarse deodată asupra Hatmanului, care sta nemișcat, palid și rece ca o statuie de marmoră. Ochii ei se căscară plini de o spaimă de moarte, mâinile ei se încleștară pe inimă. O palore de moarte îi acoperi fața, iar dintre buzele ei albite ieși un țipăt, țipătul teribil, care-ți îngheață măduva în oase.</p>
<p>— „Băleanul, soțul meu! strigă ea cu o voce sfâșietoare.</p>
<p>Apoi cu mânile ei reci își strînse fruntea, ca și când ar fi voit să împiedice mintea de a părăsi acel frumos și nobil cap. Ce se petrecu, în acel minut, în creerii tinerei?</p>
<p>Femeia, care-și revedea primul bărbat din viață, nu se poate descrie. A fost un moment teribil, în care mintea obosită și slăbită a Mariei se dărăpănă cu totul. Deodata, din starea nemișcată, în care se afla, Maria se porni surâzândă, dar teribilă, către Hatmanul înmărmurit, pe urmă, când se afla la o mică distanță, tânăra femeie scoase un hohot înspăimântător și căzu la pământ. Hatmanul se uită la Petru cu o privire, în care se citeau simptomele nebuniei, apoi zise cu o voce apăsată, arătând cu degetul corpul neînsuflețit al Mariei.</p>
<p>— „Iată, Măria-ta, soția noastră! Ne-am găsit amândoi fericirea! “ Apoi Băleanul, căci era el, se întoarse încet, și, fără a se uita în lături, se urcă pe cal. Solii lui îl imitară fără a înțelege, ce se petrece, căci se aflau prea departe pentru a auzi vocile. Hatmanul își înfipse pintenii în coapsele nobilului armăsar, care necheză de durere și porni într_un galop nebun.</p>
<p>Petru nu înțelese la început toată întinderea nenorocirii sale. I se părea un vis, un vis greu care-l apăsa. El își frecă ochii și făcu silințe pentru a se deștepta.</p>
<p>Apoi se uită după Băleanul, până când acesta dispăru într-un nor de praf. Cu un pas șovăitor înaintă el până la locul, unde zăcea Maria. Aici căzu în genunchi și își acoperi fața cu mâinile, iar buzele sale palide murmurară un singur cuvânt: „Fatalitate!</p>
<p>Încheiere.</p>
<p>Astfel dară, tot ce iubise Petru în lume, fusese atins de mâna fatalității. Se părea că un blestem urmează pașilor săi, blestem care pierzând pe cei cel înconjurau era să-l piardă în sfârșit și pe el.</p>
<p>Fără Maria, a cărei existență, devenită delicată prin suferințe, se stinsese la ultima lovitură a sorții, fără Stroe, fără Hatmanul Barbu, Petru se vedea singur în lume, părăsit de Dumnezeu.O apatie compltă îi cuprinse sufletul, și acesta era o binefacere, căci sărmanul om suferea astfel mai puțin. În zadar  mai încercau cei dimprejur să-l deștepte din letargie, să-l facă a se gândi la soarta țării, a cărei cârmuire o luase în mânile sale. Petru nu mai era capabil să cugete și să lucreze.</p>
<p>În momentele de luciditate, în care mintea lui amorțită se redeșteptă, i se înfățișa scena teribilă din pădure, și atunci o furie nebună îl cuprindea. Dacă nu era cine să-l rețină, sărmanul om, de multe ori și-ar fi zdrobit capul de pereți. Aceste momente erau însă rare, și partea cea mai mare a timpului o petrecea el într-o stare de amorțeală completă.</p>
<p>Cine era să facă față pericolului amenințător, decă Domnul însuși nu mai putea lua conducerea?</p>
<p>Nu mai cutezăm a urma istorisirea celor ce s-a  petrecut de aici încolo, căci sufletul ni se revoltă și pana tremurândă de indignare nu mai e capabilă a scrie. Lăsăm ca istoria rece și nesimțitoare să vorbească mai departe.</p>
<p>Iată ce zice Bethlen1):</p>
<p>. . . Astfel Sibric trece Alpii în Moldova fără ca cineva să-i stea în cale. Veghele lui Petru deabia atunci îl observară, când oastea lui se afla deja dinaintea lașilor. Petru, surprins, deabia își putu scoate oștile din cetate, când aflându-se în fața transilvănenilor, se opri, ca și când ar fi voit a se lupta, dar îndată, la cea dintâi năvală fu părăsit de ai săi. Călărimea mai toată se retrase în pădurea vecină, iar pedestrii, cea mai mare parte transilvăneni , refuzând a se lupta cu compatrioții lor, se supuseră lui Sibric. Acesta prinde pe Petru, ocupă capitala, cheamă pe Aron dimpreună cu Veli Aga, trimisul Sultanului, (care în distanță de trei zile, stăteau în castrele Beglerbegului așteptând rezultatul), le dă în mâini pe Petru, și lăsând Iașii în puterea lor, se întoarce cu ai săi în patrie. Aron stărui cu tot dinadinsul, dete și bani mulți turcilor, ca să taie nările lui Petru, spre a nu mai putea ajunge la Domnia țării. Aceasta este o datină a lor. Petru, om înalt de trup și frumos, așa încât cu puțini se putea asemena, acum deformat, fu trimis la Beglerbegul, de aici îndată la Constantinopol, unde din porunca Sultanului, spânzurat în cârlige de fier, între mari chinuri își termina viața. Sărmana Moldovă! După un moment de iluzie, realitatea crudă o cuprinse iarăși în ghiarele ei ascuțite. Domnia lui Petru fu un vis, un vis scurt ca fericirea Iui, si acum realitatea sub figura cumplitului Aron se ivi din nou.</p>
<p>Acel meteor, care luci un moment pe cerul noros al nefericitei țări, dispăru repede, cufundându-se în noianul pasiunilor omenești. Istoria abia îl pomenește. Să vărsăm noi o lacrimă în memoria lui, căci sortea n-a avut pentru el decât suferințe și lupte crude, și i-a rezervat o moarte crâncenă. Prorocia babei Dochia s-a împlinit: „Mărirea tronului l-a ucis“.</p>
<p>’) Hist, de rebus Transilvanicis.</p>
<p>*) Hammer, II. 674 spune, că Petru a fost esecutat pe Piața Peștilor în Constantinopol.</p>
  </body>
 </text>
</TEI> 						
