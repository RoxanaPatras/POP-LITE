<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Banditul Râureanu sau Un înger în infern. Roman dramatic-senzațional: ediție POPLITE </title>
            <author>Rădulescu, G.</author>
            <respStmt>
               <resp>codare POPLITE</resp>
               <name>Teodora Iuriusciuc</name></respStmt>   
            <respStmt>
               <resp>corectură manuală</resp>
               <name>Lucreția Pascariu</name>
            </respStmt>
            <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
         </titleStmt>
         <publicationStmt>
            <publisher>UAIC</publisher>
            <date></date>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="10.5281/zenodo.10781566"></ref>
         </publicationStmt>
         <sourceDesc>
            <bibl>
               <author>Rădulescu, G.</author>
               <title>Banditul Râureanu sau Un înger în infern. Roman dramatic-senzațional</title>
               <pubPlace>București</pubPlace>
               <publisher>EDITURA LIBRĂRIEI ROMÂNE „FILIP LAZĂR”</publisher>
               <date>1891</date>
               <decoNote type="ilustratii" subtype="yes"/>
               <dim unit="char" type="mare"/>
               <extent>
                  <measure unit="word">22709</measure>
                  <measure unit="page" type="under_250"/>
                  <measure unit="foileton" type="under_65"/>
                  <measure type="complete"></measure>
               </extent>
            </bibl>
         </sourceDesc>
      </fileDesc>
      <profileDesc>
         <textClass>
            <keywords scheme='https://opentheso.huma-num.fr/opentheso/api/theso/Typologie'>
               <term type='domaine' ref="https://hdl.handle.net/20.500.11942/crteb7oodgosm">literatura</term>
               <term type='factualite' ref="https://hdl.handle.net/20.500.11942/crt22aacdhvi7">fictiune</term>
               <term type='forme' ref="https://hdl.handle.net/20.500.11942/crtnufdew1lfb">proza</term>
               <term type='genre' ref="https://hdl.handle.net/20.500.11942/crthuyig1pxri">roman</term>
               <term type='agencement' ref="https://hdl.handle.net/20.500.11942/crtbdm5xnc6io">foileton</term>
               <term type='origine' ref="https://hdl.handle.net/20.500.11942/crtxolq1evsr9">opera originala</term>
               <term type='discours' ref="https://hdl.handle.net/20.500.11942/crt4wma17ncnj">narativ</term>
               <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
               <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
            </keywords>
            <keywords>
               <term type="receptare" n="5"/>
               <term type="republicare" n="2"/>
               <term type="finished"></term>
               
            </keywords>
         </textClass>
      </profileDesc>
      <encodingDesc>
         <projectDesc>
            <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
            <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
            <p>Cuvantul cheie de tip "finished" indica stadiul realizarii operei de catre autor.</p>
            <p>Masura de tip "complete" indica faptul ca am gasit romanul in forma completa.</p>
         </projectDesc>
      </encodingDesc>
   </teiHeader>
   <text xml:lang="ro">
      <front>
         <div type="titlepage">
            <p>BANDITUL</p>
            <p>RÎIREANU</p>
            <p>SAU</p>
            <p>UN ÎNGER IN INFERN</p>
            <p>Roman dramatic-sensaţional</p>
            <p>de</p>
            <p>G. RĂDULESCU</p>
            <p>Ediţia III.</p>
            <p>1898</p>
            <p>CRAIOVA — TIPOGRAFIA ROMĂNĂ FILIP LAZĂR</p>
            <p>BANDITUL RÎUREANU</p>
            <p>SAU</p>
            <p>UN ÎNGER ÎN INFERN.</p>
         </div>
      </front>
    <body>
         <div type="chapter" n="1">
            <head>CAP.I — La Cârciumă.</head>
            <p>Diligenţa de la Giurgiu se oprise în satul Putinei dinaintea cârciumei lui Solomonică. Soarele începuse să apună. Deşi staţiunea diligenţei de la Giurgiu nu era un spectacol nou pentru locuitorii din Putinei, totuşi veniseră cu grămada în jurul călătorilor pe care îi privea cu indiferenţă. Ceea ce atrăgea mai cu deosebire curiozitatea lor, era cufărele, geamantanele, lăzile şi într-un cuvânt grămada de bagaje pe care conductorul, din vîrful diligenţei, le azvârlea unei fetiţe care le prindea şi apoi le aşeza în regulă pe pământ.</p>
            <p>Cea mai mare parte din lăzile ce se descărcau, conţineau mărfuri pentru kir Solomonică,care,după spusa celor care îl cunoşteau, avea o avere care întrecea cu mult pe a proprietarului moşiei.</p>
            <p>Ca să nu se facă încurcătură, conductorul ori de câte ori aruncă copilei care stătea cu braţele întinse, câte un pachet pentru hangiu, striga: pentru domnul Solomonică. În sfîrşit, după ce toate cuferele pentru Putinei fură date jos din diligenţă, conductorul strigă pentru ultima dată: un sac cu bani pentru domnul  Solomonică, apoi adresândui-se fetei, îĭ zise: aida de! e prea greu pentru dumneta drăguţă, trei mii de franci!... chiamă, mai bine pe domnul Solomonică.</p>
            <p>Iată-mă! iată-mă! rĕspunse hangiul, care, dupe ce împinse într-un chip brutal pe aceea ale cărei puteri nu erau îndestulătoare ca să primească toată acea greutate, puse un picior pe scară iar altul pe căpăţâna roatei, şi, cu acest îndoit punct de reazăm, opintindu-se până la înălţimea caprei, întrebă nemulţumit pe conductor:</p>
            <p>— Numai pentru atâta m-ai chemat Petre?</p>
            <p>— Da, se înţelege, copila nu mi s-a părut destul de voinică!</p>
            <p>Cu timpul are să devină, zise Solomonică învârtind în aer sacul cu cei trei mii de franci, şi întinzând conductorului mâna stângă spre a-l  ajuta să se dea jos.</p>
            <p>— Nu e cu trebuinţă, strigă zbătându-se, Petre; ştie lumea că cu toţi cei şaizeci  de ani al dumitale, eşti încă verde, moş Solomonică.</p>
            <p>— Şaizeci, Cincizeci şi opt, te rog!</p>
            <p>— Voinic cum eşti, ai putea foarte bine să zici numai treizeci.</p>
            <p>— Bine altădată socotindu-mi vârsta, o să trec cu buretele peste nopţi. Acum însă, adaugă Solomonică adresândui-se copilei, du-te de-i adu un pahar de vin ca să se mai răcorească, dar mergi mai repede tăfăloago, nu-ţi mai număra paşii parc-ai avea ouă în poală!</p>
            <p>— Cum o canoneşte! îşi ziceau între dânşii ţăranii din Putinei.</p>
            <p>— O copilă aşa de drăguţă!</p>
            <p>— Care o să aibă o zestre de cucoană.</p>
            <p>— Ce vorbeşti frate? Să fie oare adevărat ce se spune pe aici, pe colea,că adică domnul Solomonică are o avere cum nu mai are altul în judeţ la noi?</p>
            <p>— Ce mai stai de te miri, măre Solomonică, e putred de bogat, înoată în aur nene!</p>
            <p>— Cum îţi pare Didina, hai întrebă hangiul pe conductor, atingându-l uşor cu dosul mâinii peste pântece; nu este aşa că-ţi lingi buzele?</p>
            <p>— Asta e acuma, mă mai întrebi cum mi se pare, parcă dumneata nu ştii, răspunse cu parapon Petre.</p>
            <p>— Dar ce, conductor, ai de gând să dormim aici, întrerupse un călător scoţând capul pe fereastra diligenţei.</p>
            <p>— Ce facem conductor, plecăm azi ori rămânem aici, adăugă un altul cu un ton aspru şi plin de nerăbdare.</p>
            <p>— Numaidecât domnilor, numaidecât răspunse jumătate supus şi jumătate înţepat, conductorul.</p>
            <p>— Ei bine, reluă Solomonică, dând cu palma prieteneşte peste burta lui Petre, ştii că pe Didina o păstrez pentru cineva pe care-l cunoşti tu?</p>
            <p>— Eu? zise Petre fără să pătrunză gândul lui Solomonică.</p>
            <p>— Da! Da! Petre, dar iat-o, tăcere.</p>
            <p>— Mititico, zise Petre luând paharul din mâna Didinei, ştiu ceva ce nu ştiu bine, dar deși nu ştiu bine....</p>
            <p>— La dracu conductor! plecăm azĭ ori nu?</p>
            <p>— Dar haide odată conductor că ne apucă noaptea....</p>
            <p>— Plecăm, plecăm, am plecat răspunse Petre salutând cu o mână, iar cu cealaltă dând bice cailor,apoi, pe când întorcea diligenţa, aducându-şi aminte că a uitat să dea lui Solomonică sacul cu scrisorile, căci la dânsul se depunea corespondenţa pentru toate comunele dimprejur şi apoi el o dădea primarului — Opri caii un minut, strigă pe Didina, îi dete pachetul cu scrisori şi biciuind caii, porni din nou la drum, exclamând destul de tare ca să poată fi auzit de Solomonică care se oprise pe prispa cârciumei: haz ar fi avut să plec cu corespondenţa!</p>
            <p>— Aş, vorbă e, răspunse hangiul care urmărea cu ochii sacul cu scrisorile, te lăsam eu să pleci cu ele, o dată cu capul!</p>
            <p>După câteva minute nu se mai auzi decât huruitul depărtat al diligenţei; oamenii care căscaseră gura, se întorceau liniştiţi pe acasă  iar Didina, din ordinul tatălui său, ducea în casă sacul cu scrisori.</p>
         </div>
         <div type="chapter" n="2">
            <head>CAP. II. — Satul Putinei.</head>
            <p>Acoperit odinioară de pădurĭ pe toată întinderea sa, satul acesta a fost multă vreme cuibul fiarelor sălbatice şi al hoţilor de codri. Azi însă, dezbrăcat cu totul de haină-i de verdeaţă, se prăjeşte la arşiţa Soarelui fără umbră, fără adăpost şi în timpul iernii, fără să aibă omul de unde rupe câteva vreascuri cu care să-şi dezgheţe membrele amorţite de ger. În spatele satului se întind podgoriile de vii, nişte vii mici şi pipernicite care se întind până în Alexandria, dar care, din pricina pământului neprielnic acestui soi de cultură, dă un vin mai puţin decât mediocru. În mijlocul satului e biserica, şi de cele două părţi ale ei, se întind casele satului, dacă se mai pot numi case nişte grămezi de pământ şi de grinzi lipite, fără nicio formă şi fără niciun gust.</p>
            <p>Nimic nu e mai încântător decât să vezi în pragul acestor morminte ce se numesc case ţărăneşti, apărând capul drăguţ şi plin de farmec al ţărancei care, după ce şi-a isprăvit treaba, iese pe seară cu furca în brâu ca să vază pe cei ce trec pe linie aşteptând să întoarcă vitele de la luncă.</p>
            <gap n="[editorial] Figure"/>
            <p>La o jumătate de ceas depărtare de sat, se afla livada, vast şi frumos teren aşezat între Alexandria şi comuna Pielea. Locuitorii comunelor învecinate, mai fără voia lor, au făcut din această livadă o adevărată şosea a bucureştenilor. Ei au făcut cu cheltuiala lor comună un şanţ în jurul acestei câmpii de verdeaţă, şi au plantat patru rânduri de arbori pe margine, ceea ce formează nişte alee răcoroase şi încântătoare. In fundul livezii, o prăvălioară mititică cu un aspect sărăcăcios dar foarte curat, adăposteşte şi răcoreşte cu rachiu, ţuică sau zeamă de struguri pe cei care osteniţi de drum sau de plimbare, se aşează pe câte o laviţă de sub umbrar, pe când un cimpoier bătrân şi gârbov îi înveseleşte cu cântecele-i din alte vremuri. Stăpânul acestei prăvălioare este tot Domnul Solomonică, care ştiind că Duminica şi sărbătorile în timpul verii lumea fuge din sat şi merge să petreacă la livezi, a deschis şi aici o <hi>sucursală</hi> nu doar ca să câştige ceva, dar numai ca să nu zică oamenii că n-au cu ce-şi răcori gâtul.</p>
            <p>Logofăt în vremea lui pe moşia prinţului M... domnul Solomonică este azi o autoritate la dânsul în sat; ca orice autoritate însă, este mai mult temut decât iubit, ba chiar uneori această autoritate este criticată cu multă asprime de către cei care şi-au stabilit deja reputaţia de guri rele.</p>
            <p>Şi mai întâi aceste guri rele, se întreabă cu oarecare dreptate: logăfătul cărui prinţ a fost domnul Solomonică? Aici deja începe încurcătura căci după câte-şi aduc aminte bătrânii, hangiul de azi a fost logăfăt la domnul M. dar acest M. n-a fost prinţ cum n-a fost Păcală Popă. De altfel, toată lumea-şi aduce aminte că acest stăpân de odinioară al domnului Solomonică era de o bogăţie fără semeni.</p>
            <p>Oricât de mână spartă însă ar fi fost domnul M. şi oricât de mult i-ar fi plăcut să-şi arunce banii pe fereastră chiar dacă s-ar admite că într-o bună dimineaţă i-a venit pofta să-şi împartă averea pe din două cu logofătul său, tot nu se justifică bogăţia fără seamă a hangiului din Putinei. Dar nimic din toate acestea nu s-a întâmplat, din contra, contemporanii cârciumarului îşi aduceau perfect aminte că la moartea stăpânului său, s-a retras din curtea domnului M. cu o mie cinci sute de franci. Astfel deci, toată averea sa azi ar trebui să se compună din acest capital, plus un oarecare câştig, ce-i aducea cârciuma precum şi neînsemnata remiză ce i se acordă de la timbre, căci printr-o dispoziţie a autorităţii comunale, tot domnul  Solomonică este însărcinat şi cu debitul timbrelor şi mărcilor poştale.</p>
            <p>De acea se întreabă lumea cu oarecare curiozitate în sat şi împrejurimi, cum face Solomonică de cumpără mereu, de zece ani, ba pământ, ba vii, mori, păduri, ba vite etc. De unde oare ia banii trebuincioşi pentru toate aceste cumpărături? Este adevărat că dă bani cu dobândă şi cu dobândă aşa de mare încât încă de multă vremea i-a rămas numele de Solomonică, numele celui mai afurisit cămătar care a călcat vreodată prin districtul Vlaşca, dar oare la ţară cine nu e cămătar? cine nu dă bani cu dobândă, de aci însă nu urmează ca lumea să se îmbogăţească dintr-o zi într-alta şi încă să se îmbogăţească aşa încât  să se ducă vestea peste nouă sate. Din an în an, reputaţia sa de om bogat crescând mereu, începuse lumea să-l numească domnul Solomonică cel bogat înaintea străinilor, cărora le vorbea despre el cum se vorbeşte despre un monument, despre o clădire grandioasă sau despre cine ştie ce altă minune. «Acesta care trece pe linie, începuse să explice lumea celor care nu-l cunoşteau, este domnul Solomonică bogatul; ăla care şade în fundul trăsurii este domnul Solomonică bogatul; domnul acela care trece călare este bogatul Solomonică.»</p>
            <p>Omului acestuia îi plăcea mult să stea în pragul uşii şi să fumeze ceasuri întregi ca cum ar fi vrut să răspunză admiraţiunii concetăţenilor săi. Deşi avea cincizeci şi opt de ani, îşi păstrase totuşi statura dreaptă, picioarele-i strânse în nişte cizme lipite, şi capul îi era umbrit de nişte favoriţi blonzi spicaţi cu fire cărunte. Umerii săi rotunzi şi arcuiți, umeri de om voinic, se terminau cu nişte mâini păroase care ar fi putut sugruma un mistreţ. Obișnuinţa de a trăi la soare şi pe câmp de când era logofăt de moşie, îi tăbăcise pielea feţei şi-i pusese nişte pete roşii pe obrajii săi bucălaţi. Tot din pricina acestei vieţi ţărăneşti şi slugarnice în acelaşi timp, caracterul său era aici supus şi umilit, aici violent şi teribil. Din a treia căsătorie a sa cu fata unui arendaş din apropiere, n-avea decât un copil, o încântătoare şi nenorocită copilă care intra acum în al şaptesprezecilea an. Născută din nişte părinţi zdraveni, Didina suporta fără să se resimtă ostenelile unei vieţi păcătoase; abuzul muncii nu stricase încă formele ei sculptate; părţile rotunde şi fine ale trupului ei păstraseră încă farmecul copilăriei, şi lăsau să se întrevadă o minunată frumuseţe. Fruntea ei cu albeaţa-i suava dădea o valoare extraordinară, strălucirii ochilor, lungimii mătăsoase a genelor, aceşti conductori electrici a tutor scânteilor, pornite din suflet, din inimă şi din spirit. Negrii şi îmbrobodiţii, ochiĭ Didinei arătau şi ascundeau în acelaşi timp inocenţa şi ardoarea sentimentelor ei. Gura ei era întotdeauna râzătoare; alerga parcă spre dorinţă, spre emoţie şi spre toate capriciile unei inimi peste măsură imposibilă. În armonie cu faţa ei delicioasă, gâtul Didinei, arcul umerilor, desenul braţelor, al sânului ei bombat înainte ca un buchet, ofereau caracterul unei fete de ţară pe care frumuseţea şi îngrijirea unei educaţiuni alese o rădicase deasupra ranguluĭ său, fără să o confunde cu fetele de oraş. Dacă ar fi nevoie de o comparaţie ca să poată lectorul înţelege pe Didina, aş zice că seamăna oarecum cu acele demoazele albe, rumene, diafane, care-ţi fac efectul unor îngeri trimişi pe pământ, ca să ne arate nouă muritorilor ce atracţii divine capătă cei care trăiesc în intimitatea zeilor.</p>
         </div>
         <div type="chapter" n="3">
            <head>CAP. III. — O martiră.</head>
            <p>Didina fusese crescută într-un pension din cele mai cu renume din Turnu-Măgurele. Nu doar că tatăl său, mândru ca toţi parveniţii, voia, dându-i această strălucită educaţie, să se laude cu distincţiunea fetei sale. Dimpotrivă educaţia Didinei fusese o îndatorire pentru dânsul, o silinţă violentă făcută proiectelor lui, după cum o voia spune mai departe; şi biata copilă de multe ori nu ştia cum să facă ca să-şi ascundă spiritul său să se ferească de a-l murdări în contact zilnic cu fel de fel de oameni, al căror nivel intelectual era aşa de jos încât de multe ori copila-şi zicea că clienţii tatălui său atît cu moralitate cât şi cu inteligenţă, constituiau trăsura de unire între om şi bestie.</p>
            <p>Didina trebuia să îndeplinească şi nu numai fără să murmure, dar chiar având aerul a fi fericită toată sarcinile casei, ale prăvăliei şi ale biroului, căci am zis că domnul Solomonică era însărcinat de autoritatea comunală care n-avea vreme să se ocupe cu asemenea fleacuri, cu distribuirea scrisorilor în plasă, era cu alte cuvinte, un fel de şef al biroului de poştă. Ea era peste tot; trebuia să se tocmească cu oamenii care veneau să cumpere; să dea informaţii celor care veneau să-şi primească scrisorile, sau să recomande pe cele care le trimeteau; trebuia să satisfacă şi să mulţumească pe mama sa care o dojenea toată ziulica zicând că umblă prea încet; în fine trebuia să îngrijească de casă şi de ale casei. Nu se odihnea un minut: o vedeai când la terezi, când la timbre, când cu mătura în mână, ori alergând afară să primească pachetele de la diligenţă. Şi vai de capul ei ar fi fost dacă s-ar fi înşelat cu un ban dând restul unui client! Domnul Solomonică la moment s-ar fi făcut foc şi numai l-ai fi auzit înjurând surugeşte şi exclamând că i-ar fi trebuit un băiat iar nu o bivoliţă de fată ca asta!</p>
            <p>Doamne, ce muncă ar fi impus unui băiat acest tiran de tată, dacă pe această nenorocită copilă o muncea atâta fără ca cel puţin să fie mulţumit! Sculată cu noaptea în cap, Didina nu se culcă niciodată  înainte de miezul nopţii, chiar în timpul iernii când toată suflarea satului era adormită de la aprinsul lumânărilor. De la nouă ceasuri seara şi până la douăsprezece noaptea, Didina şedea după tejghea împletind şi nu-i era permis să ridice ochii în tavan sau de a picoti de somn pe scaunul ei de lemn. Dacă se întâmplă câteodată să o fure somnul şi adormită, să-i scape cîrligile din mână şi să facă oarecare zgomot pe tejghea, aceasta atrăgea atenţia tatălui său care locuia într-un fel de pod deasupra camerei unde era prăvălia; acesta, deschidea binişor o ferăstruie care dădea tocmai deasupra tejghelei şi arunca în capul copilei adormite şi rebegită de frig cu-n pahar cu apă rece înjurând-o şi ameninţând-o cu o pedeapsă şi mai barbară dacă o va mai surprinde încă o dată că e leneşă. La această impresie crudă, se deştepta tresărind speriată de vocea tatălui său se freca la ochi şi se punea din nou pe lucru care de multe ori se muia de lacrimile ce-i curgeau şiroaie din ochi.</p>
            <p>La miezul nopţii se urca şi ea în odaia-i de culcare situată tot în pod alături cu a părinţilor săi, şi singura distracţie era să stea câteva minute la fereastră cu coatele rezemate de tocul geamurilor, ca să privească câmpul respirând aerul nopţii.</p>
            <p>Când cerul era senin, Didina zărea, printre plopii plantaţi sub ferestre şi de trei ori mai înalţi decât casa, livada unde vara se plimbă lumea în timpul zilei. Când erau nori şi întuneric, abia zărea vârful copacilor care înconjurau şanţul livezii.</p>
            <p>Un instinct nehotărât, unul din acele mişcări profetice care tulbură uneori sângele tinereţii, părea că spune Didinei că nu degeaba încredinţa ea toată plăcerea inimii ei curate, că nu degeaba fixa ea toată atenţia ei asupra acestui punct izolat al câmpului. Aspiraţiile ei secrete, misterioase ca şi sufletul de unde nasc, îşi găsiseră oare explicaţia? Nu ştiu. Ştiu numai că odată, într-o seară de primăvară, Didina, nu se punea la fereastră decât pe jumătate dezbrăcată când adică era aproape să se culce, îndată ce intră în cameră, după ce-şĭ isprăvise treaba în prăvălie,alergă de-a dreptul şi foarte repede la fereastră, şi străbătu lacom cu privirea linia luminoasă a aleei din livadă, ca și cum ar fi urmărit cu ochii pe cineva. Căutarea ei părea plină de dorinţe şi de nelinişte. Ascunsese lampa de frică să nu fie cumva văzută. Frica copilărească! Căci cine, la miezul nopţii, primăvara, când toată lumea la ţară, moartă de oboseală, doarme dusă, ar  mai fi putut-o vedea? Şi de altfel chiar de ar fi zărit-o cineva, cum ar fi putut oare ghici, în ce scop făcea ea această timidă percheziţie.</p>
            <p>— Iat-o! strigă Didina cu o explozie de bucurie:— cei doi ulmi, acoperişul ascuţit şi două pavilioane! — Acolo e.</p>
         </div>
         <div type="chapter" n="4">
            <head>CAP. IV. — 0 mamă nenorocită.</head>
            <p>Elisa soţia hangiului pe care ţăranii din pricina capacităţii sale mişeleşti îl botezaseră cu numele cămătarului Solomonică, nu era o mamă rea; ei de multe ori îi sîngera inima văzând răul tratament ce îndura copila din partea tatălui ei, dar erau două cauze care o împedicau de a interveni cu autoritatea ei de mamă şi a arăta bărbatului său că alte sentimente trebuie să aibă un părinte către copii iar nu acelea pe care le avea mişelul de Solomonică.</p>
            <p>Fata de arendaş, crescută şi ea aproape tot ca Didina, nu prea i se păreau grele sarcinile grozave ce hangiul impunea copilei sale. Afară de aceasta, avea în privinţa bărbatului său, o groază care nu se poate descrie. Se căsătorise cu dânsul fiindcă aşa voiseră părinţii ei, căci din nenorocire şi la ţară se văd căsătorii unde inima şi orice sentiment înalt şi frumos trebuie să tacă şi unde nu vorbeşte decât punga sau ambiţii murdare şi joase. Spuserăm că Elisa avea o mare frică de bărbatul său; această frică uneori mergea până la groază. Se temea de violenţa şi furia unui om pe care nimic nu-l putea reţine: el n-avea nici respect, nici educaţie, nici umbra unui sentiment religios, nici măcar bun simţ nu mai avea când se înfuria. I se urca sângele în cap, începea să vadă roşu înaintea ochilor, lovea răsturna, şi chiar ar fi fost în stare să omoare chiar. Intr-o zi era călare şi voia să treacă pe o potecă pe unde nu mai trecuse niciodată: calul se sperie, începe să sforăie şi nu vrea să meargă; Solomonică îi despintecă burta cu cuţitul şi-l trânteşte mort la pământ. Calul acesta îl costa opt sute de franci. Se înţelege uşor că asupra unui caracter ca acesta, nu putea să aibă nicio influenţă femeia şi mai ales o femeie nenorocită ca Elisa, căreia atât de mult îi intrase frica în inimă, încât luase obiceiul să zică: «De mi-ar ajuta Dumnezeu să fac cutare lucru până nu mă omoară bărbatu meu!» Ea însă, avea asupra bărbatuluĭ său un motiv secret de autoritate foarte puternică, prin mijlocul căruia nu numai că-l  ţinea sub picior, dar ar fi putut face un miel din acest tigru mizerabil, şi ar fi readus în casă fericirea ei şi a copilului ei. Ce să-i faci însă, frica era mai puternică decât dorinţa de a-şi asigura liniştea şi fericirea casei. Acest secret impunea nevestei hangiului nemaiauzite  precauţii faţă cu Didina, de teamă ca aceasta să nu-l descopere cumva; dar copila, graţie unor împrejurărĭ pe care le voi dezvolta mai la vale, avea oarecare bânueli şi căuta, de-i va fi cu putinţă fără să deştepte băgarea de seamă, a părinţilor, să pună mâna pe secretul care i-ar fi dat cheia prosperităţii afacerilor lui Solomonică, precum şi a unor mistere care de multe ori o pusese pe gânduri, silind-o să privească pe furiş în tavanul prăvăliei, în nopţile de iarnă când tatăl său se retrăgea şi o lăsa singură să vegheze torcând sau împletind la ciorap.</p>
            <p>Cu tot răul tratament ce suferea Didina, că nu era nici mai puţin frumoasă, nici mai puţin dorită de toţi tinerii mai  cu vază de prin satele dimprejur.</p>
            <p>Toată lumea ştia că la capătul acestui iad, îi este rezervată o zestre bogată şi o moştenire incalculabilă; dar dorinţele şi aspiraţiile flăcăilor se opreau timide la pragul bogatului hangiu.</p>
            <p>Niciunul nu se simţea destul de îndrăzneţ ca să ceară lui Solomonică mâna Didinei fără să fie în stare ai arăta în schimb ceva bani şi încă sume grase sau vreo pădure, vreo moşie, ori în sfârşit perspectiva unei moşteniri, care să echivaleze cu zestrea fetei. Fără această condiţie, nimeni nu îndrăznea să facă cererea, căci cine ar fi putut spune pînă unde e în stare hangiul să meargă cu brutalitatea refuzului.</p>
            <p>— Nu se mărită ea în sat, adăugau ambiţioşii spre a mai îndulci întrânșii amărăciunea ce le pricinuia siguranţa că le este cu desăvârşire cu neputinţă a se aspira la mâna fetei lui Solomonică, căci, în tot satul şi în cele câteva sate dimprejur, mai nu e unul care să aibă cincizeci sau şaizeci mii de lei ca să-i facă să lucească de dinaintea ochilor acestui  bogat putred.</p>
            <p>— Nici vorbă, continuau alţii, Solomonică nu 'şĭ mărită fata la Putinei, el se duce ori la Giurgiu ori la Alexandria.</p>
            <p>— Ba mă tem c-o să alerge tocmaĭ la Bucureşti, măi băiete.</p>
            <p>— Da ce te-ar prinde mirarea?</p>
            <p>Cât despre cei, care contau pe avantajele lor fizice spre a plăcea Didinei şi de aici să surprindă consimţimântul părinţilor, putea să se culce pe urechea aceea mult şi bine.</p>
            <p>Fata cârciumarului nu ieşea nicăieri: nici la horă, nici la nunţi, nici măcar la târg nu mergea, ba nici chiar la biserică nu prea avea vreme să meargă, căci prezenţa ei era nu numai necesară dar chiar indispensabilă în prăvălie. A căuta să intri în vorbă cu dînsa când era la tejghea, era tot aşa de greu, ca și cum ai căuta să intri în vorbă cu un general în momentul când comandă <hi>«foc»</hi> în contra duşmanului. Din momentul când se deschidea prăvălia, sărmana copilă nu mai avea nici inimă nici suflet, nici tinereţe; avea numai aripi ca să zboare dintr-o parte într-alta, ochii ca să citească etichetele, mâini ca să dea restul; dar aceluia care i-ar fi spus:— Eşti frumoasă,i-ar fi răspuns, desigur: De cât poftiţi Domnule?</p>
            <p>Dealtfel, dacă Didina ar fi avut slăbiciunea să iubească pe cineva şi ar fi avut şi imprudenţa a lăsa să se descopere lucrul de către tatăl său, s-ar fi expus: sau să fie închisă într-un pension de unde să nu mai vadă soarele ani întregi, sau să fie omorâtă în bătaie, sau ar fi auzit pe tatăl său jurându-i că atâta timp cât va trăi el, nu pupă ea măritiş.</p>
            <p>Ştia ea toate căci mama sa i le spusese şi mai ales fiindcă ea le citea zilnic în caracterul tatălui său.. Ceea ce nu ştia ea însă, ceea ce nu putuse şi ceea ce n-ar fi putut ghici odată cu capul, este planul ce concepuse hangiul de a o mărita după Petre conductorul diligenţeĭ.</p>
         </div>
         <div type="chapter" n="5">
            <head>CAP V.— O privire îndărăt.</head>
            <p>Ca să putem înţelege această alegere a domnului Solomonică, alegere care nu şi-ar putea găsi explicația numai în caracterul său,  trebuie neapărat să ne întoarcem cu câţiva ani înapoi, să urcăm la epoca când era pe moşia Domnului M.</p>
            <p>Stăpânul hangiului nostru, om pasionat dupe vânătoare, nu iubea, ca toţi oamenii cu această pasiune, decât pe vânător sau pe acel care avea oricât de puţină înclinare spre această petrecere. Prietenia o lega repede şi cu oricine numai să-i fi dovedit că cel care ambiţiona onoarea de a fi numărat printre amicii proprietarului M. avea predilecţie pentru exerciţiul care-i era aşa de scump.</p>
            <p>La o vânătoare care dură treizeci şi şase de ceasuri, stăpânul lui Solomonică se îmbolnăvi şi după câteva zile de nişte dureri atroce, închise ochii lăsând averea, proprietatea, cum şi toate cele ce aveau oarecare raport cu vînătoarea, unui nepot al său, domnul Eliescu.</p>
            <p>Acesta, puţin amator de vânătoare, dar econom, filantropic, partizan al perfecţionării morale, a claselor inferioare ale societăţii, voi să vadă cât poate pielea fiecăruia dintre servitori înainte de a-i angaja din nou. Examenul fu fatal logofătului Dumitrache — aşa se chema pe atunci bogatul Solomonică de azi — care, nu ştia nimic afară de dicţionarul de vânătoare din pricina căruia îşĭ neglijase cu desăvârşire meseria de logofăt pe moşie. Hotărî să-l dea afară. Totuşi, fiindcă fusese în serviciul unchiului o vreme îndelungată, domnul Eliescu, nu-i dete drumul decât după ce-o puse pe Didina, copilă de tot pe atunci, într-unul din marele pensioane din Bucureşti, şi obţinu pentru Elisa, nevasta logofătuluĭ debitul de tutun şi de timbre pe lângă care, cu timpul se adaogă şi aşa-zisul birou de expediţie, adică cu alte cuvinte, poşta rurală pentru toată plasa.</p>
            <p>Deşi despăgubirea ce i se da, era nu se poate mai frumoasă, totuşi lui Solomonică nu-i veni la socoteală. O ruşine, o mare ruşine, îi făcea căderea şi mai grea.</p>
            <p>Într-adevăr domnul  Eliescu, cu toată nepriceperea logofătului Dumitrache, tot nu s-ar fi îndurat să-l dea afară, dacă cel puţin ar fi fost în stare să-i ţie registrele moşiei, dar băgă de seamă, că pe lângă celelalte păcate ale logofătului, apoi el nici nu ştia să citească. Şi această ruşine de a fi gonit din slujbă fiindcă nu ştie să citească, adică fiindcă se găseşte în aceleaşi condiţiuni de ignoranţă ca orice bădăran din sat, îl omora rău, îl turba chiar pe Solomonică. Din pricina aceasta se săpă adânc în inima lui ura şi groaza de tot ce mirosea a învăţătură; dispreţul cel mai groaznic şi mai pe faţă pentru tot ce nu era calitate fizică, forţă corporală şi brută.</p>
            <p>Cu toate acestea însă, ca să nu piardă cele din urmă favoruri ale nepotului protectorului său, consimţi să-şi lase fata la şcoală, dar îşi făgădui în sufletul său rănit, să şteargă dintr-însa, s-o facă să regrete la fiece moment cunoştinţele ce va aduce cu dânsa la ieşire. Se bucură mai dinainte gândindu-se că-i va fi uşor să înjosească pe fie-sa, la el acasă, această instrucţiune, această ştiinţă, această odioasă știinţă de care el era lipsit şi din pricina căreia pierduse jumătate, mai mult de jumătate din ghelirurile ce nădăjduia să-i mai aducă slujba de logofăt pe moşia domnului Eliescu.</p>
            <p>Această circumstanţă, lectorul o înţelege, justifică simpatia sa pentru conductorul diligenţei şi răceala pentru Didina, pe care plănuieşte să i-o dea în căsătorie.</p>
         </div>
         <div type="chapter" n="5">
            <head>CAP. VI.— Bietul notar!</head>
            <p>Cu toată mândria fetei şi cu tot dispreţul insolent al hangiului, dorinţele tinerimii din sat se măreau din ce în ce, văzând cu ochii cum pe de-o parte averea lui Solomonică se măreşte pe zi ce trece, iar pe de altă parte frumuseţea Didinei devenind tot mai provocatoare.</p>
            <p>Nu mai era vorba printre tineri decât despre averea hangiului şi ochii fiică-sei. Acesta era subiectul zilnic al tutulor comercianţilor, un subiect însă al cărui sfârşit era întotdeauna îndoielnic şi descurajator. Această idee, devenită fixă, se înrădăcină atât de mult în creierul flăcăilor, încât niciunul nu mai îndrăznea să se însoare de frică să nu piardă ocazia de a se căsători cu Didina, adevărat măr de aur din grădina Hesperidelor păzit de un balaur.</p>
            <p>In zadar mamele, mătuşile, aceste mijlocitoare naturale, încercară să se apropie de Solomonică. El ştia să profite de pretextele lor ca să-și  facă treburile şi să le vândă mai scump marfa din prăvălie.</p>
            <p>Între acestea, un notar, <foreign>kir</foreign> Vanghelie un grec care însemnase la răboj grîul şi porumbul ce se transportă la schela din Zimnicea, pripăşit prin Putinei de un zapciu puţin scrupulos, martor tăcut al tuturor asalturilor încercate fără folos în contra cetăţenilor hangiului, îşi zise ca filosoful acela: fiindcă toată lumea aşteaptă să vadă soarele răsărind din partea aceasta, eu să-l aştept de partea cealaltă</p>
            <p>Gândul lui era acesta:</p>
            <p>— Nu e nădejde să capăt fata de-a dreptul furându-i inima; s-o am prin tatăl său, nici vorbă! Să încerc atunci prin mama-sa.</p>
            <p>Kir Vanghelie fusese însărcinat altădată de tatăl Elisei, soția lui Solomonică, cu nişte afaceri de familie. După ce sfârşi însărcinarea,i se plăti osteneala. Astfel stând lucrul, nu mai era nicio portiţă pentru <foreign>kir</foreign> Vanghelie să intre în casă la hangiu, dar un notar şi un notar grec, nu se descurajează niciodată , mai cu seamă când are patruzeci de ani, şi ros de ambiţie fiindcă văzuse trei generaţii de notari făcând avere la Putinei pe când el sta locului neputând cu niciun chip să lege două trei, parcă ar fi fost  ceva făcut.</p>
            <p>— Am găsit, îşi zise el într-o seară de iarnă scuturându-şĭ zăpada de pe paltonul a cărui culoare demult nu se mai cunoştea. Mâine tocmai e Duminecă,se gândi el; la han nu prea e treabă multă, prin urmare femeia lui Solomonică mă poate primi. Ia să-i scriu că am să-i vorbesc despre o afacere care o interesează tare mult.</p>
            <p>Sfârşind biletul, Vanghelie care n-avea servitor, îl duse singur la cârciumă, având grijă, deşi era târziu, să nu fie văzut de nimeni. Doamne fereşte, ce-ar fi zis lumea dacă l-ar fi zărit cineva! Grecul e întotdeauna prudent!</p>
            <p>Didina tocmai închidea prăvălia când îi dete grecul biletul.</p>
            <p>Dumneata eşti, domnule Vanghelie? M-am speriat.</p>
            <p>Vai de mine Mititico, îmi pare foarte rău că ți-am pricinuit această neplăcere!</p>
            <p>— Cu ce pot să te servesc domnule notar?</p>
            <p>— Să binevoieşti a primi acest bilet.</p>
            <p>— Şi de ce? întrebă mirată fata.</p>
            <p>— Ca să-l dai, din partea mea, coconiţei.</p>
            <p>— Foarte bine, domnule notar, zise Didina dând bună seara lui Vanghelie.</p>
            <p>— Am făcut primul pas, îşi zise Notarul mergând spre casă.</p>
            <p>Când fu în pat, văzu trecându-i pe dinaintea ochilor, ca într-un vis, livezi înverzite, păduri stufoase, câmpuri cu grâu, care se ondulau şi care erau ale lui; apoi pe Didina, îmbrăcată în haine de mireasă; se văzu pe el însuşi trecând în haine negre, ţinând în mâna dreaptă mâna Didinei şi în mâna stângă contractul de căsătorie; în fundul tabloului citea în litere de foc cuvintele: <emph>Leonida Vanghelie notar.</emph>
            </p>
            <p>Didina dete biletul în mâna mamei sale care după ce-l citi, zise:</p>
            <p>Ah! Domnul Vanghelie. De când nu l-am văzut? Ce o avea să-mi spună?</p>
            <p>Dacă ar fi auzit Vanghelie aceste cuvinte unse cu miere ieşind din gura nevestei hangiului, nu s-ar mai fi îndoit de viitoarea-i fericire. Ce plăcută speranţă sau mai bine ce răpitoare siguranţă i- ar fi înveselit inima!</p>
            <p>Elisa se tot gândi mereu ce avea să-i comunice grecul atât de important, iar Didina îşi pregătea furca când Solomonică deschizând ferestruica tavanului, strigă cu vocea-i de stentor:</p>
            <p>— Dar nu mai vii odată muiere?</p>
            <p>— Vin numaidecât!</p>
            <p>— Haide odată!</p>
            <p>— Dar uite, vin!</p>
            <p>— Repede.</p>
            <p>Ce om! Când s-o sfârşi odată nenorocirea asta a mea, murmură Elisa suspinând şi urcând scara podului.</p>
            <p>Pe când ea se urca, Solomonică care rămăsese cu obrazul lipit de chepeugul podului, zise adresândui-se Didinei.</p>
            <p>— Şi tu să nu uiţi că mâine avem la masă pe Petre, auzi tu?</p>
            <p>— Mâine!</p>
            <p>— De ce nu?</p>
            <p>— Nu zic.....</p>
            <p>— Iată ce să găteşti: varză cu carne, o gâscă friptă, berbec cu fasole, cartofi prăjiţi pentru friptură şi salată. Bagă de seamă să fie mulţumit. Să scoţi din privinţă opt sticle de vin.</p>
            <p>— Opt sticle!</p>
            <p>— Ei şi? Ce-ţi pasă?</p>
            <p>— Bine, tată.</p>
            <p>— Credeam că... Sunt numai zece ceasuri, lucrează, nu pierde vremeaprinzând muşte. Dacă ţi-e frig, mişcă-te!</p>
            <p>Chepengul se închise. Didina rămase singură după tejghea şi toarse până la miezul nopţii, aruncându-şi ochii din când în când la ceasornic, şi uitându-se câteodată la tavan ca și cum ar fi vrut să pătrundă, strania şi veșnica enigmă, cauza pentru care tatăl şi mama sa, veghează în toate nopţile.</p>
            <p>După ce sunară douăsprezece îşi făcu lampa şi se urcă îngheţata de frig în odăiţa ei. Apoi încuie uşa şi alergă la fereastră şi privirea-i, fără să se oprească pe câmpul acoperit cu zăpadă, merse drept la ferestruica casei a cărei vedere o făcuse să scoată un ţipăt de bucurie în ziua când o descoperi în fundul livezii.</p>
            <p>În odaie la fereastra căreia îşi oprise privirea,ardea o lumânare.</p>
            <p>— E tot treaz, îşi zise Didina: m-aşteaptă!</p>
            <p>Indată nu-i mai fusese frig.</p>
            <p>Fata lui Solomonică ascunse atunci lumina lampii după o cutie de pălării.</p>
            <p>În acelaşi moment lumina din odaia unde se uita dispăru asemenea</p>
            <p>Acum ştie că sunt aicĭ, zise Didina care se grăbi să deschidă un sertar şi să ia dintr-însul mai multe bucăţele mici de lumini. Aprinse mai întâi două din ele şi le puse pe tocul ferestrei şi aşteptă.</p>
            <p>Două lumini mititele care scânteiară la fereastra din fundul livezi îi răspunseră la acest semnal.</p>
            <p>Tot timpul cât arseră aceste patru lumânărele despărţite printr-o câmpie îngheţată, Didina nu înceta  a privi cu înduioşare căsuţa cea izolată şi această privire făcu să cadă puţin câte puţin vălul de întristare ce-i acoperea faţa. Buzele i se întredeschiseră, ochii i se închiseră pe jumătate, şi capul îi căzu melancolic şi visător pe mână. Aici sufăr, murmură ea încet, dar acolo mă iubeşte şi sunt aproape fericită de suferinţa mea, căci răsplata e dulce inimii mele. Lasă-l să vadă -nimeni nu era lângă dânsa ca să observe, nici acela pe care-l iubea, nici aceeia care ar fi făcut o crimă din amor — lasă-i să vadă întreg sufletul, focul naiv al tinerei sale pasiuni, amoru-i în sfârşit. Tăcerea nopţii, albeaţa senină a câmpiei, până şi frigul, până şi moartea întreagă a naturii, contribuiau ca să exalteze într-însa această primă libertate a fetei care iubeşte, poate mai mult decât pe Dumnezeu pe acela care l-a impus, mai mult decât pe mama sa pe care nu şi-a ales-o ea, pe fiinţa din care îţi faci un Dumnezeu prin voinţa şi prin dreptul ce are.</p>
            <p>Lumânările aprinse de Didina se stinseră, după câteva secunde, se face întuneric şi la poarta căsuţei din livadă.</p>
            <p>Didina nu mai aprinse decât una pe care o puse în locul celor care se stinseră.</p>
            <p>Acelaşĭ semnal se repetă şi din partea cealaltă</p>
            <p>Ce fericită sunt, Doamne! îngână Didina.</p>
            <p>Corespondenţa stabilită între ea şi persoana care-i răspundea atât de exact, nu era decât mijlocul ingenios, primitiv, căruia îi datorăm poate telegraful: transmisiunea unei idei în spaţiu prin jocul luminilor, limbaj mărginit dar repede, născocit de un prizonier sau de un amant, acela zicea: <emph>Scapă-mă!</emph> acesta: <emph>Iubeşte-mă</emph>!</p>
            <p>Era convenit între Didina şi credinciosul ei corespondent ca două lumânări să însemneze: <emph>Sunt aci, dumneata eşti acolo?</emph>
               <emph>Da, aici sunt!</emph> răspundeau cele două lumini. Una singură, după ce se stingeau celelalte două, însemna:<emph>Te iubesc</emph>. Te iubesc era răspunsul ce-l dădea lumina izolată care apărea în partea cealaltă.</p>
            <p>După ce aprinse trei lumânări şi le puse la locul convenit, Didina strigă surprinsă: Ce am făcut, apoi se grăbi să mai aprindă încă una: uitasem că nu trebue să aprind trei decât când voi să-l anunţ de vreo nenorocire! L-oi fi speriat; ce o fi crezut el, dacă cumva n-o fi băgat de seamă că am greşit?</p>
            <p>Ultimul semnal întrebuinţat de Didina însemna: <emph>Sunt fericită.</emph>
            </p>
            <p>— El mi-a răspuns, îşi zise ea punându-şi boneta de noapte, că şi <emph>el e fericit.</emph>
            </p>
            <p>Stinse lumânările şi se puse în genunchi ca să-şi facă rugăciunea. Dumnezeu trebuie să fie indulgent cu cei amorezaţi.</p>
            <p>Iată cum  făcuse ea cunoştinţa cu cel pe care-l iubea de șase luni fără ca nici mamă-sa, nici tatăl său să fi observat ceva, deşi se zice că amorezaţii se trădează foarte uşor dacă nu după altceva, cel puţin după expresia figurii.</p>
         </div>
         <div type="chapter" n="7">
            <head>CAP. VII. — Prima ciocnire.</head>
            <p>Întocmai ca Frederic cel Mare, care ar fi vrut să nu se tragă o puşcă în Europa fără permisiunea lui, tot aşa onorabilul Solomonică nu vrea să se facă o treaba în casă la dânsul fără să ia şi el parte şi încă partea leului.</p>
            <p>În epoca când începe povestirea noastră, domnul Eliescu, proprietarul Putineiului, întorcându-se din străinătate unde vizitase multe stabilimente industriale şi unde mai ales văzuse ce dezvoltare uriaşă luase comerțul cu manufactura, hotărâse să instaleze pe moşia sa un ferăstrău mecanic, pentru lemnele de construcţie, şi dacă s-ar putea şi o fabrică de manufactură. Amândouă aceste încercări, se făceau la început, se înţelege în mic, şi numai după ce industria ar fi promis oarecare beneficii numai, era hotărât domnul Eliescu să-i dea proporţiile şi perfecţionările stabilimentelor similiare din occidentul Europei. Deocamdată se mulţumise să-şi aducă maşinile indispensabile şi un personal restrâns dar recrutat printre cei mai buni reputaţi lucrători de la fabricele pe care le vizitase.</p>
            <p>Fiindcă însă singur nu putea supraveghea amândouă aceste stabilimente, şi fiindcă pe un om plătit nu putea să se încreadă într-o întreprindere atât de serioasă în care era vorba de averea şi de amorul său propiu pus direct în joc prin succesul sau nesuccesul afacerii, şi-a  propus ca şi în această chestiune ca în multe altele să se conducă tot după normele întreprinzătorilor străini care, având mai multe cunoştinţe şi mai multă experienţă, găsesc mai degrabă mijloacele proprii spre a face să prospere întreprinderile. Aşa, se ştie că unul din chipurile cele mai practice pentru exploatarea unei fabrici, este asocierea, fiindcă nu numai că capitalul pe care-l riscă nu este atât de mare încât în caz de nereuşită să râmâi pe drumuri, dar afară de aceasta, toate persoanele asociate sunt deopotrivă interesate la succesul întreprinderii şi controlul ce fiecare exercită este pornit nu din sila de a se achita de o datorie pe care o contractează în schimbul plăţii ce i se dă, ci din dorinţa de a creea o situaţie mai bună şi prin urmare acest control fiecare dintre capitaliştii asociaţi îl exercită cu zel, cu inteligenţă şi cu durere de inimă, de aceia şi supravegherea este eficace şi făcută în condiţii proprii de a asigura succesul întreprinderii.</p>
            <p>Consecinţele acestui raţionament, domnul Eliescu, după ce a stabilit un început de manufactură ca astfel fiecare doritor de a se asocia să fie în măsură de a vedea perspectiva ce i se oferă şi de a calcula şansele de câştig, s-a adresat prin publicitate, la toţi aceia care vor să-i dea concursul ca să poată duce la bun capăt această întreprindere începută cu atâtea sacrificii.</p>
            <p>Îndată ce Solomonică află despre publicaţia făcută în privinţa ferăstraielor mecanice şi a manufacturei instalate la Putinei, fu cel dintâi care se oferi să coopereze cu domnul Eliescu. Înainte însă de a-și da banii pe acţiuni, voi să-şi deschidă bine ochii asupra valorii fabricii. Ba împinse rezerva până a nu se duce direct cu intenţia formală, mărturisită de-ai cunoaşte importanţa, ci luă un drum pieziş. Într-o Duminică zise nevestii şi fiicei sale să închidă prăvălia şi să se îmbrace. Femeile se supuseră fără să întrebe pentru ce. Solomonică, ca niciodată, văzând ascultarea pasivă a nevestii, se înduioşă parcă, şi-şi călcă pe inimă informându-le că au să meargă la livadă unde erau instalate fabricele.</p>
            <p>— Mergem la livedă, la livedă, strigară femeile, şi de ce oare? De bună seamă ca să ne plimbăm.</p>
            <p>— Mama şi fata se priviră una pe alta cu oarecare neîncredere, fiindcă lucrul acesta se întâmpla aşa de rar, încât şi ţăranii, care cunoşteau puţina complezenţă conjugală a hangiului, se mirau văzându-l că-şi scoate nevasta şi copila la plimbare.</p>
            <p>— Oare, vrea cumva, ziceau unii, să-şi mărite fata, de o scoate în lume?</p>
            <p>— Toate capetele se descopereau în drumul cârciumarului. Prezenţa lui la livadă fu un adevărat eveniment.</p>
            <p>Ca să se pună la adăpost de această curiozitate care începea oarecum să-l supere, propuse să meargă la capătul livezii spre a vizita războaiele de chilimuri,de scoarţe şi de şaluri, instalate la fabrica de manufactură.Cu chilimurile acestea, zicea logofătul Dumitrache, pe de-o parte vom da mulţimii timp să ne uite şi pe de altă parte vom vedea un stabiliment care merită să fie cunoscut.</p>
            <p>Părăsiră livada trecând printr-o alee smălţată cu flori; Didina culese un mărgărițel pe care-l puse la corset. Numaidecât ajunseră la fabrică unde fură foarte bine primiţi de către un şef de atelier, care se oferi cu multă delicateţă să le arate de la început până la sfârşit toate transformările prin care trece lâna înainte de a deveni stofă de haine, kilim etc.</p>
            <p>Ar trebui să n-aibă cineva nici umbră de inteligenţă, ca să rămână rece înaintea admirabelelor războie care servesc a urzi pânza, pe care nişte mâini care parcă nu sunt omeneşti atât de minunat lucrează, aruncă diferite culori şi forme. Cele două femei, lăudau mult arta cu care aproape din nimic se produceau acele stofe frumoase înaintea cărora rămâi înmărmurit. Didina însă căuta ca în laudele ce făcea fabricii, să fie cât se poate de banală şi de comună, de frică ca să nu pară cumva prea savantă tatălui său. Cât despre domnul Solomonică, fiecare compliment al său, era urmat de întrebarea: Si câţi metri de stofă se fabrică pe an? Cât costă metrul? şi ce beneficiu net poate rămâne pe an?</p>
            <p>Aceste întrebări însă erau făcute cu tonul cel mai indiferent, aşa încât să pară cuiva că nici nu-şi dă osteneală să asculte răspunsul.</p>
            <p>Totul fusese vizitat, admirat, văzut. Hangiul şi cu ai săi plecaseră, când, la întorsătura unei scări, Didina vrând să se sprijine de un perete, atinse un nasture de sonerie şi o uşă se deschise.
			— A! iată aici n-am intrat, zise Solomonică cu un ton plin de curiozitate. Oh! iartă-mă, adăugă apoi numaidecât, credeam...</p>
            <p>Un tânăr care lucra în această odaie, se sculase, şi ruga pe hangi să intre fiindcă observase la dânsul intenţia de a cunoaşte toată fabrica.</p>
            <p>Bărbatul şi femeia intraseră, Didina însă, care avea simţul cuviinţei mai dezvoltat, îi zise:iartă-ne domnule, te supărăm şi dumneata tocmai lucrai.</p>
            <p>— Dar nu mă împiedicați deloc, domnişoară eu pot să-mi văd de lucru chiar fiind dumneavoastră aici, zise tânărul, ţinând într-o mână o pensulă şi într-alta un carton cu diferite vopsele. Si în sfârşit, eu ar trebui să vă cer iertare fiindcă aţi vizitat deja toată fabrica şi acum vă ţin pentru un lucru care nu merită niciun interes.</p>
            <p>— Doamne! Doamne! ce frumos, exclamă deodată Didina.</p>
            <p>— Ce e? o întrebă mă-sa.</p>
            <p>— Priveşte ce minune.</p>
            <p>— Mă iartă Domnişoară, întrerupse Iorgu, artistul a căreia lucrare o complimenta cu atîta entusiasm Didina, prea mă lauzi şi meşteşugul meu nu merită.... Vezi, adaogă, el răsfirându-şi cu mâna bogatu-i păr blond, ce ocupaţie puţin plăcută am aici. Poziţia mea atât de modestă, mă face fără voia mea, să roşesc la auzul unor complimente atât de puţin meritate. Eu nu sunt aici decât desenatorul fabricii.</p>
            <p>Ce frumuseţe, Doamne! ce frumuseţe exclamă mereu Didina.</p>
            <p>Ceea ce admira ea cu atâta efuziune, era un desen care reprezenta un buchet frumos destinat să ocupe mijlocul unui covor ce i se comandase fabricii de prefectul judeţului.</p>
            <p>Iorgu avusese grijă să-şi completeze buchetul desemnând florile cele mai alese printre cele frumoase şi la mijloc lăsase loc pentru una mai aristocratică care să dea un aer cu totul distins florilor din centrul covorului. Aşteptând să-i vie în gând floarea căutată, artistul sfârşise desenul celorlalte fără să găsească în imaginaţia sa pe aceea care trebuia să-i încoroneze opera într-un mod demn şi de arta lui şi de persoana care comandase covorul. Tocmai era neliniştit din pricina aceasta când intră Didina cu părinţiĭ săi.</p>
            <p>— De ce, întrebă ea copilăreşte, izbită de golul lăsat în mijlocul buchetului, n-ai pus o floare ca să ascundă această parte albă care strică frumuseţea buchetului? Dinadins ai făcut-o?</p>
            <p>— Ai pus degetul pe rană, răspunse trist artistul. Tot nădăjduiam să pun în locul acela o floare superioară în frumuseţe tuturor celor pe care le vedeţi în jurul goluluĭ: buchetul e sfârşit şi n-am găsit încă ceea ce am căutat şi ceea ce caut încă, acea floare superioară.</p>
            <p>— Si de ce vrei să pui tocmai una superioară? reluă Didina care nu băga de seamă că în momentul acesta lăsa să-i scape semnul geniului.</p>
            <p>— Ce Dumneata crezi, Domnişoară că o foare ordinară în mijlocul acestor.....</p>
            <p>— Fireşte, Domnule,.... şi cu cât va fi mai simplă, cu atât, cred, va fi mai frumos. Poftim, zise Didina scoţând mărgăritarul pe care-l culesese în livadă, încearcă cu acesta.</p>
            <p>Printr-o întîmplare ciudată, floricica căzu tocmai în mijlocul buchetului desemnat pe covor într-un mod atât de pitoresc, încât Iorgu mirat de efectul produs, strigă:</p>
            <p>Lasă-l, lasă-l Domnişoară, acum am găsit ce-mi trebuia!</p>
            <p>În două minute cu un creion şi câteva culori, reproduse mărgăritarul, care produse un efect minunat prin simplitatea sa în mijlocul buchetului.</p>
            <p>— Va să zică Dumneata eşti artistă, Domnişoară, zise Iorgu adresândui- se Didinei şi observând abia acum  prima oare cât de frumoasă era copila pe care o avea înainte-i.</p>
            <p>Acest compliment aşa de adevărat, sunetul vocii aceluia care-l pronunţase, acest suflet care atingea pe al său prin legătura electrică a artei, o mişcare, şi o tulburare; rămase mută câteva minute.</p>
            <p>În tulburarea lor, cei doi tineri îşi puseseră câte o mână pe covorul desenat pe care-l priveau, şi în care păreau ca se văd ca într-o oglindă invizibilă pentru ceilalţi.</p>
            <p>Privind, Didina opera artistului, Iorgu ideea graţie căreia găsise floarea cu care să-şi completeze opera, nu înţelegeu cât de mult vorbeşte de amor, fără voia lor această tăcere prelungită.</p>
            <p>— Haide că întârziem, zise Solomonică luând pe fie-sa de braţ, şi afară de aceasta, împiedicăm pe domnul de la lucru!</p>
            <p>— Bine zici, tată, răspunse Didina, care salută pe Iorgu cu unul din acele surâsuri bune şi fericite, în care numai Dumnezeu care le trimite, ar putea citi aura unei noi existenţe.</p>
            <p>Iorgu a cărui datorie ar fi fost să însoţească pe musafiri până la uşă, nu se mişcă de la masă, şi nu-şi mişcă mâna de pe covor fiindcă într-însa ţinea mărgăritarul lăsat de Didina.</p>
         </div>
         <div type="chapter" n="8">
            <head>CAP. VIII. - Desenatorul.</head>
            <p>Nu sunt decât câţiva ani abia de când au început să se vadă şi în ţară la noi tipuri ca acelea pe care vrem să le descriem.</p>
            <p>Fiu al unui arendaş nu prea bogat dar om de treabă, harnic şi cinstit, încă de copil fu trimis de tatăl său să studieze școala de meserii de la Filaret ca să-şi poată câştiga pâinea într-o zi fără să fie silit a implora mila și sprijinul unuia şi altuia din puternicii zilei, oameni, care în generalitatea cazurilor, n-au decât forma omenească, iar în ce privesc sentimentele sunt mai răi şi mai cruzi 
			decât multe dintre fiare chiar.</p>
            <p>Nu absolvise încă cursurile scoalii când arendaşul Stamate, tatăl tânărului Iorgu Stamatescu, fu găsit de către slugi scăldat în sînge şi despoiat pînă şi de haine, în mijlocul unui lan de grâu la câţiva kilometri distanţă de vatra satuli Putinei, pe drumul care duce de la Alexandria la Giurgiu.</p>
            <p>Directorul scolii, om cu inimă şi care cunoştea prin el însuşi silinţele depuse de Iorgu Stamatescu de  a fi întotdeauna numărat printre băieţii eminenţi din clasa sa, văzând că numai era nimeni care să plătească întreţinerea băiatului în școală, căci mama sa murise cu mult înainte, se cotiză cu ceilalţi profesori, şi strânse astfel suma trebuincioasă din care să-şĭ poată elevul procura hainele, hrana şi uneltele trebuincioase spre a-şi continua studiile. În anul următor sfârşi şi fu recomandat cu căldură, tot de către Directorul școlii, domnului Eliescu care se adresase la dânsul cerîndu-i un băiat care să primească nişte condiţi modeste, pe de-o parte, iar pe de alta, să răspundă cu demnitate la îndatoririle serviciului şi mai ales să merite încrederea ce stăpânul va pune într-însul.</p>
            <p>La epoca aceasta Iorgu Stamatescu mergea pe al douăzeci şi unulea an; el se prezită la fabrică cu o scrisoare din partea directorului școlii care-l recomanda patronului ca un desenator plin de talent, de gust şi de viitor şi foarte capabil de a conduce partea artistică a manufacturii de covoare şi de chilimurĭ. O leafă foarte modestă îi fu servită la începutul, şi încă din aceasta, trebuia să trimită cel puţin jumătate unei mătuşi bătrâne care locuia la Zimnicea.</p>
            <p>Viitorul său de lucrător era frumos; putea să ajungă la un onorariu poate de trei sute de lei pe lună, dar simţitor cum era, şi ros de ambiţiunea d-a se face cunoscut o dată în lumea cea mare a artiştilor, cine ar fi putut spune că până în cele din urmă era să se mulţumească a trăi între cei patru pereţi ai fabricii de la Putinei?</p>
            <p>De două ori deja, era gata-gata să plece la Bucureşti; acolo cel puţin, fără să înceteze de a munci, s-ar fi apropiat de artişti cu vază, dar ori de câte ori îşi manifesta această intenţiune, domnul Eliescu, stăpânul fabricii, îl lua cu binele, îi adăuga ceva la leafă, aşa încât, atins unde-l durea, Iorgu se decisese să rămână la Putinei deşi suferea ştiindu-se departe de familia artiştilor către care simţea că parcă lui i se împinge o mână nevăzută şi din societatea cărora ştia bine că oricât de mult talent avea tot îi rămâneau, multe de învăţat.</p>
         </div>
         <div type="chapter" n="9">
            <head>CAP. IX. — Un balaur.</head>
            <p>Demult, foarte demult, în Putinei şi în împrejurimile satului până la Giurgiu spre miazăzi şi până la Alexandria spre miazănoapte, se petreceau, din când în când, lucruri îngrozitoare, care puneau lumea în uimire, dar a căror explicaţie nu se putea găsi cu toate cercetările şi cu toată paza administraţiei care sfârşise şi ea prin a se uni cu mulţimea ignorantă şi superstiţioasă, şi a pune totul pe socoteala unui şarpe colosal pe care nimeni nu-l văzuse vreodată, dar despre a cărui existenţă nici chiar copiii nu se mai îndoiau.</p>
            <p>Aşa, nu rareori se întâmpla să auzi într-o bună dimineaţă, aşa chiar din senin că, Ianoş, morarul din vale, a fost găsit pe luncă, mort, galben şi fără un pic de sânge în vine. Nimeni din sat, nici pui de om, nu-şi aducea aminte să-l fi văzut pe Ianoş măcar o dată suferind de durere de cap. Şi iarăşi -</p>
            <gap n="[editorial] Figure"/>
            <p>nimeni nu-şi aducea aminte să fi existat vreo ceartă sau vreun motiv de inimiciţie între morar şi un alt locuitor din sat sau de aiurea ca să poată bănui că a fost o crimă la mijloc. Lumea şi autorităţile erau silite să dea din umeri şi să arunce vina pe cine ştie ce creştin nevinovat, care de cele mai multe ori nu ştia nici cu spatele de moartea lui Ianoş.</p>
            <p>Alteori, perceptorul comunei, în urma ordinului casieriei judeţene, pleca în oraşul de reşedinţă cu banii adunaţi din impozite şi la câte un conac unde se oprea diligenţa ca să răsufle sau să schimbe caii, dacă se depărta bietul perceptor cu câţiva paşi ca să satisfacă vreo trebuinţă firească, îl aşteptau tovarăşii de călătorie mult şi bine în zadar, căci nu se mai întorcea, şi fiindcă diligenţa trebuia să sosească la destinaţie Ia anume ceasuri, conductorul era silit să plece înainte, convins, că şi ceilalţi călători ca perceptorul ori a uitat ceva acasă şi s-a întors,ori ceea ce era mai probabil, a dat peste jivina de balaur.</p>
            <p>Nu trecea mult şi se găsea cadavrul mortului prin buruieni şi alăturĭ cu dânsul, geanta, registrele şi tot ce avea cu el, banii însă dispăruţi şi lucrul se explica uşor şi anume toată lumea era convinsă că balaurul i-a făcut de petrecanie perceptorului, iar cât despre bani care se găseau în registre şi care prin urmare trebuia să-i aibă cu dânsul în geantă, se credea că cel care a descoperit întâi cadavrul i-a luat, sau că perceptorul, care nu era tocmai biserică de închinat, căci pe socoteala morţilor se pun toate infamiile — avea banii trecuţi numai în registre ca să păcălească administraţia dar în realitate, în casă n-avea gologan chior.</p>
            <p>Lucrul rămânea din nenorocire aşa nefiind nimeni care să dovedească falsitatea raţionamentului şi bieţii oameni rămâneau omorâţi, jefuiţi şi de multe ori cu memoria pângărită.</p>
            <p>De altfel, acest mod de a explica tâlhăriile era foarte natural în Putinei unde nu numai în sat, dar în toată plasa nu se auzise măcar de un făcător de rele.</p>
            <p>Este adevărat că banditul Rîureanu acea fiară care a insinuat multă vreme câteva judeţe de pe marginea Dunării, era originar din Putinei chiar, dar tâlharul acesta, fie ca precauţie din spirit de conservare, fie împins de un sentiment delicat pentru satul care spre nenorocirea locuitorilor i-a dat naştere, n-a pus piciorul în Putinei decât o singură dată din ziua când şi-a căpătat trista reputaţie de bandit de codru, ba încă atunci, sunt oameni care-şi aduc încă aminte că Solomonica, hangiul cel bogat, intentase acţiune primarului pentru neglijenţa ce pune în administraţia şi buna pază a comunei şi ceruse subprefectului suspendarea lui pe motivul că plasa şi în special comuna Putinei sunt expuse jafului şi măcelului poate din pricina nedestoiniciei primarului care lasă satul ziua-n amiaza mare, să fie colindat de un hoţ care a pus pe gânduri o lume întreagă.</p>
            <p>De atunci măsurile de pază s-au îndoit, şi vizita luĭ Rîureanu n-a avut nicio urmare nenorocită, de aceea lumea l-a uitat şi a început să arunce nenorocirile ce din când în când se întâmplau în sat, iarăşi pe socoteala balaurului, pe care de astă dată martorii oculari, Solomonică hangiul şi Petre conducătorul diligenţei, spuneau, jurându-se pe ce au mai scump, că l-au văzut cu ochii lor cum te văd şi mă vezi.</p>
         </div>
         <div type="chapter" n="10">
            <head>CAP. X. — Pe drumul Giurgiului</head>
            <p>O prietenie strânsă, aproape frăţească şi care dura de o bucată bună de vreme, se legase între hangiul din Putinei şi Nicolae Şopârlă, un cirezar bogat din Giurgiu. Multe averi făceau între dânşii şi mulţi bani câştigau împreună aceşti doi negustori, care păreau tuturor acelora care îi cunoşteau, că au un singur gând, o singură pungă şi un singur suflet.</p>
            <p>Am uiat să spunem la începutul acestei povestiri că între alte îndeletniciri ale logofătului Dumitrache de odinioară, era şi acela de a ţine suhaturi de vite pe care le îngrăşa şi le vindea apoi cirezarilor care la rândul lor le desfăcea fie la măcelari, fie pe la zahanale.</p>
            <p>In vara anului 188.., Solomonică cumpărase un chilipir de vreo trei sute de boi sârbeşti de la un negustor care, implicat pe drept sau pe nedrept într-o conspiraţie contra tronului prinţului Batemberg al Bulgariei, fusese condamnat la moarte în lipsă, de către prefectul din Rusciuc, Mantoff, acel câine fără suflet care considera ca un deliciu să dea sângele nevinovat al compatrioţilor săi; încurcat în această infamie urzită mişeleşte de către duşmanii săi, negustorul se hotărî să se desfacă mai repede de marfă ca apoi, rămânând singur, să poată trece mai uşor în Rusia unde credea că-i va fi mai lesne să se pună la adăpost de cruzimile guvernului provizoriu reprezentat în Rusciuc prin prefectul Mantoff de sângeroasa memorie.</p>
            <p>Se învoi cu Solomonică şi-i dete vitele pe ce apă nu curge, numai ca să scape mai repede. Hangiul, om reputat în toate părţile ca exact şi foarte cinstit căci nimeni pînă atunci n-avusese ocazia sau nu îndrăznise a se plânge contra lui — îi număra banii pînă într-o para, şi, ca semn că deşi locuind la ţară, este totuşi om care înţelege cuviinţa, îl însoţi pe negustor spre Giurgiu, ca să cumpere, după cum spunea el, ceva boi de la cirezarul Nicolae Şopârlă pe care companionul de călătorie, îl cunoştea destul de bine.</p>
            <p>Pentru un ochi deprins cu modul lui Solomonică de a-şi face treburile, n-ar fi fost tocmai greu să observe ceva neobișnuit atât în vorbă cât şi în mişcările şi apucăturile hangiului.</p>
            <p>Mai întâi contra obiceiului, gonise pe Didina de la tejghea, şi de unde până atunci toată treaba în prăvălie o făcea numai fata, de astă dată îi spuse răstit şi cu ton hotărât să nu mai calce prin prăvălie. Afară de asta, altă dată, când se oprea diligenţa dinaintea prvăliei, Petre, îşi bea paharul de vin cu care-l cinstea Solomonică fără să se dea jos de pe capra trăsurii, pe când acum, să lăsăm că diligenţa s-a oprit mult mai mult decât de obicei, dar pe lângă aceasta, tot timpul cât s-au odihnit caii, Petre a stat nemişcat de lângă tejgheaua cârciumei, şi părea că tot schimbă unele semne convenite mai dinainte cu cârciumarul.</p>
            <p>Toate aceste lucruri, negustorul de vite, deşi în faţa prăvăliei de la început până la sfârşit, nu le-a putut observa nicidecum, sau dacă cumva le-a observat, de bună seamă n-a tras dintr-însele nicio  concluzie defavorabilă lui Solomonică de a cărui onorabilitate n-avea niciun  cuvânt să se plângă în daraverile ce avusese cu dânsul. Cât despre Petre, nici nu-l cunoştea barem. Îl văzuse numai venind cu diligenţa, coborând cuferele cu bagaje şi sacul cu corespondenţa şi atâta tot, de altfel familiaritatea oarcum prea mare a lui Solomonică cu conductorul diligenţei, nu-i părea nicidecum ciudată, căci cârciumarul este silit de natura meseriei lui să fie amabil cu toată lumea căci altfel şi-ar înstrăina muştereii.</p>
            <p>Un alt fapt care ar fi dat de gândit omului scrutător, este şi împrejurarea  din Alexandria, diligenţa nu luase decât un singur călător pentru Giurgiu deşi drumul acesta era foarte umblat. Cei care voiseră să-şi închirieze locuri, Petre le răspunse că toate locurile sunt reţinute şi astfel oamenii se întorceau înapoi aşteptând altă cursă ca să meargă după afacerile lor.</p>
            <p>Unicul client care trebuia să facă drumul până la Giurgiu împreună cu negustorul de vite şi cu Solomonică, toată vremea cât a stat diligenţa la uşa hangiului, n-a scos nici măcar capul pe fereastră ca să se uite afară ci a stat ca şi ascuns în fundul trăsurii aşteptând cu o nerăbdare vădită momentul plecării.</p>
            <p>În sfârşit hangiul isprăvindu-şi treaba, se așeză în diligenţă împreună cu bulgarul fără să-şi fi luat ziua bună de la nevastă.</p>
            <p>Pe drum se înţelege, făcură cunoştinţă şi cu celălalt tovarăş de călătorie şi, din vorbă în vorbă, începură să-şi povestească fiecare, unul impresiile de drum, altul câte o istorie care-i venea în gând, şi din când în când îşi udau gâtul cu câte o picătură de rom dintr-o sticlă pe care Solomonică o purta atârnată de gât şi acoperită într-o învelitoare de papură. Ajungând în dreptul puţului de la răscrucea drumurilor care merg: unul spre Zimnicea, altul spre Pielea şi al treilea spre Turnu Măgurele, Petre se întoarse spre călători şi le spuse că deşi drumul e bătut şi fără hopuri, el totuşi o să se abată niţel la stânga fiindcă soarele arde prea tare şi de obicei balaurul despre care i se vorbise bulgarului în sat, are obiceiul de iese la potecă pe vremea aceasta. Călătorii primiră cam ingroziţi, şi în special Solomonică, pare că mai speriat decât ceilalţi, punea mereu întrebări vizitiului ale cărui răspunsuri erau de natură să îngheţe sângele în vinele bulgarului.</p>
            <p>N-apucară să se afunde bine în păduricea spre care cotiseră, când călătorul ce luase diligenţa de la Alexandria şi care nu era altul decât banditul Rîureanu care de multă vreme bîntuia satele dimprejur şi era găzduit de Solomonică, se repezi la bulgarul care şedea pe scaunul dinainte al trăsurii, îl apucă de gât cu mâinele-i vânjoase, pe când hangiul cu un revolver în mână, îl ameninţa să scrie şi să iscălească o declaraţie către primarul din Putinei.</p>
            <p>In vremea aceasta, Petre, care oprise caii, scotocea prin buzunarele şi cuferele bulgarului căruia îi luse toţi banii ce primisese din vânzarea vitelor, apoi făcu un semn lui Solomonică care mai aşteptă un minut pănâ ce nenorocitul isprăvi şi iscăli declaraţia ce-i impusese, şi când credea, săracul, că a scăpat cel puţin cu viaţa, bandiul apăsă trăgaciul, revolverul se slobozi şi creierii nefericitului negustor se sleiră pe fundul trăsurii.</p>
            <p>Numaidecât cei trei bandiţĭ împărţiră banii şi porniră înainte la drum spre Giurgiu unde ajungând, Rîureanu se făcu nevăzut prin oraş iar Petre rămase la poştă ca să dea scrisorile şi bagajele ce primise pe drum. Cât despre Solomonică el trase cu cirezarul Nicolae Şopârlă unde până în ziuă sfârşind treaba, mai cumpără ceva vite — cu banii bulgarului şi a doua zi plecă înapoi la Putinei unde prezintă primarului următoarea declaraţie:</p>
            <quote type="declaration">
            <p>«Subsemnatul, negustor de vite, născut în comuna Lom Palanca, declar prin aceasta că pornind din comuna Putinei în diligenţă împreună cu domnul Dumitrache hangiul ce-i mai zice şi Solomonică, am mers liniştit până în Giurgiu unde m-am despărţit de domnia sa prieteneşte fără să-mi rămână sau să-i rămân dator cu ceva. I-am dat această declaraţie ca să nu fie tras la răspundere pentru dispariţia mea, căci eu, fiind urmărit pentru un delict politic, voi sta mult timp ascuns ca să nu mă poată descoperi autorităţile române care ar fi silite poate să mă predea în mâinile celor bulgare. Altfel, sunt sănătos, şi mulţumesc din suflet prietenului meu, domnul Dumitrache hangiul, pentru buna voinţă şi amabilitatea ce mi-a arătat în toate daraverile ce am avut cu domnia sa.</p>
            <p>Scris şi subscris cu propria mea mână.</p>
            <p>Theodor Poliacov.</p>
            <p>Făcută în Giurgiu, azi 17 Iunie 1887.</p>
            </quote>
         </div>
         <div type="chapter" n="11">
            <p>CAP. XI. — Primul amor.</p>
            <p>Îndată ce Didina plecă de la fabrică, Didina despre a cărei frumuseţe auzise vorbindu-se, dar pe care n-o cunoştea, lui Iorgu îi rămase o tulburare în spirit. Niciodată în viaţa lui n-a cugetat la altceva decât la glorie, acum însă un alt soare răsărea în inima luĭ.</p>
            <p>Tot dorea celebritatea, dar simţea că acum n-o mai doreşte pentru el singur. Dorinţa îi fu tot atât de mare dar luă o altă direcţie, înainte-i trecea numai prin spirit, acum însă-i trecea şi prin inimă.</p>
            <p>Când se înseră, Iorgu îşi zise: oare când o voi revedea? Niciodată răspunse el.Întristat de puţina speranţă ce avea de a mai întâlni pe idolul visurilor sale, ieşi de acasă când se înnoptase deja bine. Noaptea era frumoasă, o noapte de Mai.</p>
            <p>Tot repetându-şi pe teribilul <emph>«niciodată»</emph> Iorgu înainta spre Putinei. Adevărat este că la început nu se gândise nicidecum să se depărteze de fabrică, dar, iaca aşa, fără voia lui	 şi fără să ştie încotro şi pentru ce merge, se pomeni pe nesimţite în satul aceleia pentru care suspina atâta.</p>
            <p>Era deja târziu când ajunse în sat; prăvăliile se închiseseră. Trecând pe dinaintea hanului domnului Solomonică, observă că o uşă mititică rămăsese întredeschisă. O lumină strălucea în fundul unei odăiţe. Se apropie şi văzu că lumina este în partea prăvăliei pe care hangiul şi ţăranii o numeau în glumă «biroul poştal.»</p>
            <p>Mare-i fu mirarea când recunoscu în persoana celei care stătea dinapoia biuroului şi aşezată pe un scaun în faţa mesei pe care erau întinse scrisorile, corespondenţa pentru a doua zi, pe domnişoara Didina, pe aceea pe care o numise la fabrică artistă şi pentru care-i bătea inima cu atâta violenţă?</p>
            <p>Intră, s-apropie de birou, întrebă dacă e cumva vreo scrisoare pentru dânsul, dar toate acestea mai mult cu nişte mişcări maşinale deloc  provocate din voinţa lui.</p>
            <p>Didina abia putu reţine un ţipăt de mirare văzându-l.</p>
            <p>— Ce pofteşte domnul?</p>
            <p>— Mă rog, e vreo scrisoare la adresa mea?</p>
            <p>Îndată Didina întinse şi desfăcu pe masă toate scrisorile sosite în timpul zilei şi începu să caute foarte repede ca să-şi ascundă tulburarea.</p>
            <p>Dar, zise ea revenindu-şi oarecum în fire eu nu ştiu care e adresa dumitale domnule....</p>
            <p>Niciunul nicialtul nu se gândise la acesta</p>
            <p>— Mă cheamă Iorgu Stamatescu, domnişoară, pe adresă trebuie să scrie: Desinator la fabrica de şaluri şi covoare din Putinei.</p>
            <p>— Oh! Asta o ştiam reluă Didina.</p>
            <p>— Iartă-mă, credeam că ai uitat.</p>
            <p>— Aşa de curând!.. Iată o scrisoare pentru Dumneata.</p>
            <p>Intâmplarea făcu ca Iorgu, care în ziua aceea n-aştepta scrisoare de la mătuşă-sa, să primească una.</p>
            <p>— Dar, reluă Didina, nu pot să ţi-o dau căci aş comite o contravenţie. Ne este înterzis de a trimite la destinaţie o scrisoare înainte de ora distribuirii, şi aceasta este tocmai mâine la opt ceasuri dimineaţa. Păcat.... să veniți degeaba aşa de departe......</p>
            <p>— Ba nu degeaba, zise Iorgu, căci......drept să-ţi spun.... nu venisem pentru scrisoare.</p>
            <p>Această reflecţie naivă fu urmată de o întrebare şi mai naivă din partea Didinei.</p>
            <p>— Dar atunci, pentru ce ai venit, domnule?</p>
            <p>— Venisem, zise încurcat Iorgu, să-ţi aduc înapoi acest mărgăritărel pe care l-ai uitat la fabrică,... fiindcă nu ştiam dacă am dreptul să-l  păstrez sau nu.</p>
            <p>Didina tăcea.</p>
            <p>— Nu  l-aş păstra decât dacă....</p>
            <p>Fineţea femeiască, care n-a fost învinsă decât de aceea a şarpelui, suflă Didinia la ureche ideea de-a schimba vorba.</p>
            <p>— Cu toate acestea, domnule, dacă ţii mult să ai chiar această seară scrisoarea mătuşii dumitale, voi lua eu răspunderea şi ţi-o voi da cu toate că este oprit.</p>
            <p>— N-am dreptul la atâta bunătate Domnişoară!</p>
            <p>— Poftim, zise Didina întinzând lui Iorgu scrisoarea, pe care acesta, o apropie numaidecât de buze.</p>
            <p>— Cum iubeşte pe mătuşă-sa, cugetă Didina fără să se gândească, ceea ce făcea pe tânăr să sărute scrisoarea, era împrejurarea că trecuse prin mâinile ei.</p>
            <p>Aceasta fu cea dintâi pagină în istoria amorurilor fetei lui Solomonică şi a destinatarului.</p>
            <p>Didina primi o observaţie aspră de la tatăl său, fiindcă a eliberat o scrioare, înainte de ora distribuirii şi de aci-încolo, căzu iarăşi în captivitatea în care trăia de atâţia ani.</p>
            <p>Afară de această întâlnire, mai avu una la biserică şi alta tot înaintea biroului de poştă unde se văzuseră  prima oară; dar în toate dimineţile, de şase luni de zile, se vedeau regulat la fereastră şi-şi spuneau că se iubesc cu ājutorul luminilor despre care am vorbit în capitolele precedente.</p>
         </div>
         <div type="chapter" n="12">
            <head>CAP. XII. — Un pretendent.</head>
            <p>In această stare a inimii era Didina când îi zise tatăl său să gătească masa a doua zi pentru Petre, conductorul diligenţei.</p>
            <p>Lectorul n-a uitat credem, că <foreign>kir</foreign> Vanghelie notarul comunei, fixase tot această zi pentru întâlnirea la care avea să comunice lucruri foarte importante Elisei, nevasta lui Solomonică.</p>
            <p>La zece ceasuri dimineaţa, notarul din Putinei păşea pragul hanului şi poftit de Didina trecea în fundul cârciumii unde-l aştepta domnul şi doamna Solomonică.</p>
            <p>Notarul ar fi dorit din fundul inimii să nu găsească dcât pe Elisa, dar ea săraca, nu era stăpână în casă, deşi după cum se va vedea mai la vale, avea aşa de mare putere asupra bărbatului său.</p>
            <p>Vanghelie, îmbrăcat în haine negre, intră salutând solemn şi de la început semn rău, îşi dete în petic; vrând să ocolească pe după tejghea ca să sărute mâna <hi>coconiţei</hi> cum zicea el, călcă într-un castron cu lapte, care era pus sub o masă ca să se covăsească.</p>
            <p>Când ieşi din această încurcătură zise, adresândui-se Elisei, amabilul nostru notar:</p>
            <p>— Ţi-aduci aminte, doamnă, că respectabilul dumitale părinte, printr-un capriciu de bătrân, n-a vrut niciodată să primească pensia de treizeci de franci ce moştenise de la onorabilul Domniei-Voastre unchiul, domnul Ciupelniţeanu?</p>
            <p>— Ah! pensia de la tuşica, mi- aduc aminte, răspunse Elisa.</p>
            <p>— Tocmai,reluă notarul. Mai cu minte decât onorabilul răposat, dumneata şi cu coerezii ceilalţi, aţi primit acea pensie.</p>
            <p>— Ce mai lucru! întrerupse Solomonică, şase franci pe lună. Frumoasă zestre pentru Didina</p>
            <p>— Domnişoara Didina, reluă Vanghelie profitând de paranteza ce-i deschidea logofătul Dumitrache, are drept zestre frumuseţea, calităţile personale şi stima de care se bucură părinţii săi.</p>
            <p>— Haida de! Are haz, îşi zise Solomonică, n-o fi şi el un aspirant la mâna fetei! Acum bag de seamă că e îmbrăcat în haine negre şi mănuşi. Nu e lucru curat. Dar reluă el tare să isprăvim mai întâi afacerea pentru care ne-ai făcut onoarea a ne vizita, domnule notar!</p>
            <p>— Iată! V-am ascuns lucrul până acum, fiindcă nu era nicio nevoie să vi-l descopăr. Eu, am cumpărat cu patru sute de lei cele patru pogoane rămase de la răposatul Ciupelniţeanu.....</p>
            <p>— El le cumpărase cu două sute numai, şi tot se păcălise săracul, reflectă Solomonică.</p>
            <p>— Afacerea nu e rea, adăogă Vanghelie, ba e chiar minunată....</p>
            <p>Elisa asculta cu amândouă urechile.</p>
            <p>Cârciumarul se întreba, unde dracu are de gând se ajungă, ce are de gând să spuie dobitocul ăsta? Apoi, adresândui-se către notar:</p>
            <p>— Foarte bine! Va să zică eşti proprietar a patru pogoane de pământ, o avere de patru sute de franci aproape.</p>
            <p>— Da o sută de mii de franci, zise Vanghelie lovind cu pumnul în masă,da, de o sută de mii de franci!</p>
            <p>— Poate ai descoperit vreo mină de aur?</p>
            <p>— Aproape!</p>
            <p>— Povesteşte-ne şi nouă cum şi în ce fel.</p>
            <p>— Ascultaţi!V-o spui numai dumneavoastră; am descoperit o mină de cărbuni în pământul cumpărat de la Ciupelniţeanu, şi ştiţi că azi la fabrică nu se mai face nimic fără cărbuni.</p>
            <p>— Bravo, domnule Vanghelie, respunse Solomonică, decât asta este o afacere care te priveşte numai, pe domnia ta, personal!</p>
            <p>— Şi ne pare foarte bine domnule notar, zise Elisa care avusese întotdeauna multă consideraţie pentru dânsul fiindcă el îi făcuse contractul de căsătorie şi cunoştea toate afacerile familiei ei. Aceasta o să-ţi dea ocazia să te însori cu o fată cumsecade.</p>
            <p>— De coconiţă... întrerupse timid notarul, nu prea nădăjduiesc...</p>
            <p>De ce nu?</p>
            <p>— Nu mai sunt aşa tânăr şi fetele din ziua de azi....</p>
            <p>— Ce are a face?</p>
            <p>— Mi se pare că are gândul dracului, cugetă Solomonică.</p>
            <p>Logofătul Dumitrache nu prea se înşela aşa des.</p>
            <p>— Ce ai de gând să faci cu comoara aceasta, întrebă el pe notar? O vinzi? O exploatezi singur? Veneai să-mi propui s-o cumpăr?</p>
            <p>— Veneam să vă cer s-o împărţim pe din două şi iată de ce: domnul Ciupelniţeanu, fostul ei stăpân, când mi-a vândut pământul nu ştia ce conţine, şi fiindcă dumneavoastră sunteţi moştenitorii domnului Ciupelniţeanu, este drept, mi se pare, că cel puţin jumătate din această comoară, să vă revie dumneavoastră.</p>
            <p>— Iată ce va să zică om cinstit, strigă nevasta hangiului cu lacrimile în ochi de bucurie.</p>
            <p>— Nu sunt cărbuni în pământul lui, cum nu sunt la mine în pivniţă, îşi zise în sine Solomonică.</p>
            <p>— Are dreptate Elisa, reluă el adresândui-se de astă dată către notar, aceasta este conduită de om cumsecade, eu însă, nu primesc decât s-o exploatez în profitul dumitale, aceasta poate va încuraja şi-ți  va da gust pentru comerţ.</p>
            <p>— Dar mie mi-a plăcut comerțul întotdeauna, domnule Dumitrache!</p>
            <p>— Adevărat?</p>
            <p>— Sunt înnebunit după comerț!</p>
            <p>— Credeam că-ţi place mai mult cancelaria.</p>
            <p>— Aşa! Sunt notar fiindcă n-am ce-mi face capului. Dar dacă printr-o căsătorie fericită aş putea să-mi realizez planurile, aş fi nu se poate mai mulţumit să vând, să cumpăr, să alerg toată ziua din prăvălie în pivniţă, din pivniţă în prăvălie, cu şorţul dinainte.</p>
            <p>— Nu cred, doamne fereşte! strigă Solomonică.</p>
            <p>— Haide! Imi dă pe fie-sa! îşi zise Vanghelie.</p>
            <p>Cârciumarul scoase un şorţ, puse o scufă de lână în capul notarului şi-i zise: iacă-te gata, tovarăşe!</p>
            <p>Elisa surîdea; şi ei i se părea că bărbatul său este până la un oarecare  punct dispus în favoarea Grecului.</p>
            <p>— Fiindcă-ţi place atât de mult comerțul, reluă Solomonică, trebuie să te simţi fericit sub acest costum.</p>
            <p>— Cum nu! răspunse Vanghelie, care tremura cu toate acestea de frică să nu-l vadă Didina în acest hal.</p>
            <p>— Didino! strigă Solomonică, Didino!</p>
            <p>— Aud, tată!</p>
            <p>Didina alergă, dar se dete înapoi încurcată când văzu pe notar în costum de slugă de cârciumă.</p>
            <p>— Dar ce înseamnă acestea tată?</p>
            <p>— Domnul, răspunse logofătul Dumitrache, se înnebuneşte după negoţ, şi ca să încerc de spune adevărul sau glumeşte, ne-am hotărât amândoi să te ajutăm ca să deşerți în săculeţi mici cei doi saci mari....</p>
            <p>— Ce-l cu făină şi cel cu piper pisat?</p>
            <p>— Da, răspunse Solomonică!</p>
            <p>— Dumitrache,îi zicea la ureche Elisa, lasă omul în pace!</p>
            <p>— Haide, să începem domnule notar! se adresă Solomonică către grec.</p>
            <p>— Haide, repetă notarul, care-şi zise: ca să intru în familie, ca să iau în căsătorie pe Didina, ce n-aş face, Doamne! Doamne!</p>
            <p>— Alegeţi domnule Vanghelie, zise apoi cârciumarul victimei sale. Iacă un sac cu făină şĭ unul cu piper pisat; pe care vrei să-l deşerţi în aceste săculeţe?</p>
            <p>— Tot una mi-e, răspunse grecul.</p>
            <p>— Tot eşti dumneata îmbrăcat în negru, ia pe cel cu piper, cu toate că avem noi perie şi săpun...</p>
            <p>— Tată, zise Didina.</p>
            <p>— Vezi-ţi de treabă! Du-te de frige gâscă tu.</p>
            <p>— Didina tăcu.</p>
            <p>— Biata copilă! îşĭ zise notarul. De ce tatăl său n-o fi şi cu dânsa amabil cum e cu mine?</p>
            <p>— Fă ca mine, zise hangiul lui Vanghelie, ia o lingură d-asta de fier şi vîr-o până în fundul sacului.</p>
            <p>— Vanghelie imită pe cârciumar; dar vârând prea tare lingura în sac, piperul se ridică ca un nor şi-i cătrăni cămaşa pe lângă că-i provocă un strănutat de-i trosneau urechile.</p>
            <p>— Foarte bine! zise Solomonică; acum toarnă-l în punga de hârtie şi îndeasă până când s-o umple.</p>
            <p>Bietul notar vărsă jumătate pe pantaloni.</p>
            <p>Sacul cântărea optzecĭ de oca; adică ca să-l deşerte, trebuiau două- trei sute de operaţiuni ca aceasta.</p>
            <p>La a zecea deja, bietul Vanghelie nu mai era de recunoscut.</p>
            <p>— Curaj! îi dădea zor cârciumarul, curaj! acesta este botezul comerțului. Ei, e greu, dar aşa trebuie să facă orice negustor. Ce crezi că Moceanu din București n-a început tot aşa?</p>
            <p>Elisa se retrăsese în fundul prăvăliei ca să nu mai vadă această glumă crudă.</p>
            <p>Didina nu mai ştia ce să răspundă celor care intrând în prăvălie, o întrebau încet: domnul notar e ăla? Ce? domnul notar s-a băgat la stăpân la dumneavoastră? Cum seamănă sluga dumneavoastră cu domnul notar!</p>
            <p>Vanghelie începuse să se cam plictisească.</p>
            <p>Deşi nu era cald deloc, se înăduşise săracul ca în toiul verii, şi încă năduşeala-i era neagră. Nu mai avea figură omenească sărmanul. O singură idee-l făcea să mai rabde: că cel puţin după atâta muncă, are să fie poate poftit la masă, şi cugetând astfel, mirosul de gâscă friptă îĭ izbea nasul şi-i dilată nările. Nenorocit cum era, îşi făcea această socoteală care-l mai mângâia oarecum: până mâncăm, până nu ştiu ce, se înserează şi barem nu mă mai vede nimeni în halul acesta.</p>
         </div>
         <div type="chapter">
            <head>CAP. XIII.- La masă.</head>
            <p>Vremea mesei sosise, căci Petre, numai în vestă şi chefliu, intră în prăvălie.</p>
            <p>Iată un arab! zise el apăsându-şi mâna-i grosolană pe tichia de bumbac a notarului; de unde a mai venit şi ăsta?</p>
            <p>Fără să maĭ aştepte răspunsul, conductorul merse şi se aşeză la masă.</p>
            <p>Erau cinci ceasuri. Sacul cu piper pisat se golise aproape.</p>
            <p>Bine e să iubească cineva comerțul, întrerupse Solomonică, dar nu trebuie cineva să se omoare pentru dânsul. Destul pentru azi. Dumneata la oră aceasta mănânci şi n-aş vrea să te întârzii; în acelaşi timp dete notarului o perie să se scuture.</p>
            <p>Nu că vreau să te gonesc, dar iartă-mă, sunt silit să-ţi fac cunoscut, domnule Vanghelie, că Duminică închidem şi noi mai devreme.</p>
            <p>— Înţeleg, îşi zise grecul nu vrea să mă poftească la masă.</p>
            <p>— Dacă vrei să vii mâine ca să sfârşeşti de deşertat sacul,ţi-l pun de-o parte.</p>
            <p>Zicând acestea hangiul împingea puţin câte puţin pe <foreign>kir</foreign> Vanghelie spre uşă; ajuns aci, îi zise: cât despre afacerea pe care mi -ai propus-o, nu-mi surâde deloc; te rog să nu maĭ vorbim despre dînsa.</p>
            <p>Bietul notar! Flămând, murdărit, gonit, fu nevoit să treacă drumul de-a curmezişul, în acest hal, pe lumină încă.</p>
            <p>Cei ce-l văzură trecând, nu ştiau ce înseamnă această drăcie. Bietul grec, după ce era negru, părea şi mai negru încă, mergând pe stratul de zăpadă care căzuse în ajun.</p>
            <p>— Încă unul care ştie să scrie şi să citească! îşi zise, cu ironia unui tigru şi plin de fericire, logofătul Dumitrache, văzând pe Vanghelie căutând să se facă cât se poate de mic ca să nu-l zărească lumea în acea stare.</p>
            <p>Se aşezară la masă.</p>
            <p>Petre luă loc lângă Didina şi amândoi în faţa Elisei şi a lui Solomonică. Se ghicea deja o intenţie în această dispoziţie a locurilor. Alături de oricare altă persoană, oricât de frumoasă, Petre şi-ar fi avut preţul lui. Era un băiat de douăzeci şi doi de ani, blond şi vesel, cu capul sus din pricina obiceiului de a privi drumul peste urechile cailor; cu dinţi frumoşi, ochi albaştri, vii deşi foarte mici, păcat însă că toate aceste avantaje fizice le pierdea din cauza unor deprinderi urâte care îi stricau tot hazul. De pildă, ca să dea mai multă fineţe vorbelor pe care le spunea, clipea mereu din ochi, scotea limba şi-și  freca mâinile; altfel, fetele din sat se prăpădeau după el când îl vedeau cu căciula într-o parte. Pe lângă toate acestea, cânta din frunză doine haiduceşti, de se oprea lumea din drum ca să-l asculte.</p>
            <p>La început, răzbiţi de foame, mesenii n-avură vreme multă de pierdut cu vorba, mai târziu apoi, când începură a se mai sătura, gurile li se mai dezgheţară şi se începu o conversaţie, foarte neînsemnată de altfel, cu toate că, pentru un cuvânt sau altul, cuviinţa fu respectată ca la masa unor oameni cumsecade.</p>
            <p>Dar după ce vinişorul de Drăgăşani le mai dezlegă limbile, după ce aburii sângelui lui Christ li se urcară la cap, intimitatea deveni din ce în ce mai mare şi taifasul luă cu desăvârşire un alt caracter.</p>
            <p>— Trebuie să ştii multe lucruri tu, zise cârciumarul lui Petre, tu care-ți petreci viaţa pe drumuri, care vezi atâţia oameni şi auzi atâtea vorbe.</p>
            <p>— Zău, să-ţi spun drept, Domnule Dumitrache, cel despre care aud mai des vorbindu-se de vreo trei-patru ani încoace eşti Dumneata.</p>
            <p>— Eu?</p>
            <p>— Da! Nu se vorbeşte prin cârciumi decât despre proprietăţile dumitale, şi de averea dumitale care trece, se zice, peste un milion.</p>
            <p>— Ce poziție! zise cârciumarul căruia nu prea-i venea la socoteală drumul pe care pornea conversaţia.</p>
            <p>— Ba mai spun chiar şi alte lucruri!</p>
            <p>— Zău! şi ce anume?</p>
            <p>Aerul direct a lui Petre nu plăcu Elisei.</p>
            <p>— Dacă aş sta să vă povestesc...</p>
            <p>— Pofteşte, rogu-te!</p>
            <p>Vrând-nevrând, Solomonică trebuia să se prefacă că insistă de curiozitate.</p>
            <p>— Noroc! zise Petre, turnând pe gât o oală de vin ca şi cum ar fi vrut să se încurajeze la vorbă. După ce înghiţi şi pleoscăi din limbă sugând cu deliciu picăturile de vin rămase pe mustaţă, reluă astfel:</p>
            <p>— Se zicea, bunăoară, că nu e cu putinţă să fi câştigat dumneata banii ăştia ca toată lumea!</p>
            <p>Atunci,i-am furat? zise brusc Solomonică.</p>
            <p>— Sunt unii care zic şi aşa.</p>
            <p>Didina rămase palidă ca moartă la auzul acestor cuvinte. Un fals hohot de râs porni pe buzele tatălui său.</p>
            <p>— Dar nu toţi, domnule Dumitrache, îndrăznesc să spună d-alde astea!</p>
            <p>— Dar ceilalţi ce zic?</p>
            <p>— Vrei să-ţi spun?</p>
            <p>— Se înţelege,răspunse prefăcut şi turnând încă un pahar hangiul.</p>
            <p>— Spun că eşti un tâlhar!</p>
            <p>— Tată!</p>
            <p>— St! Tăcere!</p>
            <p>Elisa îngălbeni ca ceara.</p>
            <p>— Ştiu, răspunse cârciumarul, asta este istorie veche; mi se pare că este vorba despre întâmplarea cu bulgarul. Dar acesta ştii bine, adăugă el apăsat, că este o curată scornitură căci, după cum ţi-aduci aminte, nenorocitului de Poliacof i-a mâncat capul balaurul.</p>
            <p>— Nu e vorba numai de ăsta, întrerupse Petre pe care vinul începuse să-l doboare, ei mai spun că ai fi omorât şi pe fostul dumitale stăpân şi că averea asta grozavă îşi are obârşia de acolo.</p>
            <p>— Ce prostie! zise Solomonică făcând zece mişcări deodată ca să nu se bage de seamă că este atins de vorbele lui Petre; se apucă apoi, tot în acelaşi scop şi-şi turnă vin, îşi taie pâine, caută sarea, piperul, şi se uită pe sub masă ca și cum i-ar fi căzut ceva. Această fiară care ar fi omorât un om pentru una sau alta se silea să pară liniştit,în momentul când îl acuză de asasinat înaintea familiei chiar.</p>
            <p>— Ş-apoi, nu e numai atât, urmă Petre!</p>
            <p>— Cum nu e numai atât?</p>
            <p>— Sunt curios să aflu ce mai spun...</p>
            <p>— Unii mai spun....</p>
            <p>— Că eşti tovarăş cu banditul Rîureanu....</p>
            <p>— Ba nu zău!</p>
            <p>— Şi că eşti vrăjitor...</p>
            <p>— Asta are haz!</p>
            <p>Astă dată rîsul lui Solomonică fu mai puţin fals.</p>
            <p>— Vrăjitor! strigă Didina. Dar pentru Dumnezeu, ce au cu noi ca să acuze pe tata de astfel de lucruri?</p>
            <p>— Da, reluă Petre adresându-se către fata cum te văz şi mă vezi, zic că nu e lucru curat că, ori de câte ori e o treabă de făcut la zece poşte de Putinei, domnul Dumitrache află şi o ia înaintea tuturor, sau ori de câte ori un om pleacă sau trece prin Putinei cu ceva bani la dânsul, domnul Dumitrache află şi........ balaurul trebuie să iasă înaintea călătorului.</p>
            <p>La aceste vorbe, conductorul diligenţei privi pe cârciumar în albul ochilor; acesta neputându-i susţine privirea, se prefăcu că caută ceva pe masă, apoi, ca să nu se trădeze, zise fetei cam răstit:</p>
            <p>— Didino, du-te de mai adu vin!</p>
            <p>— Dar mai sunt două oale pe masă, tată, zise copila, care observase tulburarea părinţilor.</p>
            <p>— Du-te de adu vin proaspăt din pivniţă, nu înţelegi?</p>
            <p>— Acest ordin fu însoţit de o privire fulgerătoare. Didina se supuse.</p>
            <p>— Va să zică, sunt hoţ, asasin, vrăjitor, replică cu linişte Solomonică, care avu prudenţa să se prefacă că ia lucrul în glumă decât  să caute a respinge acuzaţiile, lucru la care n-ar fi reuşit.</p>
            <p>De altfel, Petre, nici chiar la trezire, nu credea ce se spune pe socoteala cârciumarului ci repeta numai bârfelele gurilor rele. Cât despre întâmplarea bulgarului din diligenţa, îşi propusese omul s-o uite cu desăvârşire şi, memoria-i slabă pe deoparte, buna sa voinţă pe dealta, îl făcuseră de nu-şi mai aducea aminte de ea decât aşa ca prin vis, de aceeia îi fu lesne de tot cârciumarului să schimbe vorba.</p>
            <p>— Ascultă Petre, îi zise el, nu uita că te-am pus la masă lângă fie-mea.</p>
            <p>— N-am uitat deloc, se poate?</p>
            <p>— Vezi, poartă-te mai... bine cu ea.</p>
            <p>— Apoi, ce să-i fac eu dacă abia mănâncă şi cât despre băut nu bea deloc...</p>
            <p>— Vorbeşte şi tu cu dânsa că doar într-o zi o să-mi fii ginere!</p>
            <p>— Ei! Ei! Mi-o spui prea târziu tată socrule; am băut atât încât mi se pare că se învârte pământul cu mine.</p>
            <p>De aia stau eu acum, să-i spun vorbe late?</p>
            <p>— Iat-o! Bagă de seamă să te porţi bine!</p>
            <p>Mă rog matale, începu Petre căutând să lege un crâmpei de conversaţie, toate fetele sunt aşa de frumoase în sat la dumnevoastră?</p>
            <p>— Ce întrebare? ripostă Didina. Mai bine, zău, haide să vorbim de altceva!</p>
            <p>— Nu! nu! Să vorbim despre dumneata, căci, zău,lăsând gluma la o parte, mult îmi eşti dragă.</p>
            <p>— Ai început cu glumele, se apără Didina roşindu-se. Doamne, se face târziu, gândi ea, s-o fi stins lumina la fereastră.</p>
            <p>— Dacă e treaba pe glume, reluă Petre clipind amoros din ochi, să-ți  spun eu una şi bună.</p>
            <p>— Noroc şi sănătate!</p>
            <p>— Noroc şi să fie înt-un ceas bun, răspunse Solomonică.</p>
            <p>— Ceasul nu ştiu de va fi bun, replică Petrică căutând să facă spirit, dar ştiu că vinul e bun în lege.</p>
            <p>— Dar ascultaţi gluma ce voiam să vă spun. Nu e vorbă, a cam început să  mi se lege limba, adică, cum s-ar zice, am cam dat luleaua prin cenuşă şi fiindcă mi s-a cam înţepenit limba, se poate să nu vi-o povestesc aşa cum ar trebui, dar ştiu că, dacă aş fi treaz şi v-aş spune-o cu socoteala ei, apoi aţi râde nene de v-ar apuca cârceii.</p>
            <p>Încep dar: Acum vreo câţiva ani,înainte  de-a mă face conductor de diligenţă, eram băgat la domnul Brăiloiu. Ajuns cu povestirea aici, Petrică sughiţă apoi ca să-şi potolească setea, înghiţi un pahar de vin, apoi, vrând să continue, băgă de seamă că a pierdut firul; atunci, adresându-se către Solomonică:</p>
            <p>— Până unde ajunsesem oare?</p>
            <p>— Până la domnul Brăiloiu.</p>
            <p>— Da, da, bine zici! Aşadar, eram odată la stăpîn la domnul Brăiloiu care avea o fată atât de frumoasă, dar atât de frumoasă, încât,uite, îţi venea s-o sorbi într-un pahar cu apă. Pe lângă frumuseţe, ieşise vorba în sat că fata domnlui Brăiloiu mai are şi o zestre... Doamne! Doamne!</p>
            <p>— În sănătatea dumitale, domnule Solomonică!</p>
            <p>Didina se sculă şi se duse să ceară mumă-sei voie să se retragă căci era aproape miezul nopţii.</p>
            <p>Cârciumarul, ghicind motivul pentru care fie-sa îşi părăsise locul, îi făcu un semn aspru. Ea se aşeză din nou, gândindu-se cu durere că nu va vedea, poate în seara aceea, scumpa lumină de la fabrica de covoare.</p>
            <p>Beţivul continuă: stăpânul meu, domnul Brăiloiu, am uitat să vă spun, avea în antrepriză diligenţele, şi,cum zisei, trecea drept bogat putred. Intr-o zi, venea s-o ceară un avocat. Foarte bine, zise domnul Brăiloiu, decât te previn de un lucru: fata mea n-are zestre decât câştigul de vreo douăzeci de ani, de la cel de-al treilea cal. Avocatul, înşelat în speranţele sale, se retrase şi nu mai veni.</p>
            <p>La câteva zile mai târziu, se prezintă un doctor, căruia, răspunzându-i-se tot ca avocatului, se retrase şi el. La urma urmelor, un şiret, un conductor ca mine, bunăoară, înţelegând lucrul, veni la domnul Brăiloiu şi-i zise verde:</p>
            <p>Ia ascultă, dă-mi  mie fata şi mă mulţumesc drept zestre, cu ce ți-a  produs calul cel de-al treilea.</p>
            <p>— Bravo! zise vesel stăpânu-meu. Tu-mi eşti omul! Ia-o şi fiţi fericiţi!</p>
            <p>— Ei Didino, ce zici? întrebă Petre clipind drăgăstos din ochi.</p>
            <p>— Zic, Petre că istoria e foarte frumoasă dar tot ca avocatul şi doctorul, n-o pricep deloc.</p>
            <p>— Nici vorbă, se amestecă Solomonică cu tonul de batjocură ce-i era familiar, nu degeaba eşti tu învăţată ca un avocat şi ca un doctor, la d-alde astea însă nu te pricepi. Nu e nimic, o să le înveţi când te vei... Poţi să te retragi căci am de vorbă ceva cu Petrică.</p>
            <p>Didina, reţinându-şi două lacrimi, se sculă şi merse să sărute mâna părinţilor săi.</p>
            <p>— Dar pe Petrică nu-l săruţi întrebă cârciumarul, arătând cu degetul obrazul stacojiu al viitorului său ginere.</p>
            <p>— Niciodată, tată!</p>
            <p>— Niciodată!</p>
            <p>Şi cu o mişcare plină de nobleţă, Didina luă sfeşnicul de pe masă şi se retrase cu atîta demnitate, încât tatăl său, încremenit pe scaun, nu se trezi din zăpăceală decât tocmai  când fata urca scara.</p>
            <p>Nevasta sa tremura ca varga, iar Petre, care primise bobârnacul, zise în cele din urmă: ei fata a fost pe la școală şi a apucat alte vremuri, domnule Dumitrache, de aceea trebuie luată mai încet, apoi, spre a se mângâia de ruşinea păţită, mai înghiţi un pahar de vin, poate al treizecilea.</p>
            <p>Ca și cum ar fi vrut să se răzbune de un act de rebeliune pe care în sufletul său îl atribuia nevestei sale, Solomonică zise îndată ce plecă Didina:</p>
            <p>— Elisa a pus ochii pe tine, Petre: vrea să te facă ginere cu orice preţ.</p>
            <p>— Fie! Noroc să dea Dumnezeu, răspunse ginerele care era prea prost ca să priceapă că ceea ce i se propunea nu prea era de nasul lui.</p>
            <p>Atunci începu între cele trei persoane rămase la masă o convorbire care se prelungi până după miezul nopţii şi a cărei concluzie fu că Didina trebuia, într-o lună de zile, să se căsătorească cu Petre.</p>
         </div>
         <div type="chapter" n="14">
            <head>CAP XIV - O întâlnire.</head>
            <p>S-a sfârşit zise Didina intrând mişcată în odăiţa ei. Acum e prea târziu.</p>
            <p>Aşteptă, apoi, câteva minute, dar, nevăzând nicio lumină care să-i răspundă, repetă: e prea târziu!</p>
            <p>Faţa-i era palidă. Se aşeză pe scaun, se sculă, se aşeză iarăşi şi iar se sculă. Oh! suspină ea, cum aş fi dorit să-i fac cunoscut cât sufăr! Să mă mărit cu un vizitiu, cu un beţiv?.. Şi când mă gândesc că n-am nici cui spune crudele-mi suferinţe, murmură din nou fata întinzându-se peste fereastră în speranţa de a vedea aprinzându-se o rază la orizont. Biata mama n-ar vrea, ştiu eu, să mă mărite în contra voinţei mele, dar nu îndrăzneşte să aibă nici măcar umbră de voinţă în faţa tatei. Ei bine, fiindcă situaţia mi se prezintă astfel, voi şti să mă apăr singură. Voi zice tatei: Nu! nu! nu! omoara-mă mai bine!</p>
            <p>După aceste vorbe amestecate cu lacrimi care se rostogoleau ca nişte mărgăritare pe obrazul ei de înger, Didina biruită de durere, se pregătea tocmai să-şi facă rugăciunea, când auzi bâtând cineva uşor în fereastră.</p>
            <p>Bate vântul, se gândi ea, şi atinge crăcile plopilor de fereastră. Dar astă seară nu bate vântul, îşi zise ea numaidecât. Loviturile din fereastră se repetară. Se sculă de astă dată, merse îndrăzneţ la fereastră — suferea prea mult ca să se mai poată gândi la frică, deschide şi la lumina stelelor vede figura lui Iorgu.</p>
            <p>— D-ta? Dar mirarea o împiedică de-a continua.</p>
            <p>Urcat pe un arbore, desenătorul fabricei de covoare se înălţase până la cerceveaua ferestrei graţie unei lungi şi zdravene crăci.</p>
            <p>— Îţi mulţumesc! zise Didina întinzându-i mâna; Îţi mulţumesc!</p>
            <p>— Dar ce ai Eşti mişcată....</p>
            <p>— Da... sunt mişcată... Dar cum ai ştiut dumneata că sufeream? căci, într-adevăr, sufăr mult!</p>
            <p>— Ieri ai aprins trei lumânări şi acesta ne învoisem să-l considerăm ca un semn de nenorocire.</p>
            <p>— Dar am retras numaidcât semnul acesta!</p>
            <p>— Nu e nimic! Acesta mi-a cauzat un presimțământ. După aceea.... dar vorbeşte-mi de dumneata.</p>
            <p>Acest presimţimânt nu te-a înşelat! Părinţii vor să mă mărite. Cum vezi, sunt şi gătită.</p>
            <p>— Să te mărite? Nu e cu putinţă.</p>
            <p>— Ai dreptate, nu e cu putinţă! nu e cu putinţă! repetă copila cu tărie.</p>
            <p>Timp de câteva minute tinerii rămaseră într-o consternaţie mută. Didina, cu ochii ridicaţi spre cer care era de-o rigiditate înspăimântătoare în seara aceea din pricina frigului, iar Iorgu cu fruntea aplecată pe sânul ei. Această scenă de durere şi de amor, la fereastră şi sub un pom alb de chiciură oferea caracterul mistic şi visător al tablourilor din vremea de demult. Niciunul-nicialtul nu se gândise la această criză atât de fatală şi cu toate acestea atât de firească; dar la ce se gândiseră oare?</p>
            <p>Speranţa lor zbura înainte chiar de-a fi avut timpul să încolţească, tocmai ca acele păsărele care fug dintr-o colivie deschisă şi pe care nimeni nu se gândise s-o închidă.</p>
            <p>Rupând cel dintâi tăcerea, Iorgu zise:</p>
            <p>— Ce vom deveni noi dar!</p>
            <p>— Nu ştiu. Capul meu refuză dea cugeta în momentul acesta.</p>
            <p>— Dacă n-ai vrea să te măriţi...</p>
            <p>— Nu ţi-am spus cine e tata? caracterul său despotic, violent! Da, pot să refuz, da, pot parveni, graţie unei mari energii, să nu mă mărit cu omul pe care mi-l impune, dar existenţa mi-o simt, nu-mi va mai fi posibilă în urma acestei victorii. Atât eu cât şi nenorocita mea mamă, am muri din pricina răului tratament. N-aş vrea să contribui la moartea mamei.</p>
            <p>— Sărmană copilă!</p>
            <p>— Dar bine, nu-mi dai niciun sfat?</p>
            <p>— Nu, nu-ţi voi da niciun sfat, repetă Iorgu cu o privirea plină de dezolaţie care însemna: dacă ţi- aş da un sfat, oare îndrâzni-vei să faci ceea ce te-aş sfătui?</p>
            <p>— Va să zică, primeşti să fiu a omului acestuia?</p>
            <p>Artistul scoase un suspin care, trecând prin toate căile sufletului său  dureros, luă caracterul unui răget. Două lacrimi lungi şi îngheţate luceau la colţul pleopelor sale şi fruntea i se acoperise de alba decoloraţie a morţilor.</p>
            <p>Didino! Didino! reluă Iorgu, eram aşa de fericiţi ieri!</p>
            <p>Frumoasă iluzie! frumoase regrete! Toată fericirea lor de ieri constă în cele câteva lumini care anunţă că se gândesc unul la altul.</p>
            <p>— St! întrerupse fata. Auzi acea voce răguşită? Este glasul omului cu care trebuie să mă mărit.</p>
            <p>— Nu-l vei lua! zise Iorgu cu o tărie de granit.</p>
            <p>— Nu e aşa? scumpul meu.</p>
            <p>— Niciodată!</p>
            <p>Pentru a doua oară Didina întinse tânărului mânuşiţa pe care acesta o sărută cu nesaţ.</p>
            <p>— Eşti bine hotărâtă? întrebă el pe urmă.</p>
            <p>— Pentru orice, chiar pentru moarte.</p>
            <p>— Nu încă, reluă surâzând Iorgu.</p>
            <p>— Vrei să zici că trebuie mai întâi să te urmez? Ce distanţă e de la fereastră până la pământ?</p>
            <p>— Vreo doi stânjeni.</p>
            <p>— Ajută-mă, zise fata hotărâtă, punând un genunchi pe tocul ferestrei.</p>
            <p>— Ce vrei să faci?</p>
            <p>— Să mă cobor. Şi vom fugi apoi, vom merge unde vrei, departe, cât de departe.</p>
            <p>— Incântătoare imaginaţie! Curajul şi hotărârea lua în acest suflet tânăr şi nenorocit culorile unui basm.</p>
            <p>— Rămâi! Unde vrei să te duc?</p>
            <p>— Unde vrei, îţi zic!</p>
            <p>— Dar sunt urmărit, mă caută autoritatea, ce vrei să te expui?</p>
            <p>— Te urmăreşte? Cine?</p>
            <p>— Poliţia.</p>
            <p>— Mă sperii! Ce ai făcut?</p>
            <p>— Prevăzând că voi fi chemat anul acesta să trag sorţi, trimisesem două sute de franci mamei mele ca să plătească taxa de amânare pe un an până ce voi sfârşi studiile practice.</p>
            <p>— Ei bine? întrebă Didina.</p>
            <p>— Acest sacrificiu îndeplinit—şi era mare— mă credeam liniştit. Scăpasem pentru câtva timp de serviciul militar, atât de funest carierei unui artist.</p>
            <p>— Pe urmă! întrerupse fata nerăbdătoare ca durerea.</p>
            <p>— Trecuse un an de la trimiterea celor două sute de francĭ, când, alaltăieri, o scrisoare de la mama, care nu mai stă la Zimnicea ci la Giurgiu, mă anunţa că abia deunăzi a primit paralele.</p>
            <p>— Cele două sute de franci! exclamă cu groază şi surprindere Didina.</p>
            <p>— Da, cele două sute de franci. Acum e prea târziu, îmi scrie mama; tragerea a avut loc luna trecută şi prin urmare eu dezertor şi mă urmăreşte.</p>
            <p>— Dumnezeule! Dumnezeule! murmură Didina împreunându-şi mâinile, cum s-a rătăcit oare acea scrisoare?</p>
            <p>— Înţelegi dumneata cum se face că această scrisoare să nu ajungă la destinaţie decât după aproape un an?</p>
            <p>— Aici este un mister, zise Didina, dar.... nu e de crezut.</p>
            <p>— E de necrezut, cum zici, cu toate acestea însă aşa este! Toate împrejurările îmi sunt prezente în memorie. Inchisesem două bilete de câte o sută într-o scrisoare..</p>
            <p>— Şi ce ai făcut pe urmă cu scrisoarea? întrebă Didina care cunoştea toate accidentele administrative ale unei scrisori din momentul când o arunci în cutie şi până când ajunge la destinaţie.</p>
            <p>— Am pus-o la cutie aici în Putinei.</p>
            <p>— Şi n-a ajuns?</p>
            <p>— Ba a ajuns dar după zece luni.</p>
            <p>— După zece luni!</p>
            <p>— Când banii aceştia nu mai erau de niciun folos pentru mine. În sfârşit, iată îngrozitoarea poziţie în care mă găsesc. Fiindcă nu m-am prezentat la recrutaţie, sunt considerat ca desertor şi poliţia are ordin să mă aresteze oriunde m-oi găsi. Până-mi voi regla poziţia, adică până când mă voi duce la corpul unde sunt recrutat, sunt nevoit, să umblu pe ascuns.</p>
            <p>— Oh, Dumnezeule! Dumnezeule! toate nenorocirile vin deodată! şi unde te vei duce?</p>
            <p>— Un arendaș dimprejur m-a primit la dânsul; voi sta acolo până mă voi hotărî să mă duc la cazarmă unde mă voi înrola pentru patru ani.</p>
            <p>— Patru ani!</p>
            <p>— Nici mai mult nici mai puţin.</p>
            <p>Voi aştepta, zise eroic Didina!</p>
            <p>— Unde?</p>
            <p>— Nu ştiu! Poate acolo unde sunt crucile acelea albe.</p>
            <p>Didina arăta cimitirul satului, alb în mijlocul atmosferei îngheţate. Abia atunci băgară de seamă că e tare frig.</p>
            <p>Cum vom face ca să ne mai vedem cele câteva zile cât voi mai fi pe aici?</p>
            <p>— Nu mai veni, reluă Didina, înţelegi?</p>
            <p>— Iţi voi scrie.</p>
            <p>— Da, scrie-mi. Dar se află că primesc scrisori. Vor căuta să cunoască.... şi dacă descoperă... aş fi pierdută.... m-ar omorî tata. Aşteaptă.... să ne scriem cu nume false. Cu ce nume? Bunioară dumneata îmi vei scrie pe numele de domnişoara Emilia Stefănescu, Alexandria. Toate scrisorile care pleacă de aici, trec prin mâinile mele: când voi da peste această adresă, cu desăvârşire indiferentă pentru tata, voi păstra scrisoare. Dar răspunsul?</p>
            <p>— Mă gândeam tocmai. Vei scrie pe numele domnului Alexandru Belciugăţeanu la fabrica de covoare. Portarul, un om de treabă dintr-un oraş cu mine, va primi scrisorile şi mă va preveni sau mi le va aduce el însuşi. Astfel nu vom înceta deloc de a ne spune unul altuia gândurile, sentimentele....</p>
            <p>— Şi durerile, adăugă Didina. Dar s-a făcut prea târziu, amicul meu, adio!</p>
            <p>— Adio, amica mea.</p>
            <p>— Când îmi vei scrie? întrebă Didina.</p>
            <p>— Mâine.</p>
            <p>— Da, da, mâine.</p>
            <p>— Copila era să închidă fereastra dar se opri ca să zică.</p>
            <p>— Dar dacă te descoperă şi te prinde, ce fac?</p>
            <p>— Mă voi ucide.</p>
            <p>— Singur? întrebă fata cu o familiaritate sublimă.</p>
            <p>— Ți-o jur!</p>
            <p>— Foarte bine, reluă ea; încă o dată adio! Didina închise fereastra fără zgomot; Iorgu se coborî de pe cracă.</p>
            <p>Niciunul- nicialtul nu se gândise că craca de plop atingea fereastra, că fereastra era deschisă şi că ar fi putut să vorbească tot atât de bine în odaie ca şi afară.</p>
         </div>
         <div type="chapter" n="15">
            <head>CAP. XV.— Cuibul de tâlhari.</head>
            <p>A doua zi după scena pe care o povestirăm, la ora când trebuia să închidă prăvălia, Elisa, nevasta lui Solomonică, rămase pe lângă tejghea şi-i spuse, cam pe departe proiectele familiei în privinţa căsătoriei.</p>
            <p>— Stiu eu că dumeata nu încuviinţezi aceasta, zise Didina care nu ştia că nenorocirea îi este aşa de aproape.</p>
            <p>— Ba te înşeli, răspunse biata femeie, asupra punctului acestuia mă unesc cu Dumitrache.</p>
            <p>Didina care nu voia să dezmintă pe mumă-sa, se mulţumi să surâdă.</p>
            <p>Înşelată un moment cu această resemnare aparentă. Elisa începu să-i înşire giuvaericalele, şi toaletele ce avea de gând să-i dea de nuntă.</p>
            <p>— O să-ţi dăm o pereche de cercei cu mărgăritare foarte frumoase.</p>
            <p>— Da, foarte frumoase repetă mecaniceşte Didina, gândindu-se că avea poate în expediţie o scrisoare de la lorgu dar că nu putea s-o vadă decât a doua zi.</p>
            <p>— O să-ţi dăm o salbă cu şase diamante.</p>
            <p>— Da?</p>
            <p>Şi nu numai atât, scumpul meu copil. Să vezi rochiile pe care le-am comandat.</p>
            <p>— Deja comandate?</p>
            <p>— Fireşte, fiindcă peste o lună are să fie nunta!</p>
            <p>A! da, uitasem că nunta are să fie peste o lună.p>
            <p>— O să-ţi mai dăm....</p>
            <p>Dar, văzând că fata, înloc de a se bucura la auzul atâtor lucruri frumoase, se întrista din ce în ce mai mult Elisa se opri deodată în mijlocul acestei strălucitoare enumeraţii şi privi fix pe Didina.</p>
            <p>Într-o clipă, aceeaşi emoţie se întipări pe feţete lor şi se sculară amândouă spre a cădea apoi una în braţele celeilalte. Se sărutară şi plânseră îndelung. Frica le făcea să se uite mereu în tavan unde se temeau să n-audă, pe ferăstruie, tunând vocea lui Solomonică. În această durere, timida mamă găsi, ca să zic aşa, iertare pentru marea-i slăbiciune; lacrimile ei ferbinţi şi abundente spuneau destul cât de departe era ea de a consimţi la căsătoria Didinei cu conductorul de diligenţe; dar aceasta fu tot ce îndrăzni să manifeste. În timpul acesta, fata, care o cunoştea bine, nu profită de această expansiune spre a o ruga să înduplece pe tatăl său şi să-i schimbe proiectele.</p>
            <p>O plânse şi atâta tot.</p>
            <p>— Du-te, du-te, zise apoi blând mamă-sii, du-te repede; mĕ tem că, dacă ai mai sta aici să nu-ţi facă tata ceva: îl aud mergând repede, să nu-şi piardă cumva răbdarea că e foc.</p>
            <p>Ai dreptate, a sosit ceasul să.... să.... Elisa, cu toate sforţările ce făcu, nu putu găsi un cuvânt ca să exprime misterioasa operaţie ce în mod obișnuit făcea sus, la ora aceasta împreună cu bărbatul şi cu un alt...... prieten al casei.</p>
            <p>Îşi şterse ochii, suspină adânc şi se duse.</p>
            <p>Didina auzi închizându-se cu veriga cele două uşi, cea de sus şi cea din josul scării întortochiate care conduceau la camera unde se închideau atât de misterios în fiecare seară tatăl său, mama şi un al treilea pe care niciodată nu-l putuse vedea bine; ştia numai atîta că venea seara între unsprezece şi douăsprezece ceasuri, intra pe din dos, se ducea în odaia cunoscută, şi acolo cu veriga pusă la uşă, stătea până târziu după miezul nopţii. Din puţinul ce putuse distinge prin gaura cheii, din fizionomia străinului, îşi aducea aminte că chipul acesta îl mai văzuse undeva. Într-adevăr, misteriosul necunoscut era tocmai călătorul care, cu câtva timp mai înainte fusese zărit în fundul diligenţei care aştepta, dinaintea hanului ca să ia pe Solomonică şi pe nefericitul Poliacov. Cititorii au recunoscut, cred, în sinistrul tovarăş al hangiului, pe faimosul bandit Rîureanu care cu revolverul la gâtul negustorului bulgar şi ajutat de canalia de cârciumar, îi ceruse pe drumul Giurgiului, punga sau viaţa şi, în cele din urmă, cu o cruzime de fiară sălbatică, i le răpise pe amândouă.</p>
            <p>Tăcerea obișnuită învălui numaidecât întreaga prăvălie. Didina începu să mişte melancolic cârligele cu care făcea la un ciorap. Sufletul său desigur nu urmărea firul care încet încet se deşira după ghemul cu aţă, ci era cu acela pe care-l văzuse atât de deznădăjduit în ajun şi care jurase să moară mai bine decât să piardă patru ani în aspra servitute a vieţii militare. Intr-o ţară aşa de bogată în spioni, se temea ca nu cumva dintr-un moment într-altul, să nu fie descoperit în fundul azilului unde se ascunsese. Această idee numai, ardea sângele bietei fete; într-un moment imaginaţia i se aprinse atât de tare din pricina acestor bănueli, încât i se păru că aude detunături de puşcă pe câmp. Într-însul a tras, cugeta ea; o fi vrut să-l aresteze şi el s-o fi opus. In momentul acesta, firul i se rupse în mână şi copila, îngheţată, exclamă: Dumnezeule! oare acesta este un semn prevestitor? Viaţa lui cumva, fi-va oare sfărâmată ca firul acesta? deodată o apucă o tremurătură nervoasă; crezu că într-adevĕr Iorgu e mort. Ah! zise ea, de ce n-am scrisoarea pe care mi-a trimis-o?........ aş şti....... dar scrisorile sunt în camera tatălui meu. </p>
            <gap n="[editorial] Figure"/>
            <p>Zicând aceste din urmă cuvinte, Didina ridică ochii în sus. Nu voi afla oare niciodată ce fac ei acolo?</p>
            <p>— După tejgheaua unde şedea fata erau îngrămădite în neregulă uneltele casei: tingiri, cutii, saci vechi, butoaie etc. Privirile Didinei, aruncate fără direcţie, căzură pe o scară, dublă ascunsă după nişte scânduri care o acopereau cu desăvârşire. Curiozitatea fetei luă deodată proporţiile unei imense dorinţe; îşi părăsi locul şi merse fără zgomot spre unghiul întunecos unde era scara. Dintr-o aruncătură de ochi îşi forma planul şi calculă dificultăţile. Îndata, cu o delicateţă de hoţ, cu o mare prudenţă, cu o atenţie fără seamăn, transportă scândurile fără zgomot în altă parte, şi aşeză scara din dosul tejghelei.</p>
            <p>După ce stinse lampa, desfăcu scara, cea dublă şi o aşeză astfel, încât  vârful să vie tocmai în dreptul ferestrei făcută în tavan. Urcă apoi treptele de jos, dar cu sfială, cu temere ştiind şi recunoscând că: atenţia ce făcea nu era frumoasă. De acea poate, picioarele-i tremurau şi de multe ori vru chiar să cază. Spiritul său în acest moment era prea preocupat ca să mai poată asculta vocea prudenței; îşi luă seama de mai multe ori, dar în fine, după multă luptă cu ea însăşi, se văzu în vârful scării. Cu capul la o mică distanţă de plafon şi cu mâna la ferăstruie. Işi reţinea respiraţia. Aici frica fu şi mai vie, căci ajungea în punctul cel mai primejdios. Cum să deschidă fără zgomot ferăstruia ca să auză şi să vază ce se petrece în fundul odăii? Cel mai mic zgomot....</p>
            <p>Cu toate acestea Didina pune mâna închisă în formă de pahar sub cerceveaua ferăstruiei concentrându-şi toată abilitatea în vârful degetelor, apasă uşor, trage puţin câte puţin, în sfârşit deschide ferestruia şi deodată o izbeşte lumina odăieţei. Didina simţi căzându-i pe inimă o picătură de sânge. Un minut pumnu-i încleştat pe ramă, susţinu cerceveaua ferăstruii. Dacă ar fi căzut!.... Dupe ce o ţinu astfel în aer câteva minute, Didina o împinse iarăşi uşor închizând-o pe trei sferturi şi când o mică deschizătură pe unde să poată trece raza vizuală în camera tatălui său. Nimic n-o trăda. Dar ce fulgerătoare surprindere nu încercă biată copilă când, prin această crăpătură zări pe tatăl, mama şi musafirul lor, aşezaţi în jurul unei mese pe care se înalţau mormane de scrisori. Ce fac? Oare ce pot face ei? îşi zise ea; şi ce înseamnă... Deschizând o cutie de tinichea în care se strângeau aburii produşi de apa care fierbea pe un mangal, Solomonică scoase dintr-însa o mână de scrisori şi le trânti ude pe masă.</p>
            <p>— Citeşte-mi pe asta, zise el nevestii!</p>
            <p>Didina, zăpăcită, nu putea crede ochilor. Oare tată-său era cel care poruncea să despecetluiască şi să citească scrisorile altora?</p>
            <p>— Dar Dumitrache....</p>
            <p>— Haide, haide, fără vorbă!....</p>
            <p>— Mi-e frică ca nu cumva într-o zi...</p>
            <p>— Ei! ei; cântec vechi....</p>
            <p>— Gândeşte-te că dacă s-ar descoperi.. ar fi vai de capul nostru!</p>
            <p>— Destul!</p>
            <p>— Fiindcă vrei tu....</p>
            <p>— Oh! ce îngrozitor! îşi zise Didina ascunzându-și de ruşine faţa între mâini.</p>
            <p>Neputând face altfel decât să se supună poruncii, Elisa citi:</p>
            <quote type="note">
            <p>«Domnule Prefect,</p>
            <p>Conform ordinului dumneavoastră No. 14735 din 23 curent, am onoare.....»</p>
            </quote>
            <p>— Destul, destul! trebuie să fie raportul inginerului însărcinat să repare şoseaua. Aceasta nu ne priveşte.</p>
            <p>— E de post, e de post adăugă răguşit tâlharul care stând lângă Solomonică, bleojdia nişte ochi roşii pe plicurile scrisorilor ce umpleau masa.</p>
            <p>Apăsând degetul cel mare pe marginea plicutuĭ, cinstitul cârciumar lipi din nou scrisoarea şi o aşeză într-un raft de alte scrisori vizitate în acelaşi chip, căci această operaţie era începută deja demult .</p>
            <p>Elisa citi iarăşi:</p>
            <quote type="note">
            <p>«Scumpul meu frate,</p>
            <p>Nu-ţi asigura recolta la societatea despre care mi-ai vorbit; am luat informaţii secrete dar sigure; este în ajun de a da faliment  şi acţiunile i se urcă mereu.»</p>
            </quote>
            <p>— Ferice de cei asiguraţi la această societate! zise surâzând hangiul.</p>
            <p>— Aşa le trebuie dacă nu vin să se asigure la noi, adăugă într-un hohot de râs Rîureanu.</p>
            <p>Solomonică o lipi la loc. Altă scrisoare fu deschisă.</p>
            <quote type="note">
            <p>«Doamnă,</p>
            <p>«Necredinţa dumitale mi-e cunoscută acum; nu mai este un secret pentru mine conduita.</p>
            </quote>
            <p>— Destul, zise Solomonică; n-avem noroc astă seară: din trei scrisori una vorbeşte de amor şi celelalte spun prostii.</p>
            <p>— Dumnezeule! îşi zise Didina, dacă scrisoarea lui Iorgu o fi aici, tata o s-o citească. Adică... n-are de ce s-o citească fiindcă nu este de niciun interes pentru dânsul.</p>
            <p>— Urmează, zise hangiul nevestei, căci întârziem.</p>
            <quote type="letter">
               <p>«Dragă verişoară,</p>
               <p>«Îţi trimit cele cinci mii de franci pe care mi le-ai cerut ca să-ți plăteşti arenda. După dorinţa exprimată în scrisoarea ta, banii sunt în bilete de câte o sută de franci. Dacă ai nevoie de celelalte cinci mii ce-ţi mai datorez, spune-mi ca să ţi le trimit imediat.»</p>
            </quote>
            <p>— Sunt cincizeci? ia vezi, zise Solomonică.</p>
            <p>— Ce-o vrea să facă tata cu aceste bancnote, reflectă Didina, din ce în ce mai înspăimântată.</p>
            <p>— Aşa e, sunt tocmai cincizeci.</p>
            <p>— Dar bine, amicul meu, zise cu blândeţe Elisa, nu pui paralele la loc în plic?</p>
            <p>— Le voi pune peste cincisprezece zile şi va crede că s-a rătăcit scrisoarea.</p>
            <p>— Va să zică le opreşti?</p>
            <p>— Numai pentru două săptămâni, nu-ţi spusei?</p>
            <p>— Numai de nu s-o rătăci scrisoarea de tot, adaugă cu un surâs şiret prietenul hangiului.</p>
            <p>— Dar oamenii aşteaptă banii.</p>
            <p>— Nu vor pierde nimic aşteptând, răspunse răstit Solomonică; peste două săptămâni le trimit scrisoarea neatinsă şi banii toţi. Ce, mă iei drept hoţ pe mine?</p>
            <p>— Nu.... zise sfios Elisa.</p>
            <p>— Oh! Dumnezeule, Dumnezeule, zise Didina ale cărei buze se albiseră de paloare; îmi explic acum cum se face că cele două sute de franci trimise de Iorgu mameinsale ca să plătească taxa de scutire, n-au ajuns la destinaţie decât foarte târziu. Tata îi......Nu îndrăznesc să zic cuvîntul, se întrerupse copila; dar el, tata e pricina că Iorgu a ajuns un fugar şi că va muri, poate; şi zicând aceste vorbe, cu vocea-i înecată în tristeţe şi ruşine căci durerea şi indignarea apăsau greu pe sufletul ei, vrea tocmai să se dea jos de pe scară, când vocea Elisei se auzi citind din nou:</p>
            <quote type="note">
               <p>«Domnule Casier,</p>
               <p>«Reţinut din cauză de boală, nu mă pot prezenta în persoană ca să aduc banii prestaţiei. Vă trimit dar prin domnul Primar cele patru mii de lei strânşi şi vă rog să mă descărcaţi cu această sumă din contul trimestrului trecut. Domnul Primar soseşte mâine cu banii.</p>
               <p>Ioniţă Zamfirescu.</p>
            </quote>
            <p>Aşa da, mai avem şi noi de lucru, zise, frecându-şi mâinile de bucurie, tîlharul. Va să zică nene Dumitrache, continuă Rîureanu, mâine în fiinţă până în ziuă la podul gârlei şi când trece domnul Primar, cioc! cioc! de douĕ ori la mir şi iacă-ne cu câte două mii de franci în pungă.</p>
            <p>Ba nu zău, a venit tocmai la vreme căci începuseră băieţii a-şi cam arăta colţii.</p>
            <p>— Unde mai pui că începuse lumea să uite de balaur, adăugă cârciumarul a cărui faţă se contractă de un rîs hidos.</p>
            <p>Elisa, maĭ mult moartă decât vie, luă altă scrisoare pe când bărbatul săŭ lipea pe a perceptorului. Ea citi:</p>
            <quote type="letter">
               <p>«Domnişoară,</p>
               <p>«Ieri, părăsindu-te, m-am dus să spui portarului de la fabrică, după cum te prevenisem, ca să-mi aducă scrisorile la locul unde am găsit refugiu şi unde sper că poliţia nu va reuşi să mă găsească.</p>
            </quote>
            <p>— Ah! Ah! începe bine.</p>
            <p>— Să continui? zise Elisa.</p>
            <p>— Se înţelege! Sunt curios să cunosc persoana care se ascunde atât de mult, căci scrisoarea a fost pusă la cutie în Putinei.</p>
            <p>— De bună seamă, răspunse Elisa.</p>
            <p>— Dacă l- ar denunţa tata? îşi zise Didina înmărmurită.</p>
            <p>Elisa continuă:</p>
            <quote type="letter">
               <p>«Nu mă descoperi, desigur, unde sunt, totuşi însă nu voi putea rămâne veșnic unde sunt; va trebui peste câteva zile să plec de aici, dar unde să mă duc? la regiment? Niciodată, oh! niciodată.</p>
            </quote>
            <p>— Va să zică cel ce trimite această scrisoare e un dezertor?</p>
            <p>«Nu voi să fiu soldat; nu, voi că timp de patru ani să-mi dau corpul setos de independenţă şi sufletul meu de artist pe mâna unui idiot numit caporal sau sergent. Afară de aceasta timpul e viaţa şi viaţa mea ţi-e consacrată ţie Emilie.</p>
            <p>— Negreşit e un dezertor amorezat, zise Solomonică. Dar oare cine să fie această Emilie, căreia îi scrie? Ia vezi unde e adresată scrisoarea?</p>
            <p>— La Alexandria!</p>
            <p>— Aşa aproape! Cunoşti tu vreo Emilie pe aici primprejur?</p>
            <p>— Nici eu. Continuă.</p>
            <p>Elisa care, ca toate femeile, iubea romanele, continuă cu plăcere:</p>
            <quote type="letter">
               <p>«Cu liniştea, scumpa mea, mi-a venit şi reflecţia. Să nu deznădăjduim! Să ne gândim  chiar de n-aş fi fost în poziţia în care mă găsesc, totuşi aş fi fost în neputinţă de a-ţi obţine mâna cu consimţimântul părinţilor care sunt, fără îndoială, oameni cumsecade, dar al căror spirit este întunecat de comerț, inima plină de afaceri negustoreşti şi gusturile desigur ordinare. In fine, niciodată un cârciumar nu-şi va da fata după un artist. Minuni s-au văzut, lucrul acesta însă <quote>«niciodată.»</quote>
               </p>
            </quote>
            <p>— Ia uite frate, zise Solomonică, e ciudat de tot; se vede că tatăl acestei Emilie e un cârciumar ca mine. Cunoşti tu vreun cârciumar în Alexandria care să se cheme Ștefănescu?</p>
            <p>— Nu.</p>
            <p>— Trebue să fie, de bună seamă, vreun cârciumar retras din afaceri. Dar citeşte până la sfârşit.</p>
            <p>— Ce supliciu!; murmură Didina a cărei frunte asuda.</p>
            <p>Elisa citi mai departe:</p>
            <quote type="letter">
               <p>«Totuşi, dacă dispreţul tatălui dumitale pentru oameni de categoria mea este cunoscut, acesta însă nu-i dă dreptul să silească pe fie-sa ca să se căsătorească cu un vizitiu...</p>
            </quote>
            <p>— Doamne! zise Didina, are să descopere totul.</p>
            <p>— De ce te opreşti? zise hangiul nevestei sale.</p>
            <p>— Nu mă opresc....</p>
            <p>— Citeşte înainte.</p>
            <quote type="letter">
               <p>Astfel, crede-mă, scumpa mea, reluă Elisa, «să nu ne lăsăm a fi învinşi de soartă. Ai câteva înaintea dumitale; să căutăm a pregăti un plan care va reuşi desigur dacă şi dumneata mă iubeşti cum te iubesc eu. Acest plan ţi-l voi comunica în viitoarea mea scrisoare, căci, înainte de a ţi-l face cunoscut, trebuie mai întâi să răspunzi la această scrisoare ca să mă asigur că ai primit-o. Răspunde-mi dar şi speră.</p>
               <p>Al dumitale</p>
               <p>Alexandru Ștefănescu.</p>
            </quote>
            <p>— Acest Alexandru Ștefănescu trebuie să fie vreun funcţionar de la fabrica de covoare. Mă voi informa.</p>
            <p>— Ce zice? Vai de mine! suspină Didina</p>
            <p>— De ce să te mai informezi, zise Elisa, fiindcă-i ştii numele şi ocupaţia.</p>
            <p>— Ai dreptate! Lipeşte plicul şi trimite-o. Să nu lipsim pe Emilia de această plăcere.</p>
            <p>— Mama mă scapă de o mare nenorocire, zise copila, venindu-şi oarecum  în fire.</p>
            <p>Didina se coborî de pe scară, o duse încet și fără zgomot, prin întuneric, la locul pe care-l ocupa înainte, având grijă s-o ascundă după haosul de mobile care o ascundeau. Se urcă apoi în odaia ei şi nu dormi toată noaptea, muncită de gânduri îngrozitoare.</p>
         </div>
         <div type="chapter" n="16">
            <head>CAP. XVI — Trădarea nereuşită.</head>
            <p>A doua zi, după prânz, Didina se coboră în prăvălie ca să pună scrisorile în diferiţi saci de piele spre a se distribui comunelor respective. În timpul nopţii de friguri şi de insomnie pe care o petrecuse, în timpul căreia conduita tatălui său o turmentase groaznic, ea discutase cu sine toate mijloacele de a înştiinţa pe cel pe care-l iubea de pericolul la care se expunea şi o expunea scriindu-i. Trebuia să-i comunice acest pericol fără să deştepte într-însul alte bănuieli şi fără să spuie categoric lui Iorgu: scrisorile tale sunt deschise şi citite de tata. Să caute a-i trimite scrisoarea altfel decât prin poştă, ar fi fost o nebunie, atât de mult era vegheată şi ţinută de-aproape de către tatăl său. Se mărgini numai a-şi preface scriitura şi a comunica amantului ideile sale. Ziulica s-ar fi petrecut pentru Didina ca toate celelalte, vânzând zahăr, cântărind cafea, timbrând scrisori, dacă doi călăraşi n-ar fi intrat să bea câte un pahar de rachiu. După obiceiul său, Solomonică intră numaidecât în vorbă cu dânşii.</p>
            <p>—Ce se mai zice nou? Mai sunt hoţi primprejur? Prinsu-s-au tâlharii care omorâră azi dimineaţă pe primar?</p>
            <p>—Până să prindem pe cei care omorâră pe bietul primar, avem altceva de făcut; căutăm de trei zile un dezertor ascuns p-aici şi pare-mi-se că pierdem vremea degeaba. După câte se vede, vânatul acesta ştie să se ascundă de copoi.</p>
            <p>—Vreţi să puneţĭ mâna pe el numaidecât, zise Solomonică.</p>
            <p>Didina scoase, fără voie, un ţipăt.</p>
            <p>—Dar ce ai? întrebă unul din călăraşi.</p>
            <p>—Nimic, nimic, răspunse ea; mi-am apucat degetul în uşă.</p>
            <p>—Rău, fetică; pune niţică pânză de păianjen sau câteva picături de cerneală, îi recomandă călăraşul care, întorcându-se spre cârciumar, îi zise:</p>
            <p>—Cum ne înveţi să facem ca să punem pe dezertor?</p>
            <p>—Mai întâi ce-mi dă prefectura ca să vi-l dau pe mână?</p>
            <p>Didina privea mereu pe tată-său cu un sentiment de indignare şi de milă.</p>
            <p>— Im dă guvernul o bumaşcă de-o sută de lei? continuă el cu acelaşi surâs!</p>
            <p>— Vrei să măreşti numărul celor d-aseară! exclamă Didina fără să vrea.</p>
            <p>Cuvântul porni ca un glonţ din buzele fetei şi făcu pe cârciumar să tresară. El îngână, se înverzi, apoi zise:</p>
            <p>— Am glumit. Ce ştiu eu unde s-a ascuns dezertorul? Noroc! zise după aceea, cârciumarul nostru înghiţind un pahar ca să nu se bage de seama că s-a schimbat la faţă. Apoi turnă şi călăraşilor câte un rachiu.</p>
            <p>Aceştia plecară. Imediat Solomonică se repezi la fată ca şi cum ar fi voit s-o sfâşie; se opri însă repede, se reţinu, ba îi zise chiar cu oarecare blândeţe:</p>
            <p>— Dar de unde cunoşti tu istoria bumascilor?</p>
            <p>— Văzui adineauri una pe sobă....</p>
            <p>Numai atâta ştii..... se gândi chiar Dumitrache. Cu atât mai bine! Bine că n-a aflat.....zău aş fi murit.</p>
            <p>Solomonică se urcă în cameră.</p>
            <p>Rămânând singură, Didina scoase cruciuliţa pe care o purta în sân şi o săruta pios. Când se înseră, tatăl şi mama sa se urcară în camera misterioasă, iar copila stinse lampa din prăvălie şi aşeza scara din nou în dreptul ferăstruei, apoi, uitându-se înăuntru, văzu iarăşi cortegiul de grozăvii de care se îngrozise în nopţile precedente. Cu inima sfărâmată de ruşine, aştepta să vină rândul scrisorii lui Iorgu.</p>
            <p>In fine Elisa citi tare această adresă:</p>
            <quote type="note">
               <p>«Domnului Alexandru Belciugăţeanu funcţionar la fabrica de covoare.</p>
            </quote>
            <p>— Oare, acesta să să fie dezertorul, zise Solomonică, — amantul domnişoarei Emilia? Ia să-i vedem răspunsul.</p>
            <p>— Poate.... da, răspunse nevasta cârciumarului deschizând scrisoarea.</p>
            <p>Cititorul îşi poate închipui cu câtă atenţie asculta Didina!</p>
            <p>Elisa începu:</p>
            <quote type="letter">
               <p>«Domnul fie binecuvântat că te-a condus fără pericol în locul de retragere! Fie binecuvîntat de mii de ori! Mi-a ascultat rugăciunea. Cu toate acestea, nu te prea încrede în ascunzătoarea unde te găseşti. Ai dreptate, nu poţi şi nu trebuie să rămâi veșnic ascuns. Ai putea fi descoperit, desigur, căci a început deja lumea să cam bănuie locul unde te-ai retras. Cum? în ce fel? vei întreba, căci nu mi-ai scris decât mie până acum, şi numai o singură scrisoare. Ei bine, să-ţi spui cum s-a întâmplat cu corespondenţa noastră: scrisoarea a fost dezlipită şi citită de tata! «da! de către tata..</p>
            </quote>
            <p>Solomonică bufni într-un hohot de râs aşa de puternic, încât îl apucă şi tusa.</p>
            <p>— Zău! asta se brodeşte de minune: tata, domnişoarei Emilia deschide scrisorile fiică-sei, care, prin urmare, le primeşte deschise de două ori, de către tată-său şi de către noi. Bravo! secretă corespondenţă! Ce zici cucoană Eliso?</p>
            <p>— Un curat roman, răspunse nevasta care, pentru prima oară de când, fără voia ei, dădea ajutor bărbatului său ca să comită atâtea blestemăţii, găsi oarecare plăcere în trista sa complicitate.</p>
            <p>— Tare e ciudat, zău aşa! Dar continuă zise Solomonică nevestei care se supuse.</p>
            <p>—Îmi spui să nu disper căci ai conceput un «plan care va reuşi dacă te iubesc. Atunci mă mai pot îndoi de succes, amicul meu?</p>
            <p>— Vezi? vezi fetele din ziua de azi? întrerupse cârciumarul. Noroc că Didina e rece şi nu se gândeşte la astfel de secăturĭ.</p>
            <p>— Nu te prinde Dumitrache.....</p>
            <p>— Chiar dacă n-ar fi aşa cum o cred eu, oare ar îndrăzni ea să spuie unui tânăr că-l iubeşte?</p>
            <p>— Nu se ştie.</p>
            <p>— Aida de! Dar în sfârşit cu ea s-a hotărât. Petrică are să-i taie aripele după nuntă. Dar citeşte mai departe.</p>
            <quote type="letter">
               <p>«Vrei să-ţi spun eu care ți-e planul? căcĭ l-am ghicit foarte uşor. Gândul dumitale e să fugim împreună şi să zici apoi tatii: Acum hotărăşte-te! Consimţi sau nu, să-mi dai ceea ce e deja al meu? Şi tata va zice da, căci în astfel de cazuri părinţii zic întotdeauna  <emph>da</emph>
               </p>
            </quote>
            <p>— Ba eu nu! In locul acestui tată, eu aş zice nu. Adu-mi-o înapoi, fată ori femeie, o primesc! Când mi-ar juca mie fie-mea renghiul acesta, eh! eh! cucoană Eliso, zău! n-ai mai avea copilă.....</p>
            <p>Scara se cutremura sub picioarele Didinei la auzul acestor cuvinte.</p>
            <p>Dar linişteşte-te Dumitrache...</p>
            <p>— Ai dreptate, nu ne priveşte pe noi..... Nu e copila noastră. Dacă ar fi crescut-o părinţii cum am crescut eu pe Didina, cu nuiaua, n-ar fi ajuns aici. Dar ia să vedem, reluă hangiul cu liniştea unui cititor de foileton, ce zice fata despre planul ce descoperă la amantul său..</p>
            <quote type="letter">
               <p>Aprob ideea dumitale. Spune-mi numai ce trebuie să fac şi te voi asculta. Arată-mi locul unde mă aştepţi, ceasul şi noaptea când să vin, şi vei vedea cum ştiu să mă ţin de cuvânt.</p>
            </quote>
            <p>— Bree! exclamă Solomonică încrucişându-şi braţele. Dacă aş avea vreme, m-aş duce la ceasul hotărât să-i văd.</p>
            <quote type="letter">
               <p>«Dar toată această combinaţie,— zise Elisa continuând citirea scrisorii,— o primesc cu o condiţie, şi anume: dacă tata, contra aşteptării noastre, refuză să-mi dea consimţimântul, pe urmă să-mi făgăduieşti că mă laşi să dispun de viaţă cum voi vrea eu.</p>
            </quote>
            <p>— Bieţii copii, zise Elisa, de ce nu  i-o căsători?</p>
            <p>— De ce nu i-o strânge de gât, mai bine? reluă chir Dumitrache. Ai înnebunit? nu-ţi aduci aminte începutul corespondenţei? Nu știi că tânărul este artist? Cum vrei să-și dea omul fata după o secătură? Dar ia să vedem sfârşitul.</p>
            <p>— Iacă-l</p>
            <quote type="letter">
               <p>«Aştept răspunsul dumitale şi sunt gata la orice îmi vei zice, însă, fiindcă tata, din întâmplare, poate citi şi scrisoarea aceasta, cum a citit şi pe cealaltă, te rog, întrebuinţează un şiretlic ca să-l împiedicăm: pe cele dintâi trei pagini ale scrisorii ce-mi vei trimite, zi că, supărat de refuzul tatei, renunţi la mine, iar pe a patra, scrie cu zeamă de lămâie cele câteva rânduri prin care-mi anunţi că ai primit planul precum şi celelalte  informații necesare.</p>
               <p>A lui Dumnezeu şi a ta</p>
               <p>Emilia.</p>
            </quote>
            <p>— Îmi trece prin cap o idee, zise şiretul de hangiu: eu sunt sigur că nu există pe lume nici Alexandru Belciugăţeanu nici Emilia.</p>
            <p>— Ei, aş! ce te face să crezi una ca asta?</p>
            <p>— Mă prind pe ce vrei că aceste nume ascund altele.</p>
            <p>— Ce idee!</p>
            <p>— E adevărat cu toate acestea.</p>
            <p>— De ce?</p>
            <p>— Fiindcă fetele de cârciumar, afară de a dumitale, poate, nu scriu aşa. Prea e frumos, prea e poleit.</p>
            <p>— Totuşi....</p>
            <p>— Ştii de la cine o să aflăm noi adevărul?</p>
            <p>— De la cine?</p>
            <p>— De la Didina. Stai s-o chem şi vei vedea.</p>
            <p>— Didina s-a culcat.</p>
            <p>— Ba nu,nu sunt încă douăsprezece.</p>
            <p>Auzind acestea, Didina, fără să ştie cum, sări, de pe scară şi rămase mută, aproape moartă.</p>
            <p>Solomonică alergă la ferestruie şi o deschise.</p>
            <p>— Ce, e întuneric! Apoi strigă: Didino! Didino!</p>
            <p>— Aud tată!</p>
            <p>— Ce, dormeai?</p>
            <p>— Ba nu tată dar s-a stins lampa.</p>
            <p>— Vino încoa repede.</p>
            <p>— Zău tată nu dormeam....</p>
            <p>— Vino repede că nu-ţi fac nimic.</p>
            <p>— Când se urcă copila, tatăl său merse drept la dânsa şi-i zise:</p>
            <p>— Cunoşti tu scrierea asta?</p>
            <p>— Mi se pare.... stai.... da... da...este scrierea.</p>
            <p>— A cui?</p>
            <p>— A uneia din camaradele mele de școală.</p>
            <p>— Care se numeşte?</p>
            <p>— Emilia Ștefănescu.</p>
            <p>— Bine. Asta voiam să te întreb.</p>
            <p>Didina se coborâ şi merse de aşeză scara la loc.</p>
            <p>Astfel, fără silinţe ci numai cu bunul simţ, găsise mijlocul cel mai potrivit ca să iasă din încurcătură.</p>
            <p>Trei zile trecuseră şi nicio scrisoare nu vedea să-i aducă răspunsul atât de mult dorit. În timpul acesta, se petrecu un eveniment însemnat: sărmanul Vanghelie, nenorocitul care suspinase atâta după mâna Didinei, muri din cauza teribilei mistificaţii a cărei victimă fusese.</p>
            <p>Tot satul merse la înmormântarea lui.</p>
            <p>Numai e nevoie să spui că în toate serile, regulat, Didina punea scara şi asculta citirea scrisorilor tot aşteptând mereu să audă pe a sa.</p>
            <p>A patra zi durerea i se mai mărise încă din pricina morţii nefericitului notar. Erau aproape douăsprezece ceasuri când tocmai vrea să-şi părăsească postul de observare, dar Solomonică desfăcând una din ultimele două scrisori ce-i mai rămaseră pe masă, zise:</p>
            <p>— Mi se pare că asta este scrisoarea amorezatului nostru,ia vezi Elizo.</p>
            <p>— Ha! Ha! Ia să vedem ce zice pe pagina cea albă: fug, nu fug, ce au hotărât în fine.</p>
            <p>— Bine, Dumitrache, zise Elisa, decât am uitat să facem o reflecţie.</p>
            <p>— Care, anume?</p>
            <p>— Ca să putem citi pagina cea albă, trebuie să încălzim hârtia şi în cazul acesta apar literele.</p>
            <p>— Foarte bine. Tocmai aceasta o vrem şi noi.</p>
            <p>— Fără îndoială, decât, nu te gândeşti la biata fată că a înduplecat pe drăguţul ei să întrebuinţeze mijlocul acesta tocmai ca să nu poată citi tatăl său scrisoarea. Şi când o vedea lucrările altfel, oare ce-o să creadă ea?</p>
            <p>— Creadă ce-o pofti!</p>
            <p>— Dar....</p>
            <p>— Cu chipul acesta, nu înţelegi că facem un serviciu tatălui său?</p>
            <p>— Aşa e, dar aş fi de părere mai bine, astă dată să nu mai violăm secretul scrisorii.</p>
            <p>— Aş! Tocmai când e mai frumos....</p>
            <p>Solomonică apropie scrisoarea de gura sobei.</p>
            <p>— Dar n-am văzut ce e scris pe primele pagini, zise Elisa căutând cu orice preţ să câştige timp.</p>
            <p>— Nu e nevoie, fiindcă ştim că este o comedie ticluită dinainte. Dar în sfârşit vezi, adaugă bărbatul său.</p>
            <p>Elisa începu să citească:</p>
            <quote type="letter">
               <p>Domnişoară,</p>
               <p>Fiindcă părinţii dumitale, după cum mi-ai spus singură, se opun căsătoriei noastre, n-avem decât să ne supunem.»</p>
            </quote>
            <p>— Vezi? întrerupse Solomonică, pierdem vremea degeaba Treci la pagina albă.</p>
            <p>— Nu e mai bine să citim întâi! astălaltă scrisoare care ne mai rămâne, ca să putem face mai mult haz pe urmă cu declaraţia amantului, zise Elisa căutând mijlocul să depărteze pe bărbatul său de la hotărârea de-a citi scrisoarea Emiliei.</p>
            <p>— Bine zici, să sfârşim repede şi cu această ultimă scrisoare ca să ne rămână mai mult timp spre a ne ocupa de focul domnişoarei Emilia.</p>
            <p>Deschizând scrisoarea, Elisa exclamă deodată: curios lucru! de ce o fi desenat aici acest arbore care ocupă mai toată pagina întâia.</p>
            <p>— Dar ce te-ai tulburat aşa nevastă? Haide, începe odată.</p>
            <p>Mi-e  frică....</p>
            <p>— De ce?</p>
            <p>— Vei vedea.</p>
            <p>— Elisa începu:</p>
            <quote type="letter">
               <p>Frate Manole,</p>
               <p>La rădăcina stejarului al cărui desen ţi-l trimit ca să-l recunoşti, am îngropat lădiţa cu banii furaţi de la arendaşul grec omorât de Rîureanu vara trecută în dosul cârciumii lui Solomonică. Fiindcă oamenii aceştia care aŭ jefuit o lume-ntreagă, m-au părăsit lăsându-mă să fiu condamnat la munca silnică pe viaţă, nu doresc să le spun nimic de banii mei, ci ţi-i dăruesic ţie....</p>
            </quote>
            <p>— Aş! vorbă, e întrerupse Solomonică, tot în punga noastră intră şi banii aceştia. Nu degeaba doară, m-am găsit cu Rîureanu o noapte întreagă până l-am doborât pe grec.</p>
            <p>Elisa continuă:</p>
            <quote type="letter">
               <p>«Lădiţa este îngropată aproape la suprafaţa pământului în mijlocul pădurii, de la poteca haiducului în mâna dreaptă, zece paşi de la peşteră înspre fântâna lui Moş Toader. Scoate-i şi mănâncă-i sănătos.»</p>
            </quote>
            <p>Elisa, sfârşind, rămase cu ochii încremeniţi pe scrisoare.</p>
            <p>— Dar ce ai rămas aşa înmărmurită nevastă, întrebă hangiul.</p>
            <p>— Pentru că, zău, nu ştiu ce să zic, dar mi se pare că găsesc o oare care asemănare între scriitura aceasta şi...</p>
            <p>— Apoi se poate să nu se asemene scriitură cu scriitură?</p>
            <p>— Da, decât mi se pare că seamănă cu a luĭ Belciugăţeanu....</p>
            <p>— Vorbești şi tu. Aceasta e scrisoarea vreunuia din băieţii lui Rîureanu care, nemulţumit se vede de purtarea căpitanului că n-a vrut să ungă osia juraţilor, scrie lui <foreign>kir</foreign> Manole să se ducă să ia banii. De lădiţa aceasta, parcă ştiam şi eu ceva dar nu aflasem unde e îngropată.</p>
            <p>— Câte ceasuri sunt? întreabă hangiul pe nevastă</p>
            <p>Cuvântul acesta îngheţă sângele în vinele Eisei.</p>
            <p>— Douăsprezece şi jumătate. Dar de ce întrebi?</p>
            <p>— Ca să mergem să ne culcăm, zise Solomonică care începu să se dezbrace fără să se mai gândească la scrisoarea amantului.</p>
            <p>Abia se luminase de ziuă când Didina intră în prăvălie şi alergă la pachetul cu scrisori să-şi ia pe aceea care-i pricinuise atâta nelinişte în ajun. O deschise cu o nerăbdare febrilă şi iacă ce citi:</p>
            <quote type="letter">
               <p>«Mi-ai ghicit gândul. Într-adevăr planul meu este să fugim amândoi. Am descoperit mijlocul de a sili pe tatăl dumitale să consimtă la căsătoria noastră. Sunt sigur despre aceasta cum sunt sigur de existenţa mea. Să fii diseară la nouă ceasuri la fereastră. Când vei auzi două lovituri uşoare, deschide, coboară-te pe scara ce vei găsi atârnată, eu te voi aştepta jos, vom pleca împreună şi cât pentru rest, Dumnezeu e mare.»</p>
            </quote>
         </div>
         <div type="chapter" n="17">
            <head>CAP. XVII. În cursă.</head>
            <p>E groaznic câte lucruri serioase, teribile sau criminale se comit în viaţa privată sub aparenţele cele mai comune şi cele mai cinstite.</p>
            <p>A avut multă dreptate un autor să zică despre viaţa pașnică de desubtul căreia mişună o lume de blestemăţii că este un vulcan sub flori. Aceia care treceau în sus şi în jos pe dinaintea prăvăliei lui Solomonică, care intrau sau ieşiau de la dânsul, ca de obicei cu kilogram  de zahăr sau cu cincizeci de dramuri de cafea, nu bănuiau nicidecum  că una din cele trei persoane ale prăvăliei trebuia să fugă cu un tânăr chiar în noaptea aceea, şi alta să caute în mijlocul pădurii secretul surprins în corespondenţa unor tâlhari.</p>
            <p>În sfârşit noaptea sosi şi sosi prea repede căci era în mijlocul iernii, dar noaptea trecu încet şi greu. Didina privea pe furiş ceasul la fiecare moment. Tatăl său asemenea se ocupa de ceas cu mult interes şi, ca să mai scurteze din vreme, se scula, se urca în casă unde se auzea trăgând sertarele şi încercând nişte pistoale. Biata Elisa care cunoştea foarte bine scopul acestor preparative, era îngrozită, căci întrevedea din instinct sfârşitul inevitabil al tutor păcatelor sale. Uneori îi venea să mărturisească totul dohovnicului dar frica o împiedica. Ar fi vrut să spue Didinei dar n-o deprinsese cu aceste confidenţe din pricina lui Solomonică care prevedea că orice apropiere între mumă şi fată, ar fi contra sa.</p>
            <p>Când se dete jos din odaie, se prefăcu că e vesel, ba întrebuinţa chiar oarecare blândeţe la adresa fetei.</p>
            <p>La nouă fără un sfert Didina părăsindu-şi locul şi îndreptându-se, mai mult moartă decât vie, spre scară, Elisa îi zise:</p>
            <p>— Unde te duci? Ştii că lui tată-tău nu-i place să părăseşti lucrul aşa.</p>
            <p>— Las-o, frate, să se ducă unde vrea, ce-ai cu fetiţa?</p>
            <p>— Credeam că te supără....</p>
            <p>Cuvîntul de copiliţă zis prima oară de către Solomonică, atinse atât de profund pe Didina încât puţin lipsi de nu se aruncă de gâtul tatălui său. După ce cugetă un moment însă, înţelese că nu era decât cuvântul, cât despre sentiment lipsea cu desăvârşire.</p>
            <p>Erau numai nouă ceasuri când hangiul părăsi prăvălia spre a se duce în pădurea Haiducului. Lucrurile acestea se petreceau pe la sfârşitul lui Decembrie; drumurile erau acoperite de polei. Pentru un om ca Solomonică, frigul şi drumul rău, nu era un obstacol serios. Făcu o poştă şi mai bine în două ceasuri aşa încât, pe la unsprezece şi jumătate, era la pădurea Haiducului. Se gândi că-i mai trebuia vreo jumătate de ceas până la stejarul cu pricina. Dar îndată ce înaintă puţin înăuntrul pădurii, se lăsa o ceaţă aşa de deasă, încât numai graţie marei sale obișnuinţe îşi putu găsi drumul. Simţea din când în când câte o comoţie nervoasă când crăcile îl gâdileau uşor pe la ceafă sau îi atingeau obrazul. Deodată se opri şi puse mâna pe pistol zărind în depărtare sau părindu-i-se că zăreşte o lumină roşiatică ca aceea care ar ţîşni dintr-o lampă.</p>
            <p>Ajunse în sfârşit la stejarul cunoscut. Întunericul era aşa de mare încât nu-ţi vedeai degetele. Aici energia îl părăsi cu desăvârşire şi el, Solomonică, căruia niciodată nu i-a fost frică în viaţa lui, începu să tremure. Simţi că-i e cu neputinţă să se servească de armă în caz de-ar fi atacat. Aceasta însă nu dură cât un moment, căci numaidecât hangiul, venindu-şi în fire, începu să sape cu o cazma mititică pe care o adusese d-acasă. În câteva minute făcu o groapă de două-trei palme. Ce va să zică asta? se întrebă el cu mirare, ştergându-şi fruntea, nu văd nimic. Scrisoarea spune să sap de o palmă, eu am săpat de două degeaba! 	Începe din nou, sapă adânceşte lărgeşte groapa, nimic, aceeaşi decepţie.</p>
            <p>Se hotărăşte să pună mâna pe sapă a treia oară, când zări apropiindu-se lumina cea roşiatică pe care o văzuse din depărtare. Puse mâna pe pistoale, se întoarse, vrea să tragă când.... pe cine vede înaintea lui? pe Iorgu cu Didina. Se trage înapoi pistoalele îi scapă din mâini, vrea să vorbescă dar glasul i se stinge în gât şi cade rezemându-se de stejar.</p>
            <p>— Nu e comoară, îi zise rece Iorgu. Nu e nicio lădiţă. Scrisoarea am făcut-o eu ca să te atrag în cursă fiindcă ştiam că le deschizi ştiam asemenea că eşti tovărăş cu Rîureanu şi cu alţi bandiţi. Mai ştiam că  împreună cu aceştia ai omorât pe grecul şi că îndată ce voi face o scrisoare ca venind din partea unui fost tovarăş, ai să cazi în laţ. Toate acestea le-am simţit din ziua când mi-ai deschis scrisoarea şi ai oprit paralele pe care le trimiteam mamei. Convingerea sigură însă am căpătat-o când am simţit că citeşti corespondenţa dintre mine şi fata dumitale.</p>
            <p>— Intre fata mea şi dumneatata! zise Solomonică căruia îi clănţăneau dinţii.</p <p>
            <p>— Da, între mine şi fata dumitale, eu sunt dezertorul care-i scria, acela pe care-l iubeşte și care a furat-o în noaptea aceasta. Vezi că sunt mai șiret decât dumneata?-</p>
            <gap n="[missing]" unit="page"/>
		    <p>Tăcere! sau sunt pierdut. <p> 
            <p>Înțelegi cu ce preț sunt dispus să-mi vând tăcerea? răspunse Iorgu arătând pe Didina. <p>
			 <p>-Înțeleg, ginere, înțeleg! replică hangiul punând mâna Didinei în ce a lui Iorgu. <p>
			 <p>Cu o condiție însă, adăugă artistul:în douăzeci și patru de ceasuri să părăsești țara.<p>
			 <p>Fie!Fiți fericiți copiii mei! <p>
			 <p> Azi, hangiul de la Putinei, e mare proprietar în Constantinopol, dar sperăm că va fi răsplătit pentru faptele sale mârșave, săvârșite într-un  șir de ani. Rîureanu însă, lipsit de sprijinul energic și inteligenta lui Solomonică, dori să facă tâlhării pe socoteala sa, dar la scurt timp după plecarea tovarășilor căzu în laț și el deunăzi, curtea cu jurați din București î condamnă la muncă silnică pe viață.Cât despre Didina, ea se răsfață fericită între Iorgu și Elisa. <p>
			
										FINE.
		 
		 </div>
		 
      </body>
   </text>
</TEI>
