<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Title</title>
            </titleStmt>
            <publicationStmt>
                <p>Publication Information</p>
            </publicationStmt>
            <sourceDesc>
                <p>Information about the source</p>
            </sourceDesc>
        </fileDesc>
    </teiHeader>
    <text>
        <body>
<p>ÎNGROZITOAREA CRIMĂ DIN TABACI</p>
<p>PANAIT MACRI</p>
<p>BUCURESCI</p>
<p>ILUSTRAT CU 3 GRAVURI</p>
<p>FĂCUTE RUPE FOTOGRAFII ORIGINALE</p>
<p>EDITURA TIPO-LITOGRAFIEI DOR. P. CUCI!</p>
<p>1896.</p>
<p>ASASINUL ȘTEFAN VENESCU</p>
<p>ÎNGROZITOAREA crima din tabaci</p>
<p>DESCOPERIREA CRIMEI</p>
<p>Sâmbătă, la 3 Iuniu, 1889, pe la orele 6 de dimineață, un băiat deschide poarta școlii comunale din Tabaci și intră înăuntru. Ușile de la clase erau încuiate.</p>
<p>Băiatul care era un elev, înțelese că-i prea de dimineață și începu să se joace prin curtea școlii.</p>
<p>Trecu în partea din fund. Acolo, aprope de un șopron care pleacă din dosul caselor și se întinde până în fund, stătea un om culcat pe o pătură.</p>
<p>Elevul, curios cum sunt toți copiii, se apropie mai mult de el și-l văzu plin de sânge.</p>
<p>Atunci se întoarse înapoi fugind din toate puterile către poartă.</p>
<p>Ieși afară și o luă în jos pe malul Dâmboviței. Din întâmplare găsi pe sergentul de stradă.</p>
<p>-— He! d-le sergent, îi zise băiatul aproape răsuflând, în dosul școlii e un om mort și plin de sânge!</p>
<p>— Un om mort! cum se poate! exclamă sergentul de stradă.</p>
<p>— Se poate prea bine, fiindcă l’am văzut cu ochii.</p>
<p>— Și eramort?</p>
<p>— Afară d’asta și plin de sânge!</p>
<p>— Zici că l-ai văzut colea la școală?</p>
<p>— Da, în dosul caselor.</p>
<p>Sergentul, fără a mai face alte întrebări, o luă la fugă spre partea locului. Băiatul se ținea după el.</p>
<p>Intrară în curtea școlii, trecură în dosul caselor și acolo sub cea d’intâi fereastră de la stânga șopronului, cum intri în școală pe ușa din dos, văzură un tînăr plin de sânge și cu mâna dreaptă rănită.</p>
<p>Sergentul crezu de asemenea că acel tînăr e mort deja. Fără a mai pierde dar timpul alergă la secția 36, care se afla la o depărtare de câțiva metri pe calea Văcărești.</p>
<p>La secție găsi pe inspectorul de clasa II Crețu și pe comisarul de serviciu Atanasiu.</p>
<p>— Trăiți, d-le Inspector, zise sergentul gâfâind.</p>
<p>— Ce este? întrebă d-l Crețu.</p>
<p>— Nu știu ce s’o fi petrecut astă noapte la școala comunală din Tăbăcari, căci am găsit în dosul caselor, aproape de ușă, pe un om care-i mort!</p>
<p>— Mort! exclamă inspectorul Crețu.</p>
<p>— Da, să trăiți, d-le inspector; el are mâna rănită și plină de sânge.</p>
<p>— Atanasiule, se adresă inspectorul către comisar; ia-ți pălăria și să mergem numaidecât la fața locului.</p>
<p>Trei secunde în urmă, inspectorul, comisarul și sergentul erau pe drum.</p>
<p>* *</p>
<p>În timpul acesta, până să sosească agenții poliției, veni profesorul de clasa I care-i preot.</p>
<p>Neștiind nimic de cele întâmplate, el sună clopotul ca de obicei, pentru a i se deschide ușa.</p>
<p>Nimeni însă nu răspunse.</p>
<p>Cred atunci că-i încă prea de dimineață și se hotărî să aștepte.</p>
<p>Un alt băiat însă vine la el și-i spune că în partea cealaltă a caselor e un om care doarme și ale cărui miâni sunt pline de sânge.</p>
<p>Fără a bănui nimic, face ocolul școleii și se apropie de cel care dormea.</p>
<p>Îl privește puțin și de departe.</p>
<p>— Trebuie să fie ungureanul care s’a îmbătat, zise preotul. De sigur, el n’a dormit noptea asta acasă și bătându-se cu cineva s’a rănit la mână.</p>
<p>Intră după aceea în școală pe ușa din dos.</p>
<p>Imediat însă un om vine la dânsul și-i spune:</p>
<p>— Părinte, ce faci acolo? nu vezi că la ușa școlii e om mort!</p>
<p>Se sculă imediat și se repezi afară. Atunci sosise și Poliția.</p>
<p>Inspectorul Crețu a fost cel dintîi, care se apropie de presupusul mort.</p>
<p>Văd că e un om tînăr.</p>
<p>Puse mâna pe el. Era cald. Îl clătină zicându-i:</p>
<p>— Hei tinere, scoală! ce te-ai culcat aici, o să răcești!</p>
<p>Tânărul însă nu făcu nici o mișcare.</p>
<p>Băieții cari îl văzuseră, dădură deja vestea că, la școală la ei e un om mort.</p>
<p>Lumea începu să se strângă.</p>
<p>— E leșinat, d-le Inspector, zise unul dintre asistenți.</p>
<p>— În adevăr, o văd și eu, răspunse d-1 Crețu. Să se aducă puțin oțet.</p>
<p>Peste câteva minute, mai mulți oameni se întoarseră aducând unii oțet, alții rom și alte băuturi alcoolice.</p>
<p>Inspectorul și cu comisarul Atanasiu începură să-l ude cu oțet, să-l zguduie din ce în ce mai tare și finiră, în cele din urmă, prin a-l trezi.</p>
<p>El deschise ochii și sări numaidecât în picioare.</p>
<p>Aruncă în jurul său o privire sălbatică și făcu o mișcare din brațe ca și când ar fi voit să apuce pe cine-va, să se bată cu cineva.</p>
<p>— Sărmanul, zise unul dintre asistenți; i se pare că se află încă în fața hoților!</p>
<p>— Ștefane! Ștefane! tu ești? întrebă preotul; dar ce ai pățit? ce s’a întâmplat? Îți văd mâinile pline de sânge!</p>
<p>— Sus... sus... pronunță tînărul Ștefan cu o voce înecată. Acolo hoții au omorât ... și el nu putu să termine.</p>
<p>Poliția, urmată de lumea adunată, urcară numaidecât scara.</p>
<p>Aici se prezentă un spectacol dintre cele mai înfiorătoare.</p>
<p>Patru cadavre zăceau răsturnate la pământ. Un lac de sânge acoperea pardoseala.</p>
<p>Inspectorul însuși a fost nevoit să se retragă un pas înapoi la vederea acelui îngrozitor tablou. A trebuit o putere extraordinară, pentru a putea străbate în interiorul odăii mortuare.</p>
<p>Un văl negru părea că se lasă încetul cu încetul deasupra sălbaticii crime. Aerul avea un miros de sânge. În depărtare, în odăile din fund părea că se aud gemetele de durere ale sufletelor, care nu-și luaseră încă zborul către bolțile cerești.</p>
<p>Un omor se petrecuse dar în timpul nopțeii de 2 spre 3 Iunie 1889 în etajul al 2-lea de la școala comunală din Tăbăcari.</p>
<p>Omorîtorii lăsară în urma lor patru victime, patru ființe omenești, măcelărite în modul cel mai groaznic.</p>
<p>Iată rănile ce am putut distinge pe corpurile lor:</p>
<p>Cel dintâi se numește Avram Goga, în vârstă ca de 32 ani. El este cu fața in sus și cu ochii deschiși, scînteietori. Ar fi zis cineva că nu sunt ochi de om, ci ochi de sticlă, atât sunt de sclipitori, de ficși și atât de mult groaza e întipărită în ei. Capul său e gol, având o tăietură deasupra sprâncenii stângi în mărimea unei piese de doi lei. Gâtul e tăiat în curmeziș până la adâncimea beregatei, iar buzele rănii sunt ieșite în afară.</p>
<p>Tăietură de mărimea unui ou de găină. Umărul drept și omoplatul sunt goi și plini de sânge. Umărul stâng e de asemeni gol și plin de sânge; pe el se vede o vânătaie foarte mare. La mijlocul umărului e o înțepătură de cuțit; pe colțul umărului o altă împunsătură. Mâna dreaptă e plină de sânge, iar pumnul mâinii e închis cu atâta putere, încât ar fi imposibil ca cineva să-l mai descleșteze. Sărmanul, cât de mari au trebuit să fie durerile ce a îndurat!... Pe brațul de la mâna stângă se văd două înțepături, una lângă alta. Pumnul e de asemeni închis și atât de numeroase sunt înțepăturile după el, încât seamănă mai mult a un mototol de sânge. Pe pieptul drept nu are nici o înțepătură; pe pieptul stâng, sub țîță, e o lovitură de cuțit foarte adâncă și alte două ceva mai jos, în dreptul coastelor. Cămașa și izmenele sunt pline de sânge închegat. Pe spate mai are o altă lovitură.</p>
<p>Tot în acea odaie și nu departe de sărmanul Avram, stă lungit cadavrul unui copil în etate de opt ani. El se numește Veniamin Venescu, e fiul d-lui Venescu, directorul școlii și revizorul școlar al județului Vlașca. Modul cum a fost ucis acest copil, e oribil! Fața lui albă e plină de sânge, ochii sunt deschiși și lucesc ca două fulgere. La gât se vede o tăietură, care pleacă de la urechea stângă; carnea și vinele sunt astfel tăiate, încât ele par a fi rupte! Falca lui e de asemeni tăiată. Mânile cu pumnii încleștați, sunt strânse pe țîțe. Cămașa și flaneluța sunt strânse între mâini. Peste tot el e stropit de sânge!</p>
<p>Puțin mai departe stă răsturnat cadravul rece al unei bătrâne de peste 50 ani. Ea se numește Ecaterina Lolescu, e bunica copilului Veniamin, soacra revizorului Venescu și muma soției acestuia. Veniamin era fiul D-nei și al D-lui Venescu, ambii lipsind de mai multe săptămâni, fiind duși la Giurgiu. — Sărmana bătrână! ea pare că doarme. Ochii sunt puțin deschiși. Părul alb e despletit. Tăietura de la gât e mare și începe de la urecheia dreaptă. Sub încheietura umărului stâng e o altă înțepătură, — sângele stă în grămadă.</p>
<p>Într-o altă odaie se vede cadravrul bucătăresei, o femeie în vârstă, dar foarte robustă. Ea are la gât o tăietură enormă, care începe de la urechea stângă. Cămașa de pe mâna stângă e plină de sânge închegat; pieptul, sînul sunt de asemeni plini de sânge. Ochiul stâng e deschis de tot și sperios, celălalt e pe jumătate închis.</p>
<p>În toată acea mortuară odaie, în care gemetele victimelor răsunau încă între pereții pătați de sânge o singură fință mai viețuiește. E o copiliță de patru ani, numită Lucreția, fiica d-nei și a d-lul Venescu, căreia călăul i-a scutit viața.</p>
<p>Inspectorul și comisarul chiar nu putură să oprească câteva lacrimi care se lăsară în lungul obrazului! Era grozăvia în toată puterea ei!</p>
<p>Cel dintâi lucru al agenților de poliție fu să înștiințeze pe prefectul capitalei. Imediat apoi se înștiințară membrii parchetului.</p>
<p>Crima se descoperise, alarma se dăduse, vestea omorului mergea din gură în gură și se lăți iute prin tot Bucureștiul.</p>
<p>Crima vai! s’a descoperit, dar asasinul, acela care cu atâta cruzime a plântat cuțitul în corpul acestor patru victime, va fi oare descoperit?</p>
<p>D-zeu va lăsa oare pe ucigaș cufundat în întunericul nopții, fără ca lumea să nu-1 cunoscă, fără ca justiția să nu-1 prindă ?</p>
<p>Nu!</p>
<p>Sângele nevinovat strigă: răzbunare și acest strigăt ajungea până la D-zeu!</p>
<p>ȘTEFAN VENESCU</p>
<p>Tînărul pe care îl văzurăm în dimineața crimei, plin de sânge, cu degetele încrustate dormind pe o pătură lângă ușa din fund a școlii se numește Ștefan Venescu.</p>
<p>El este nepot de frate al d-lui Venescu, revizorul școlar al județului Vlașca.</p>
<p>E un tânăr în vârstă de 21 de ani. Statura lui e mai mult înaltă, fața e albă bătând în marmoră. Ochii săi sunt negri. Mustățile mici, subțiri și negre. Fruntea mare, iar tâmplele goale. Părul negru închis și pieptănat, cărarea la o parte. Cu toate că e slab, constituția lui însă e destul de forte.</p>
<p>Aerul său e nobil, și dacă nu ar fi nasul, care-i puțin cam gros, am putea zice că e unul dintre tinerii cei frumoși.</p>
<p>Numai privirea lui are ceva misterios. Ea e profundă și totdeauna răutăcioasă. Privindu-te, fără voie te face să pleci capul în jos; rareori însă el privește pe cineva în ochi.</p>
<p>Ștefan Venescu nu-i câtuși de puțin studiat; el n’a făcut decât patru clase primare în școala unchiului său.</p>
<p>Tata lui Ștefan, care-i din loc din Găești, văduv de mai mulți ani, nu are nicio avere.</p>
<p>Adesea venea în București la fratele său și acesta îl ajuta pe ascuns cu bani.</p>
<p>Ștefan, din mica lui copilărie nu s’a deosebit decât prin răutatea sa, prin caracterul său pervers, prin cruzimea de inimă și printr’o desfrânare completă.</p>
<p>Intrând volutar în regimentul de geniu, nu s’a distins și acolo decât prin faptul, că luându-se într’o ceartă cu un soldat, l’a împuns cu baioneta.</p>
<p>Fu dat în judecată pentru acest fapt și se zice că, în urma stăruințelor d-lui Venescu, el a fost achitat de către tribunalul militar din Craiova.</p>
<p>Ștefan Venescu era telegrafist. El a învățat la poliție sub d-1 Niculescu și mai târziu a fost trimis ca telegrafist la foișorul de foc (turnul Colței). Aceasta era în 1886.</p>
<p>A mai fost, se zice, și spion de poliție.</p>
<p>Ștefan nu iubea nimic pe lume, afară de bani.</p>
<p>Dacă cine-va îl întreba de părinții săi, el îți răspundea:</p>
<p>«Nu-mi trăiește de cât tata, un moșneag ruginit; pe muma mea, care era arțăgoasă, a luat’o dracii de când eram încă mic.»</p>
<p>La vederea acestui îngrozitor măcel, asistenții duseră mâna la ochi.</p>
<p>Dacă l-ai fi întrebat iarăși de lege și de D-zeu, dânsul îți răspundea imediat:</p>
<p>«D-zeu e banul; omul cu bani, e mai mult de cât un D-zeu.»</p>
<p>Mai iubea femeile, dar niciodată cu acea credință, cu acea patimă dulce și tainică a dragostei.</p>
<p>Într’o inimă atât de crudă, niciodată amorul n’ar fi putut să găsească un loc.</p>
<p>Dacă’l întrebai ce părere are despre femei, el îți răspundea:</p>
<p>«Îmi plac femeile, niciodată însă una; voi să am mai multe, ca să mă pot desfăta mai bine și să-mi bat joc de ele.»</p>
<p>Despre unchiul său nu vorbea de rău. Avea nevoie de dânsul, căci îl ajuta în totdeauna.</p>
<p>Un tînăr, care învăța cu el la poliție telegrafia, întâlnidu-1 mai târziu, în anul 1886, ca telegrafist la foișorul de foc, l’a întrebat cum a făcut de a luat acel post.</p>
<p>— Ce, nu știi, îi răspunse el, că am pe unchiul meu Venescu, care-i destul de puternic?</p>
<p>Ori pe unde a fost însă, n’a putut să stea multă vreme, din cauza nesupunerii și a lenei.</p>
<p>Îi plăcea să trăiască bine, să aibă bani mulți, dar să nu muncească.</p>
<p>«Munca, zicea el, e lăsată pentru oamenii cei proști.» Am spus mai sus că pe unchiul său nu-1 vorbea de rău, adevărul este însă, că nimeni iarăși n’a putut să-1 ingrijească mai bine, de cum l’a îngrijit d-1 Venescu.</p>
<p>El îl ținea în casa lui, îl hrănia, îi cumpăra haine și adesea îi mai dădea și parale de cheltuială. Îi mai promisese de asemeni că-i va căuta o funcțiune cerându-i în schimb ca să se mai schimbe și el, să nu mai fie acela care a fost până aci.</p>
<p>Dar Ștefan asculta sfaturile cu puțină atențiune. Mintea lui era totdeauna preocupată; el căuta ceva, voia ceva și nu știa singur ce caută, nici ce voiește.</p>
<p>Acestea sunt trăsurile generale ale tînărului Venescu. Cititorul poate să citească lesne în el apucăturile unui hoț și incarnațiunea unui bandit.</p>
<p>PE MALUL DAMBOVIȚEI</p>
<p>E ziua de 21 Mai, anul 1889.</p>
<p>Căldurile sunt deja prea mari. Ele împing lumea, îndată ce soarele s’a ascuns, să iasă la plimbare. Și străzile sunt pline, gradinile de asemeni. Ori cine se grăbea să iasă, pentru a respira aerul curat și răcoros al serii.</p>
<p>Cerul era senin și luna plină arunca o lumină galeșă pe fața neagră a pământului.</p>
<p>Sufla un vânt subțire.</p>
<p>Grădina Rașca, mai mult ca oricare alta, era îndesată de lume. Ea a luat de câtva timp, un avânt foarte mare. De altminteri, atât lumea elegantă, cât și lumea de mijloc, numai aici poate găsi o distracție oarecare. Ea se pierde prin mijlocul pomilor și ascultă cu nesaț dulcea și melodioasa voce a chitaristului, care cântă așa de bine și care nu puțin a contribuit la reputațiunea acestei grădini.</p>
<p>La »Rașca« în zilele de lucru și rare ori găsești o masă neocupată. În ziua de 21 Mai era Duminică, ș’afară d’asta mai era sărbătorea Sf. Constantin și Elena. Îmbulzeala, prin urmare, era enormă.</p>
<p>Prin toată acea mulțime însă, printre ofițerii de toate gradele, printre damele parfumate și pudrate, printre frumoasele și gingașele domnișoare, — toate flori de primă-vară, — vedem stând la o masă din mijloc pe tânărul Ștefan.</p>
<p>Costumul său învechit face un contrast izbitor cu celelalte costume, care se întrec unele pe altele, atât în eleganță cât și în croiala lor artistică.</p>
<p>El nu ascultă nici fermecătorul cântec ce se înalță de sub arcușul lăutarilor, nici tonurile patriotice și provocatoare ale muzicii militare din stânga. Ochii lui sunt ațintiți asupra unei copile de la o masă de alături. El o privește lung, o admiră, i se pare chiar c’o iubește.</p>
<p>La «Rașca» băieții care servesc sunt împărțiți pe mese. În seara aceea, la masa unde ședea tânărul de mai sus, era de serviciu un băiat anume Costică.</p>
<p>El observă că e un ceas aproape de când acel tînăr șade pe același scaun și cu toate astea n’a comandat o bere, o cafea, o dulceață măcar.</p>
<p>Trecuse de mai multe ori pe lângă dânsul, îl măsurase adesea cu una din acele priviri scrutătoare proprii numai chelnerilor se prefăcuse în mai multe rânduri că șterge masa voind să dea astfel ocazia, sau mai bine să constrîngă pe acel singular tînăr, ori să comande ceva, ori să plece.</p>
<p>— Ștefan însă stătea nepăsător.</p>
<p>În cele din urmă, chelnerul, pierzând cu totul răbdarea, se apropie de dânsul și-i zice:</p>
<p>— D-le, scaunul acesta e ocupat; o să fiți prin urmare bun...</p>
<p>— Cum e ocupat? întrerupse tînărul; eu stau aici de atâta timp!</p>
<p>— Adevărat, dar d-voastră nu ați comandat nimic și atâția alți domni stau în picioare, neavând unde să șadă.</p>
<p>Copila, pe care Ștefan o privise necontenit până aici, auzind conversațiunea ce avu loc între el și chelner, nu putu să oprească un zîmbet ironic.</p>
<p>Tânărul se scozlă, aruncă asupra copilei o astfel de privire, încât ea începu să tremure și plecă apoi murmuând aceste cuvinte:</p>
<p>— Și tu rîdeai, și tu’ți băteai joc de mine, fiind că nu aveam parale!... O femei! ființe mizerabile! daca’aș putea, v’aș suci gâtul la toate!...</p>
<p>Cu un pas greoi, cu fața neagră de mânie, el părăsi grădina și se îndreaptă spre piață. După câteva minute ajunse pe malul Dâmboviței.</p>
<p>Rîul curge lin și dulce, el privi mult timp în albia sa.</p>
<p>— Oh! exclămă el după aceea; cum aș dori să văd curgând sângee omenesc, așa precum curge această apă! Pentru că sunt sărac, pentru că nu am și eu bani ca să cheltuiesc ca ceilalți, ei m’au dat afară din grădină alungându-mă ca pe un câine! Pentru că hainele mele nu sunt așa de frumoase ca a tinerilor care vin să se desfăteze, acea copilă, în loc să mă compătimească, a rîs de mine, de durerea mea! Omul sărac prin urmare, nu prețuiește nimic în lumea asta. El are ochi, dar nu trebuie să vadă, el are urechi și trebuie să fie surd. Inima sa nu poate să bată și sufletului său îi este oprit ca să iubească. Omul sărac e considerat ca o buriană veninoasă, el e aruncat în mocirlă și lumea calcă cu trufie peste dânsul! O! dar această lume uită poate că omul sărac are și el două mâini și că ar putea într’o zi să-și răzbune cu prisos! Mie îmi trebuie bani, ei bine, voi avea! Am aceste brațe, care sunt încă destul de vânoase, voi căuta să mă folosesc de ele. E mult mai bine a omorî și a fura, decât a munci și a duce o viață mizerabilă!... Să fur! dar de la cine? să omor! pe cine ? iată totă greutatea!</p>
<p>Făcând aceste reflexiuni, el înainta mereu.</p>
<p>O sudoare rece curgea după fruntea lui.</p>
<p>Își arunca din nou ochii pe apa Dîmboviței și văzu, pe marginea de jos a rîului, pe o fetiță ca de 16 ani, care-și spăla picioarele.</p>
<p>Ea nu era desigur decât o servitore de la vreuna din casele vecine; privind-o însă la lumina galeșă a lunii, vom vedea că e de o frumusețe răpitoare.</p>
<p>Fața ei rotundă avea una din acele gingășii, pe care nu le găsim decât la unele tablouri ale artiștilor celebri. Ochii săi erau de un albastru închis ca și azurul după cer. Părul ei negru strălucitor, fin ca și mătasea, cădea în valuri onduloase pe niște umeri de alabastru. Talia ei, fără a fi strânsă în corset, era așa de supțire, încât ai fi putut-o cuprinde între patru degete. Vântul serii părea c’o îndoaie! Printre cămașă, pe sîn, se vedeau două mere abia îmbobocite, ele păreau a fi luate din raiul ceresc. Un împărat și-ar fi dat tronul și coroana în schimbul unor comori așa de neprețuite!.. Rochia-i de stambă, subțire, ușoară ca și dânsa, era suflecată până mai sus de genuchi. În apa limbede a rîului se vedeau picioarele ei. Ce forme rotunde! ce pulpi grăsulii! ce carne fragedă! ce pieliță trandafirie!... Ea lua apa cu mâna și din când în când un oftat adânc zbura prin mijlocul nopții.</p>
<p>Sărmana copihță, cine știe, poate că iubea...</p>
<p>Ștefan o privi mult și lung.</p>
<p>— D-zeu sau dracul a scos-o înaintea mea, își zice el; ei bine, să profit de ocaziune.</p>
<p>Se uită în jurul său, nu văzu pe nimeni, se uită spre cer, luna făcuse aproape jumătate din calea ei.</p>
<p>Sări grilajul și se lăsă în jos, pe malul gigantic al acestui rîu. Pentru a nu aluneca, el se ținea de iarba care crescuse destul de mare.</p>
<p>Veni în dreptul copilei și o lovi ușor cu mâna pe umăr.</p>
<p>Copila suprinsă întoarse iute capul.</p>
<p>Când îl văzu, ea dete un țipăt și lăsă să-i cadă rochia până la suprafața apei.</p>
<p>— Nu te speria, îi zise Ștefan; doar nu sunt lup să te mănânc; dar ce faci aici?</p>
<p>— Am umblat prea mult azi prin praf, răspunse copila devenind roșie ca o cireașă; și am venit să-mi spăl picioarele.</p>
<p>— Ai tu drăguță părinți, sau ceva rude?</p>
<p>— Nu am pe nimeni.</p>
<p>— Și unde stai?</p>
<p>— La o cucoană.</p>
<p>—Ce faci acolo?</p>
<p>—Sunt fată în casă, — dar pentru ce mă întrebi?</p>
<p>—Pentru ce! de unde știi, norocul vine adese pe neașteptate. Eu sunt comisar, am trei sute de franci pe lună, tu ești fată frumoasă, ce-ai zice dacă te-aș lua de nevastă ?</p>
<p>— Nu, d-le, eu nu mă mărit.</p>
<p>— Și pentru ce? nu ești mulțumită cu unul ca mine?</p>
<p>— D-ta să cauți o cucoană, eu sunt fată săracă...</p>
<p>— Nu face nimic că ești săracă, tu-mi placi, ș’atâta ajunge.</p>
<p>— Așa o fi, dar mie nu-mi plac boerii și de mă voi mărita, n’am să iau decât un bărbat tot ca mine.</p>
<p>Ștefan se apropie mai mult de dânsa. Copila voi să se scoale.</p>
<p>— Și mai stai nițel, îi zise el; ce sfântu, abia ne-am văzut și vrei să pleci ?</p>
<p>— E târziu, răspunse frumoasa fată.</p>
<p>— Nu face nimic, vom mai sta puțin de vorbă, ia privește cât e de frumoasă noaptea...</p>
<p>— Nu, nu, eu plec. Și copila voi din nou să se scoale.</p>
<p>— De astă dată Ștefan o apucă de talie și o lipi de pieptul său.</p>
<p>— D-le, dă-mi pace d-le! strigă copila.</p>
<p>Mizerabilul însă îi îneacă vocea acoperindu-i buzele cu sute de sărutări.</p>
<p>Se începu o luptă. Ce putea să facă însă o fată așa de tînără, așa de plăpândă, împotriva unui om, în pieptul căruia clocoteau patimi scârboase, în mintea căruia se plămădeau nelegiuirile? Ce poate o porumbiță contra eretelui rapace? Ce poate un miel în ghiarele unui lup flămând?</p>
<p>Ștefan o trânti pe spate, ea se încercă din nou să strige, dar el ținea gura lipită de gura ei și-i mușcă așa de tare buzele, încât simți ceva cald. Era sângele care dete. Atunci nemernicul se îmbătă și mai mult...</p>
<p>— Stai bine sau te omor! îngână dânsul.</p>
<p>Dar copila voia mai curând să moară, de cât să trăiască dezonorată. Ea începu să se zbuciume, disperarea îi dete o putere supranaturală și cu mâinile căută să sfâșie fața nelegiuitului.</p>
<p>Ștefan luă precauțiuni. El scoase batista din buzunar și-i astupă gura, îi luă după aceea mâinile și i le duse la spate. Se auzi o pârâitură ușoară, erau osele care se frângeau. Un pîrîu de lacrimi curgea din ochii victimei. Tot cu aceeași forță brutală el îi sfâșie cămașa.</p>
<p>Dar de o dată se auzi un zgomot depărtat. Era un fel de gălăgie. Mai în urmă se distinse un cor de voci care cântau :</p>
<p>Drag mi-e să trăiesc pe lume,</p>
<p>Frică mi-e că mor ca mâne...</p>
<p>Vocile se apropiau auzindu-se din ce în ce mai tare.</p>
<p>Ștefan tresări.</p>
<p>Acei oameni ar putea să-1 vadă și să-l tărbăcească rău în același timp.</p>
<p>El părăsi victima, aruncă o privire spionătoare în jurul său și începu să fugă.</p>
<p>Ce-a devenit acea copilă, D-zeu știe. O fi mai trăit ea în urma acelei grozave spaime? Am auzit mai deunăzi vorbindu-se că o fată frumoasă și fragedă ca o floare de câmp, ar fi înebunit.</p>
<p>Dac-o fi așa, desigur apoi că nebuna, nu era decât copila după malul Dâmboviței.</p>
<p>Întrucât privește pe Ștefan, el se duse acasă, se aruncă în patul său și dormi liniștit, ca și când nimic nu s’ar fi întâmplat.</p>
<p>Când se sculă dimineața, el nici nu-și mai aducea aminte de scena de astă noapte.</p>
<p>Se îmbrăcă iute și voi să iasă afară. Băgă mâna în buzunar.</p>
<p>— Nimic, nici un ban! exclamă el; ei bine, vom vedea! E mult de când rabd, dar ceasul nu e departe, când și acestă răbdare va lua un sfârșit!...</p>
<p>CEL DIN URMĂ ADIO!</p>
<p>Veniamin, nenorocita victimă pe care o văzurăm căzută sub cuțitul asasinului în dimineață de 3 Iunie, era un copil drăgălaș și de o inteligență rară.</p>
<p>D-l și d-na Venescu îl iubeau prea mult.</p>
<p>El învăța în clasa I din aceeași școală, d. Venescu însă îl ținea totdeauna lângă dânsul și rareori îl dădea jos de pe genunchii săi.</p>
<p>Când necazuri, suferințe sau întristări brăzdau fruntea d-lui Venescu; era de ajuns ca Veniamin să se apropie de el, să-i sară în brațe, și sufletul său se însenina, durerile dispăreau cum dispar norii la ivirea soarelui.</p>
<p>Tot părintele iși iubește copilul; iubirea însă ce d-l Venescu avea pentru frumosul Venică, era ceva de nedescris.</p>
<p>D-l Venescu, afară d’asta, e de un caracter nobil și foarte milos.</p>
<p>Un deputat de sub guvernul trecut al d-lui Ion Brătianu, îngrozit de atrocea crimă din calea Moșilor, voia să propnuă în Cameră lege, ca asasinii să nu mai fie condamnați la muncă silnică, ci la moarte.</p>
<p>Fiind bun prieten cu directorul școlii din Tăbăcari, îl consultă și pe dânsul în privința aceasta.</p>
<p>— Sunt împotriva morții, răspundea d. Venescu.</p>
<p>Nu admit și nu înțeleg dreptul de’a lua unui om ceea ce omenirea întreagă nu ar putea să-i dea.</p>
<p>— Cum atunci un ucigaș, replică deputatul, își însușește acest drept și ia viața pe care niciodată n’ar putea s’o redea?</p>
<p>— Pentru că e un ucigaș; Camera care l’ar imita, nu ar fi decât o Cameră ucigașă.</p>
<p>Deputatul zâmbi, pe când d-l Venescu continuă.</p>
<p>— Morala și umanitatea ne obligă să fim mai puțin aspri cu asasinii. Ei nu pot fi decât niște nebuni, căci ce minte sănătosă ar putea împinge mâna ca să lovească o ființă nevinovată. Victima e mai puțin de plâns decât ucigașul ei.</p>
<p>— Chiar așa dacă ar fi, totuși o astfel de lege ar fi bună, din puntul de vedere că ea ar împuțina crimele. Știind și văzând cu ochii cum cade capul unui omorâtor, un altul se va feri d’al imita !</p>
<p>— E o greșeală, răspunse din nou d-l Venescu; vederea sângelui nu îndreaptă un caracter pierdut, nici o minte alterată, nici o inimă crudă; din potrivă, împinge răul și mai departe. O fiară sălbatică atunci se întărîtă mai mult, când vede înaintea ei curgând sângele.</p>
<p>Acestea erau opiniunile directorului de la școala din Tăbăcari asupra pedepsei cu moartea.</p>
<p>A trecut mult timp din diza când a avut loc această conversațiune. Deputatul, cu toate că ținea mult la înființarea unei asemenea legi, totuși nu o mai propuse în Cameră, asigurat fiind de o nereușită sigură.</p>
<p>Acum câteva luni, d-1 Venescu dăduse o masă. Printre mai mulți prieteni invitați, era și deputatul în chestiune.</p>
<p>După terminarea mesei, Veniamin recită următoarea poezie:</p>
<p>«Rîzânda bucurie lumină juna față;</p>
<p>Cu vise dulci speranța tot sufletul răsfață </p>
    <p>Dar tu stai în tăcere, străin necunoscut...</p>
  <p> În sărbătoarea noastră tu singur ești tăcut!</p>
   <p>Îmbată-te de viața ce ne surîde nouă!</p>
<p>Căci viața omenească se duce ca o rouă!</p>
<p>Nu voi plăceri molateci născute’n sărbători!</p>
<p>Nici tinere fecioare, fragile, blânde flori;</p>
 <p>   Dar dați-mi mie țara ce sufletului place,</p>
    <p>Și grijile-mi amare în flori se vor preface!</p>
<p>Asistenții nu putură să nu eclateze într’un zgomot de aplauze, iar tatăl său îl luă în brațe și-i acoperi fața de sărutări.</p>
<p>Nu mai vorbim de muma și de bunica lui, doamna Lolescu, care erau pierdute de bucurie.</p>
<p>Atunci deputatul în chestiune se întoarse și zise:</p>
<p>— Ei bine, d-le Venescu, ce a-i face d-ta, dacă cine-va ’ți-ar omorî pe acest înger de copil?</p>
<p>D-1 Venescu răspunse imediat:</p>
<p>— Aș muri!..</p>
<p>Un răspuns mai bun, mai nimerit n’ar fi putut să fie.</p>
<p>Se vede dar cât de nemărginită era iubirea ce d-1 Venescu avea către acest copil.</p>
<p>Pe d’altă parte d-na Venescu nu-1 iubea mai puțin.</p>
<p>Veniamin, Cleopatra, copilă de 15 spre 16 ani, care este în pension și mica Lucreția, completau toată fericirea sărmanei femei.</p>
<p>Adeseaori seara, stând la fereastra din față, ridica pe genunchii ei pe acești doi drăgălași copii, îi privea lung și pe când sufleltu-i surîdea, mai multe lacrimi îi cădeau ușor din ochi.</p>
<p>— D-zeul meu, își zicea dânsa; dărueșt-le o viață lungă, căci vai! dacă cumva voi pierde pe unul din ei, nici o moarte n’ar putea fi mai crudă, mai dureroasă pentru mine..,</p>
<p>Și pieptul mamei se înălța și se lăsa ca un val de mare, iar copilița îi surîdea în taină cu unul din acele surîsuri, pe care numai îngerii din ceruri le pot avea...</p>
<p>D-1 Venescu, pe lângă director al școlii comunale din Tăbăcari, mai era după cum știm și revizor școlar peste județul Vlașca.</p>
<p>În luna lui Mai, silit fiind în interesul serviciului să părăsească București, d-na Venescu îl însoți până la Giurgiu.</p>
<p>Copii rămaseră acasă împreună cu bunica lor, d-na Lolescu.</p>
<p>Când sosi era ora plecării, d-na Venescu se aruncă în brațele bătrânei și-i zise:</p>
<p>— Oh! mamă, nu știu de ce, dar sufletul meu plânge. Am o presimțire dintre cele mai negre, aș voi mai bine să rămân și eu aci.</p>
<p>Bătrâna ei mumă îi făcu curaj, zicându-i că omul n’are dreptul să aibă nici o presimțire și că închipuiri de felul acesta, nu pot fi decât rămășițe de păgâni.</p>
<p>Dar deodată, niște suspine adânci se auziră la spatele ei.</p>
<p>D-na Venescu întoarse capul și văzu pe Veniamin care plângea.</p>
<p>— Oh! copilul meu! copilul meu! exclamă nenerocita mumă strângându-l la sînul ei; pentru ce plângi? Am să-ți aduc din Giurgiu jucării și un frumos costum de vară...</p>
<p>În timpul acesta intră și d-1 Venescu. El văzu fața copilului scăldată în lacrimi și alte lacrimi în ochii mumei.</p>
<p>—Mamă, răspunse Veniamin, voi să viu și eu cu tine, ’mi-e frică să rămân singur.</p>
<p>— Frică? și pentru ce? întrebă tatăl cu inima mișcată. Nu dragul meu, tu vei sta aici, căci se apropie examenul și lipsind de la școală ai putea să rămâi repetent.</p>
<p>Copilul tăcu, nu mai zise nici un cuvânt. Lucreția se apropie de el și-l luă de mână.</p>
<p>— Uite, cât e de cuminte surioara ta, îi zise muma; te-ai îndura tu s’o lași singură?</p>
<p>—Nu nu, răspunse Veniamin; eu voi sta cu surioara mea; voi lua-o în brațe când va plânge, voi mângâia-o, căci ea e mică, ea e frumoasă, ea mă iubește...</p>
<p>Cu aceste cuvinte el o îmbrățișă și o sărută de mai multe ori.</p>
<p>Ce tablou dulce și duios în același timp...</p>
<p>Colo doi copii, doi frați care se îmbrățișează și mai departe părinții lor care se privesc și din ai căror ochi curg lacremi!...</p>
<p>La această scenă fu față și mizerabilul Ștefan.</p>
<p>El ținea ochii în jos și gânduri negre rătăceau prin mintea lui.</p>
<p>În timpul acesta vizitiul deschise ușa și anunță că trăsura e gata.</p>
<p>Atunci copii se aruncară în brațele mumei, în brațele părintelui, bunica plângea, vizitiul își lua un adio mut de la muma lui, servitoarea d-lui Venescu; nu se auzea în toată odaia de cât suspinele înecate ale copilașilor, sărutările dulci și lungi ale părinților....</p>
<p>Când se despărțiră, d-l Venescu se adresă nepotului său zicându-i:</p>
<p>— Fănică, tu rămâi în locul meu, ai grijă de casă.</p>
<p>Nelegiuitul făcu un semn afirmativ din cap; el nu îndrăzni să scoață nici un cuvânt.</p>
<p>D-l și d-na Venescu coborâră scara cu un pas greoi. Dădură în curte, o voce depărtată, venită din fundul odăilor de sus, părea că-i cheamă ; — dar ei mergeau mereu, mergeau înainte.</p>
<p>Suiră în trăsură, vizitiul pocni din bici.</p>
<p>— Tată! mamă! strigă Veniamin de la fereastră, —adio mamă! adio tată !</p>
<p>Și el căzu jos pe podele, înecat d’un plâns amarnic.</p>
<p>Sărman copil! sărmani părinți! acesta era cel din urmă adio!...</p>
<p>LA GRADINA HELIADE</p>
<p>Era în ziua de 25 Mai.</p>
<p>Capitala Bucureștilor părea că se golește, căci lumea toată pleca la Moși.</p>
<p>De dimineață până în seară birjele transportau noi vizitatori, tramvaie mergeau șiruri-șiruri în formă de caravane, alții o luau pe jos, apostolicește, — dar toți în sfârșit, și mari și mici, și bogați și săraci n’ar fi lăsat să treacă anul, fără a vedea Moșii.</p>
<p>E legendară pentru Bucureșteni această sărbătoare și ea e lungă, căci ține mai multe zile.</p>
<p>Pe de altă parte era ceva nimerit. În anul acesta mai cu seamă, când căldurile au început așa de timpuriu, nimic n’ar fi fost mai desfătător, decât să te duci pe întinsa câmpie a Moșilor și acolo, pe iarbă, sau pe originalele mese de lemn, să mănânci, la suflarea răcoroasă a vântului, un pui fript, ori o coastă de miel și să bei din nemuritorul vin de Drăgășani cu oa1a de pământ.</p>
<p>Aspectul cel mai frumos însă îl prezintă grădina Heliade.</p>
<p>Ca în toți anii, aici venea lumea mare și intrând pe sub corturile așa de bine aranjate, mânca, bea și chefuia până noaptea târziu de tot.</p>
<p>Dar dintre toate locurile era un restaurant, unde lumea se îngrămădea mai mult să intre.</p>
<p>Acesta e restaurantul lui Anton, situat puțin în josul gradinii.</p>
<p>Antreprenorul, pentru a fi sigur de reușită, pusese niște lăutari, care umpleau aerul cu melodii fermecătoare, ori de câte ori arcușul aluneca pe coardele vidrelor.</p>
<p>Mai atrăgătoare însă erau două fete, care serveau în acel restaurant câmpenesc.</p>
<p>Una din ele se numește Aneta Constantinescu și e în vârstă de 25 ani. Ori cine ar fi văzutu-o însă nu i-ar fi dat mai mult decât 18 ani.</p>
<p>Aneta e o fată care nu cu multă greutate se dedă unui bărbat. Ea fusese mai înainte chelneriță la cafeneaua Patria.</p>
<p>Aneta e frumoasă în toată puterea cuvântului.</p>
<p>De o statură mai mult mică, sînul ei este atât de voluptos, încât adesea, într’un vis al dragostei, ai dori să dormi pe el o lună, un an, un veac întreg și să mori tot sărutându-l .... Picioarele ei sunt mici ca ale unei chineze, mâinile ei delicate ca ale unei regine. Fața ei are culoarea laptelui, gura mică și veșnic zîmbitoare, iar ochii conțin atâta foc, atâta expresiune, atâta farmec, încât privindu-te, simțeai un fior rece circulând prin vine și străbătând până în fundul inimii. Dar Aneta e o fată pierdută, e o floare ce nu păstrează decât culoarea, căci parfumul de mult i-a fost răpit. Ea n’a căutat să-l menajeze, dimpotrivă, în anii copilăriei, l’a împrăștiat cu nesaț, și mai târziu a vândut și tot ceea ce-i mai rămăsese din grațiile tinereții. Cu toate astea ea păstreză încă bine arta de a seduce, iar lungul exercițiu a întărit-o și mai mult în această artă.</p>
<p>Ca multe altele, Aneta e și dânsa o victimă a societății.</p>
<p>În restaurantul de la Moși al d-lui Anton, ea făcea furori.</p>
<p>îmbrăcată cu o rochie subțire și bine croită, având la cap o floare albă de trandafir, tinerii nu puteau s’o mai piardă din vedere. Toți o chemau, toți voiau să fie serviți de dânsa, și ea servea pe toți și zîmbea la toți.</p>
<p>Prietena ei, numită Erimia Mihăilescu, o fată foarte guralivă, puțin ciupită de vărsat, și nu atât de frumoasă, era geloasă și stătea supărată la o parte.</p>
<p>Sărmana... A îsi dădea și dânsa toate silințele ca să placă și adesea își zicea:</p>
<p>«Desigur, acești tineri trebuie să fie orbi....</p>
<p>Tinerii însă nu țineau socoteală de gândul Eriminei, ei goleau oalele de vin una după alta și în fumu1 alcolului vedeau pe Aneta mult mai frumoasă, mult mai răpitoare, unii credeau chiar că e o zeiță și că cine ar iubi-o ar deveni nemuritor.</p>
<p>În timpul acesta, în mijlocul rîsetelor unora, în mijlocul strigătelor altora, un tînăr vine și se oprește la una din mesele din față.</p>
<p>— O oală cu vin! strigă el bătând în masă.</p>
<p>— Poftim, d-le, îi zise Aneta, punând oa1a pe masă.</p>
<p>— E vin bun, drăguță? întrebă tânărul.</p>
<p>— Bun de tot, e vin de dragoste.</p>
<p>— Și e scump?</p>
<p>— Scump ca și dragostea.</p>
<p>— O, atunci aș plăti mai dinainte un butoi, fără ca să mă tocmesc asupra prețului. </p>
 <p> — Și asta pentru ca să poți iubi? întrebă surîzând șireata copilă.</p>
<p>—Nu, răspuse tînărul; l’aș da, pentru a putea fi iubit.</p>
<p>— Ar fi fericită acea femeie.</p>
<p>— Pentru ce?</p>
<p>— Pentru că astă-i sunt rari bărbații care se mai gândesc să facă vreun sacrificiu pentru o femeie. Un butoi de vin jertfit pe altarul dragostei!...</p>
<p>— Mi-aș sacrifica și viața tot pe același altar.</p>
<p>— Și care-i femeia a cărei guriță ar fi altarul unei astfel de dragoste cu vin?</p>
<p>— E o pasăre măiastră.</p>
<p>— Și unde ai găsit-o, sau unde vei putea-o găsi?</p>
<p>— Mai mă întrebi încă? e persoana care-mi stă în față și cu care vorbesc.</p>
<p>— Bagă de seamă atunci, d-le, ca pasărea să nu zboare...</p>
<p>Alte voci chemând pe Aneta sau Anicuța, după cum îi ziceau, ca să vie la ei, dânsa părăsi masa.</p>
<p>Ștefan Venescu, căci acel tînăr era el, rămase singur.</p>
<p>După ce goli oa1a cu vin și mai goli încă una, se sculă, plăti consumația și plecă.</p>
<p>Pe drum își făcu următorele reflexiuni:</p>
<p>— Unchiul meu Alexandru ’mi-a promis să-mi găsească o funcțiune, cât aș putea eu însă câștiga pe lună? cel mult 120 fr. O sumă așa de mică nu-mi va ajunge nici chiar pentru băutură. Sunt om tînăr și trebuie să trăiesc bine. Afară d’asta, cine știe când unchiul meu îmi va găsi slujba, e mult de când mă tot poartă cu vorba. Nu, eu trebuie să mă îngrijesc singur. Colo în pod sunt 200 fr.; îi voi fura. Acești bani sunt în bonuri și închise într’un cufăr ; voi găsi cheia, voi deschide cufărul și voi lua banii. Dar când unchiul meu va descoperi furtul, ce-o să zică? asupra cui va bănui el? Voi vedea, mă voi gândi mai bine în privința aceasta. Principalul lucru este să fur mai întâi banii. Două mii de leii e o avere!... Haide, Fănică, tu ai să fii fericit!...</p>
<p>O SCENĂ DIN TRECUT</p>
<p>Era anul 1879.</p>
<p>E noapte.</p>
<p>Un tînăr în vârstă ca de 20 ani se învârtește cu nerăbdare prin grădina Cișmigiu.</p>
<p>El are una din acele înfățișări pe care rareori le întâlnim în valea lumii.</p>
<p>Fruntea lui mare și inteligentă; privirea lui sălbatică și pătrunzătoare; buzele lui puțin groase care dovedesc bunătatea; fața lui colorată puțin de razele soarelui, — fac din acest tînăr un ce misterios.</p>
<p>Când își iuțește mai mult pasul, când se oprește pe loc și privirile lui se îndreaptă spre poarta grădinii Cișmigiu.</p>
<p>Pare că aștepta pe cineva.</p>
<p>E noapte, noapte adâncă.</p>
<p>Pe drumul semănat de stele luna făcuse jumătate din calea ei.</p>
<p>Domnea tăcerea cea mai mare. Nici o mișcare, nici o șoaptă, nici un murmur.</p>
<p>Numai vântul legăna ușor apa lacului, care părea că cântă tainele amorului.</p>
<p>Deodată, din patea stângă a grădinii, se vede înaintând o umbră. </p>
<p>Tînărul nostru o recunoaște și un fior de bucurie înveselește fața lui mai totudeauna întunecată.</p>
<p>«Este ea!«</p>
<p>Atât pronunță și o copilă, de o frumusețe răpitoare, se aruncă în brațele lui. Ea avea vârsta de 15 ani.</p>
<p>E de prisos a descrie cu de amănuntul toate farmecele frumuseții sale.</p>
<p>E destul a spune, că în omenire puține femei ar fi egalat pe această floare a frumuseții, pe acest zîmbet al paradisului, pe această răpitoare copilă.</p>
<p>— Dragă! dragă! îi zise tînărul îmbrățișând-o cu mai multă căldură, sărutând-o cu mai mult foc; în zori de ziuă va trebui să plec și nu mă voi intorce decât peste o lună. —Vai! cum voi putea trăi atâta timp fără a te vedea! Voi muri, voi muri de dorul tău...</p>
<p>Frumoasa fată nu răspunse nimic, ea lăsă ochii în jos și începu să plângă.</p>
<p>Ceva straniu, ceva misterios se petrecea în sufletul acelei copile.</p>
<p>Ea iubea pe acest tînăr, îl iubea cu toată căldura unei inimi în flăcări, și cu toate astea dorea; se ruga chiar lui D-zeu ca să nu-l mai iubească; Îi era frică a nu fi înșelată.</p>
<p>— O lună, răspunse ea cu o voce armonioasă; — o lună e un veac. Plecarea ta îmi va face mult rău, voi muri poate. Eu ce pot să fac? Cu toate astea, dacă ai voi ai putea să nu pleci.</p>
<p>— Să nu plec, răspunse el; și pentru ce aș sta? e un an aproape de când te iubesc neîncetat, de când ziua și noaptea nu mă gândesc decât la tine, de când te rog ca să consimți la amorul meu...</p>
<p>— Nu, îl întrerupse copila; te iubesc dar nu pot face una ca asta. Voi muri, sînt sigură, de dorul tău, dar voi muri cinstită.</p>
<p>Zicând aceste cuvinte lăsă capul pe umărul acelui tînăr și privirea ei tristă, străbătând prin noaptea luminoasă, se opri departe, pe firmamentul pierdut.</p>
<p>O lacrimă mare căzu din ochiul negru al tinerei îndrăgostite.</p>
<p>Mai multe minute rămaseră ei astfel tăcuți, gânditori, cufundați în durere.</p>
<p>Deodată apoi fata tresări ca dintr’un vis, ea văzu că timpul înaintează pe nesimțite, i se părea că stelele dispar după cer una câte una, îi era teamă să nu se facă ziuă și zise amantului ei:</p>
<p>— Noapte bună, dragă, trebuie să ne despărțim; mâine la același ceas voi fi aici.</p>
<p>Și ducând mâna la inimă, urmă :</p>
<p>— Vai! cum bate sărmana mea inimă!</p>
<p>— Noapte bună, îi răspunse tînărul; și lasă-mă să te sărut încă o dată, va fi cea din urmă sărutare! Mâine de diminăță voi pleca, mă voi duce în Rusia, voi intra acolo în armată și voi muri în vreun răzbel, pentru libertatea popoarelor creștine cu stindardul în mână... Oh! veșnic dragă, oriunde mă voiu afla, nu mă voi gândi decât la tine. Seara, când voi rătăci prin păduri, când vântul va smulge frunzele ducându-le în neștire, mă voiu ruga de ele să vie până la tine și să-ți spuie câte lacrămi am vărsat! Prin munți, prin dealuri, prin câmpii, voi căuta floarea cea mai frumoasă și voi lipi-o la sînul meu, reamintindu-mi momentele de fericire când te sărutam și te strângeam în brațe dragă!... Voiu fi nebun, viața mea sălbatică va fi și mai sălbatică......</p>
<p>Ceea ce acest tînăr spunea, nu erau decât vorbe reci pentru a putea seduce și care împing totdeauna pe fete și neveste a cădea în cursă.</p>
<p>Un dor nespus înecă inima copilei și ea plângea.</p>
<p>Oh! totuși cât era de frumoasă în momentele acelea! Fața ei, din cauza durerii și a plânsului neîncetat, devine purpurie; gurița ei întredeschisă murmura ceva în taină; ochii ei plini de farmec ar fi înduioșat și sufletul și inima lui D-zeu.</p>
<p>Nu știu, nu cred că vreun muritor pe pământ văzându-o ar fi putut să reziste frumuseții fără asemănare. Căci ce brațe omenești s’ar fi oprit de’a stinge acea talie subțire și mlădioasă? Ce inimă n’ar fi izbucnit deodată la vederea acelui sîn de marmură, gingaș și dulce și la atingerea acelor două mere abia înflorite, mere ce nu s’au mai văzut nici pe pământ și nici în cer!... Ce sânge, în clocotirea lui, nu ar fi spart vinele, când ochii s’ar fi oprit un minut asupra acelui corp trandafiriu, asupra acelor forme rotunde, asupra acelor mii de scîntei electrice în care nu puteai citi decât amor !...amor!...</p>
<p>Tînărul nostru era pierdut. El o îmbrățișă, o sărută pe buze și o privi în ochi, o privi lung, lung de tot.</p>
<p>Un fior străbătu prin inima ei.</p>
<p>Tînără și frumoasă, dulce și plină de grații, ea tremura, ea simțea ca orice femeie.</p>
<p>Și dânsa nu era decât o copilă; abia intrată în lume, de aci înainte trebuia să trăiască și ea voia să simtă tot farmecul traiului de pe pământ...</p>
<p>D-zeu a făcut o lege, legea dragostei; ca s’o mai sfărâme acum nu mai putea.</p>
<p>În pieptul copilei se născu o luptă. Pe d’o parte amorul, acel amor curat, nepătat, sincer și dezinteresat, îi zicea: încrede-te în el; —pe d’altă parte o frică mare îi strângea inima.</p>
<p>Și se gândea, se gândea, frumoasa copilă: Într’o parte ruina, în cealaltă abisul.</p>
<p>O zi de fericire și moartea fără sfârșit.</p>
<p>Trebuia să aleagă:</p>
<p>Ori să asculte pe iubitul ei, ori să-l piardă pentru totdeauna.</p>
<p>Pieptul copilei ardea, cu ce apă îl putea stinge?</p>
<p>Dormindă sau deșteaptă, corpul ei fermecător, acel corp de fecioară și neprihănită, tremura, se încălzea, ardea.</p>
<p>Tînărul reușise, copila consimți.</p>
<p>Ea se mulțumi cu un ceas, un ceas numai de orgie, de bacantă, de petrecere, de amor, de giugiuliri, calde, de visuri, de credință, de plăceri neînchipuite și pe urmă să moară.</p>
<p>Ce'i mai păsa în acele momente de viață și viitor!...</p>
<p>O lună în urmă, frumoasa copilă nu mai era aceea din trecut.</p>
<p>Amantul ei o părăsise și ea se lasă în voia vântului.</p>
<p>Și astfel, încetul cu încetul, ea ajunse ceea ce este astăzi, căci copila de care vorbim, nu-i alta de cât Aneta Constandinescu, chelnerița de la Moși, de la restaurantul d-lui Anton.</p>
<p>Această scenă mi-a povestit-o din întâmplare o veche prietenă a sa. Dacă o fi adevărat dar și dacă Aneta altădată a iubit cu atâta sinceritate, Ștefan putea fi sigur că îl va iubi și pe dânsul, dacă nu ca pe tînărul din trecut, dar cel puțin mai mult și mai sincer decât ori care altă fată din rândul ei.</p>
<p>Se vede însă că Aneta n’a avut parte decât de tineri amanți tot fără inimă.</p>
<p>STRADA LINIȘTEI No. 14.</p>
<p>După cum zise așa și făcu.</p>
<p>Ștefan fură bonurile unchiului său în valoare de 2,000 lei.</p>
<p>De astă dată el era bogat.</p>
<p>Trebuia însă să schimbe aceste bonuri.</p>
<p>În acest scop scrise pe borderourile bonurilor numele fictiv de I. N. Stoenescu. Plecă apoi să le schimbe la vreun bancher.</p>
<p>În drum întîlni pe un vechi prieten al său, un anme Ștefan Stoenescu, telegrafist la poliție. 3</p>
<p>— Ce mai faci Ștefane, îi zise acesta când îl văzu.</p>
<p>— Fac bine, răspunse el; am moștenit o avere colosală, astfel că acum nu mă mai plâng de sărăcie.</p>
<p>— Mă duc până la un bancher ca să schimb niște bonuri, haide vii și tu cu mine?</p>
<p>Telegrafistul nu se împotrivi câtuși de puțin. Coborîră în strada Lipscani și se opriră la bancherul Avram Nahmias.</p>
<p>Aci schimbă el bunurile.</p>
<p>Îndată ce Ștefan Venescu se văzu cu bani, gândul lui zbură spre frumoasa chelneriță de la Moși.</p>
<p>Prea i se părea durdulie și nu putea s’o uite.</p>
<p>Luă o birjă și se duse la ea. Era ziua de 1 Iunie.</p>
<p>O găsi tot acolo.</p>
<p>Am venit, drăguță, îi zise el, ca să-mi îndeplinesc fagăduiala.</p>
<p>Și care anume ?</p>
<p>— Aceea d’a plăti un butoi de vin pentru a poseda frumoșii tăi ochi.</p>
<p>Și crezi d-ta că ochii mei prețuiesc numai un butoi cu vin? răspunse Aneta rîzând; sunt alte lucruri care plac ochilor mai mult decât vinul.</p>
<p>— Stai aici lângă mine, îi zise el. Și pe când ea se lăsă pe un scaun punând mâna între mânile lui Ștefan urmă:</p>
<p>— Iți voi da atâtea lucruri, încât ochii tăi vor fi fermecați la vederea lor. Eu sunt bogat și te-aș putea face fericită.</p>
<p>El comandă apoi să i se aducă de mâncare. Ei mâncară mult, băură mult, și la urmă Ștefan plăti mult.</p>
<p>În timpul mesei Aneta îl întrebă:</p>
<p>— Tu ești din București, scumpul meu, sau de la țară?</p>
<p>— Din București răspunse Ștefan.</p>
<p>— Si ce faci aici?</p>
<p>—Sunt telegrafist la poliție, o slujbă pe care o țin mai mult de plăcere, căci nu am de loc nevoie de bani.</p>
<p>—-Și tu nu ești însurat?</p>
<p>— Nu, m’am liberat de curând din armată.</p>
<p>— Dar ai de gând să te însori?</p>
<p>— Până acum nu m’am hotărît încă, dar dacă vreodată mă voi însura, apoi nu voi lua de nevastă decât pe tine. Până atunci vom trăi amândoi și vom trăi mult, mult de tot, nu-i așa?</p>
<p>— Tu ești un băiat nobil, răspunse Aneta și am să fiu silită să te iubesc.</p>
<p>— Dar unde stai tu cu casa? o mai întrebă Ștefan.</p>
<p>— În strada Liniștei No. 14.</p>
<p>— Ești singură?</p>
<p>— Singurică, dar pentru ce mă întrebi?</p>
<p>— Cum pentru ce, nu vobirăm oare până acuma ca să trăim amândoi și să ne iubim toată viata?</p>
<p>— Și de când vrei tu să începem această dragoste?</p>
<p>— De când! uite chiar de acum, nu știi tu vorba aceea: viața omului e scurtă! Cine poate să ne spuie ce-ar putea să se întâmple până mâine chiar!</p>
<p>— Dacă-i așa, să ne iubim atunci.</p>
<p>A doua zi 2 Iunie, o birjă se opri în strada Liniștei No. 14.</p>
<p>Ștefan sări jos, trecu prin curte și intră în niște case din fund.</p>
<p>Aneta îl aștepta. Ea stătea răsturnată pe pat. Pieptul ei era dezvelit, nu era îmbrăcată decât cu o fustă albă și scurtă; printre ciorapii albi și legați mai sus de genunchi cu o panglică roșie, se vedea o pieliță fină și transparentă.</p>
<p>— După cum văd te-ai gândit la mine, îi zise ea fără a se scula și închizând ochii pe jumătate, semn expresiv de provocare.</p>
<p>— Dacă m’am gândit la tine! răspunse el; dar trece vre un minut fără ca tu să nu fii în mintea mea?</p>
<p>—Dar ce ții în mână? întrebă iarăși Aneta, care observă în mâna lui Ștefan un mare pachet.</p>
<p>— Iți aduc niște lucruri care știu că-ți trebuie și c’o să-ți placă.</p>
<p>Și el deschise pachetul.</p>
<p>Atunci șireata copilă făcu niște ochi mari de tot.</p>
<p>— Ia privește, îi zise el; aici e o bucată de madipolon, asta e o umbreluță care te va feri de razele soarelui să nu te înegrească, dincoace e o rochie, aici sunt ștergare. Ia te mai uită, ți-am adus și cercei, ți-am adus un colet, un ceasornic cu lanțul și aceste brățări. Ce zici, nu-i așa c’o să fii și mai frumoasă decât ești, când o să pui toate aceste lucruri?</p>
<p>Aneta era uimită, ea nu știa ce să mai răspundă la vederea atâtor lucruri așa de scumpe.</p>
<p>— Trebuie să fie un milionar! Zise ea în sine.</p>
<p>Ușoară apoi ca o pasăre, ea sări după gâtul tînărului și începu să-1 sărute.</p>
<p>— Cât te iubesc! cât te iubesc! îi zise ea.</p>
<p>În adevăr, care alta ca dânsa ar fi putut să nu-1 iubească.</p>
<p>— Iată, îi mai zise el dându-i niște chei, am închiriat în strada Traian No. 114 niște case, în care ne vom muta Sâmbătă sau Duminică cel mult. Aici unde stai, prea sunt mici odăile. Am cumpărat mobilă după gustul meu și toate cele necesare pentru un menaj.</p>
<p>— Dar bine, tu faci cheltuieli prea mari, îi zise dânsa. Aceste lucruri trebuie să te coste scump de tot!...</p>
<p>— Când cineva iubește, nu se uită la cheltuieli, răspunse Ștefan.</p>
<p>Avea dreptate, căci toate acele lucruri nu-1 costau nimic, fiind furate, ca și banii, tot de la unchiul său.</p>
<p>Se culcară. Ștefan adormi curând, Aneta nu putu să închidă ochii. Ea își făcea mii de visuri, se vedea bogată, fericită, o lume întregă i se părea c’o privește cu admirație și respect.</p>
<p>Ea își apropia buzele pentru a săruta pe acest mare binefăcător al ei, dar abia îi atinse fața și Ștefan tresări, scoase un muget răgușit și gura i se umplu de spume.</p>
<p>— D-zeul meu! ce are? își zise dânsa și se depărtă nițel!</p>
<p>Câteva minute ținu acel muget și amantul ei se liniști.</p>
<p>Voi să-l trezească, dar spaima fetei deveni și mai mare.</p>
<p>Ea observă că fața lui devine din ce în ce tot mai neagră.</p>
<p>Nu știa ce să mai creadă.</p>
<p>Auzi apoi aceste cuvinte care ieșeau din gura lui ca din gura unui mormânt.</p>
<p>— Nu striga..., nu striga...</p>
<p>Se încercă din nou ca să-l trezească, dar de astă dată Ștefan scoase un răcnet și sări jos din pat. El deschise niște ochi mari și aruncă o privire sălbatică în jurul seu.</p>
<p>— Ce este? Ce ai? îl întrebă Aneta.</p>
<p>— Nimic, răspunse el cu vocea pierdută; am avut niște visuri urâte.</p>
<p>Își luă apoi hainele și începu să se îmbrace.</p>
<p>— Vrei să pleci? îi zise copila din sufletul căreia groaza nu dispăruse încă.</p>
<p>— Da, răspunse scurt Ștefan.</p>
<p>Dar diseară o să te întorci, nu-i așa?</p>
<p>Ștefan îndreptă asupra ei o privire fixă, se uită după aceea în jos și răspunse:</p>
<p>— Nu, diseară nu pot să vin. Sunt de serviciu la poliție. Să mă aștepți însă mâine.</p>
<p>— Tocmai mâine ai să vii?</p>
<p>— Da, sau în tot cazul, poimâine negreșit.</p>
<p>Cu aceste cuvinte el se apropie de dânsa și o sărută pe frunte.</p>
<p>Aneta se înfioră. Acest sărut era rece, părea că sunt doi bulgări de gheață, iar nu buzele omenești.</p>
<p>Ștefan deschise ușa ca să plece, observă însă că e cu capul gol. Se întoarse și-și luă pălăria.</p>
<p>— Oh, D-zeule! exclamă Aneta îndată ce rămase singură. Ce să fie asta? Acest om mi se pare misterios cu totul. Vai! tremur și nu știu singură pentru ce!</p>
<p>PLĂNUIREA CRIMEI</p>
<p>Ștefan părăsind casa din strada Liniștei, veni țn calea Călărașilor, luă de aci tramvaiul și se opri la sf. Gheorghe.</p>
<p>Intră în cofetăria din față, luă o prăjitură, plăti 15 bani și plecă din nou.</p>
<p>Nu putea să stea la un loc. I se părea că toată lumea îl privește și că fiecare om voia a-i face câte o întrebare.</p>
<p>Colindă mai multe strade în neștire, mergând mereu și privind când în dreapta, când în stânga spre a vedea dacă cine-va nu-l chiamă, dacă cineva nu-1 oprește.</p>
<p>Se opri la o berărie, stătu acolo ca la o jumătate de ceas, plăti apoi consumația și plecă.</p>
<p>Luă o birjă, îndată însă ce ajunse la podul gârlei de lângă piață se dădu jos.</p>
<p>O luă încet cu picioarele pe marginea Dâmboviței.</p>
<p>Pe drum își făcu următoarele reflexiuni:</p>
<p>— Acum sunt bogat, am destui bani ca să pot duce o viață bună. Două mii de lei! să tot cheltuiesc din ei o mie, cu restul pot face un comerț. Pot face altceva și mai bun, să mă duc la Paris și cu banii ce voi avea, aș putea câștiga într’un an o sumă întreită. Toate astea sunt bune, dar când unchiul meu se va întoarce, o să vadă că-i lipsesc banii și o să înceapă să bănuiască.</p>
<p>Fruntea lui Ștefan se întunecă.</p>
<p>— Să bănuiască, își zise el; și asupra cui vor cădea toate bănuelile? De sigur, el n’ar putea să-și închipuie că sunt eu, care i-am furat banii. Cine atunci i-a furat? cine altul știa că are bonuri și unde anume le ține? Ar fi putut să le fure ungureanul, ori bucătăreasa; ei bine, poliția o să înceapă atunci cercetările și o să se constate că nici unul, nici celălalt n’a putut să fie autorul furtului. Cu voie, sau fără voie bănuelile vor cădea prin urmare asupra mea. Cum voi face eu atunci? cum voi putea scăpa? aș putea oare înșela poliția și îndrepta urmăririle asupra altora ? Nu; iar nu unul ca mine, care a fost in poliție. Având bănuielile asupra mea, o să mă puie în urmărire, o să-mi socotescă toate cheltuielile; Stoenescu cu care am fost d-am schimbat bonurile o să mărturisească lucrul acesta și atunci... atunci nici o bănuială nu va mai rămâne. O să se constate numaidecât că am luat casă cu chirie, că am cumpărat mobile, totul, totul în sfirșit!</p>
<p>Ștefan se înfiora. El văzu înaintea sa tabloul tuturor nenorocirilor.</p>
<p>— Ce-o să zică lumea? îngână el; ce-o să zică unchiul meu? cum am să pot eu da ochi cu dânsul? Și după ce voi ieși din pușcărie, ce-am să mă fac? Cine o să-mi dea slujbă? cine o să mă mai privească? Cum am să mai pot trăi? Trebuie să fac orice chip pentru ca bănuielile să nu mai poată fi deloc îndreptate asupra mea... Dacă reușeam astă noapte, ce bine era! Cine dracu a pus pe hodoroanța aia bătrână să se trezească? O jumătate de ceas să fi mai trecut și toată casa era în flăcări, — atunci, cine ar fi putut să mai găsească vre-o socoteală? Era să fiu cel dintâi, care aș fi aruncat cufărul în mijlocul focului. Ori cine poate să-și închipuiască că bonurile fiind de hârtie, hârtia arde lesne. Era o frumoasă ocaziune, era un plan dintre cele mai nimerite. N’am reușit. Ei bine, să merg mai departe.</p>
<p>Și Ștefan se opri pe loc. I se păru că cine-va era la spatele lui și că-1 atinsese cu mâna pe umăr. Întoarse capul, nu era nimeni.</p>
<p>— N’am reușit, îngână el urmându-și din nou drumul; de astă dată însă voi reuși desigur. Trebuie ca la noapte să omor pe ungureanul Avram, ast-fel justiția o să credă că au venit hoții, o să înceapă să caute pe omorîtori și eu am să fiu scăpat. Cum să-l omor însă? Asta e foarte lesne, siguranța cea mai mare nu pote fi de cât în cuțit. Lovitura cea mai sigură e de asemeni la gât. Când beregata e tăiată, omul e mort și mut. Orice altă lovitură, înainte d’a-și da rănitul sufletul, el ar putea să strige, lovitura dată la gât îl scutește de această osteneală. Se mai ivește însă o greutate, dacă la cea dintâi lovitură n’aș putea ca să-l omor ? Avram e un om voinic , — nu-i vorbă, când am cuțitul în mână, de-ar fi doi ca el și tot nu mi-e frică, dar ar putea să strige, să ceară ajutor. Ei, și chiar așa, cine ar putea să sară? Casele sunt singuratice, nimeni d’afară nu poate să audă. Ar putea să se trezească servitoarea, sau bunica, îi voi omorî și pe dânșii. Trei, patru suflete mai mult sau mai puțin pe pământ, o nimica toată, un fleac curat! Numai încape îndoială de astă dată sunt scăpat. Dacă n’am reușit în noaptea trecută, la noapte însă nu pot să mi se întâmple nimic, Haide Fănică! fericirea ta se mărește din ce în ce. Ridică-te, ridică-te mereu, fie chiar pe cadavrul tatălui tău! Ce-ți pasă ție de viețile celorlalți, când e vorba de viața ta! Mie îmi trebuie bani, îi am, pentru ce m’aș mai gândi că acei bani sunt scăldați în sânge?</p>
<p>Făcând aceste reflexiuni el se apropie de școală. </p>
<p>— Dacă m’aș duce să iau cuțitul cel nou, pe care l-am cumpărat din str. Lipscani, își mai zise mizerabilul. Ba nu, plăselele acelui cuțit nu sunt destul de tari, s’ar putea frânge și atunci sunt pierdut. E mult mai bine să iau cuțitul din bucătărie, care deși nu-i tăios, dar e foarte solid. Da, da, nu mai e nici o greutate. Am să omor pe Avram, am să iau și cei 440 de florini ai săi, pe care îi ține în lada din pod, pe urmă am să mă culc binișor, după ce mai întâi, mă voi schimba de cămașa care va fi plină de sânge, și a doua-zi voi fi cel din urmă care voi afla despre cele întâmplate în timpul nopții. Poliția o să alerge după ucigaș, o să alerg și eu. Iată că, cu modul acesta, situațiunea mea e salvată. Înainte! înainte Fănică! e încă un mijloc d’a trăi bine în omenire, acela d’a omorî!</p>
<p>Când nemernicul termină acest din urmă cuvînt, el ajunsese deja la poarta școlii. Intră în curte, trecu în partea de dinapoi a casei, examină mai multe lucruri, pozițiunea câtorva locuri și după aceea se urcă sus.</p>
<p>Găsi pe bunică-sa, așa-i zicea el, pe vărul și pe mica lui verișoară la masă.</p>
<p>— Nene, nene, îi zise Veniamin; tu ai întârziat astăzi, vino mai curând să mâncăm. Iată, mama ți-a pus supa d’o parte și trebuie să fie rece. Vrei să chem pe bucătăreasă ca să ți-o încălzească ?</p>
<p>— Nu-i nevoie, o mănânc și rece, răspunse el.</p>
<p>Stătu după aceea la masă și se prefăcu că mănâncă.</p>
<p>În timpul acesta Avram deschise ușa și se uită înăuntru crezând că bucătăreasa era acolo.</p>
<p>— Pe cine căutați Avram? întrebă Ecaterina.</p>
<p>— Pe nimeni, răspunse el și se retrase închizând ușa.</p>
<p>Ștefan tresări, i s’a părut că ungureanul s’a uitat la el.</p>
<p>— De-ar trece ceasurile mai curând, își zise călăul în sine, ca să pot isprăvi cu acest om, a cărui vedere mă înspăimântă.</p>
<p>Și ochii lui se înroșiră, dacă cineva l’ar fi observat, ar fi văzut că lingura îi tremura în mână.</p>
<p>COMITEREA CRIMEI</p>
<p>Noptea era frumoasă. Stelele luceau pe cer. Un vânt subțire sufla despre Sud.</p>
<p>Se auzea fâșâitul frunzelor după malul rîului.</p>
<p>Prin văzduh, în depărtare se pierdeau cârduri de păsări răpitoare, mergând să-și caute hrana prin sînul nopții.</p>
<p>La marginea podului stătea un oltean rezemat d'un arbor și cânta una din acele doine pline de răpire.</p>
<p>Se auzea ciripitul păsărilor și pe un pom înverzit o ciocârlie făcea să răsune locul; ea cânta, ea lăuda pe D-zeu înainte d’a adormi.</p>
<p>Prin iarbă fâșâiau mii și mii de gândăcei, florile de câmp și iarba verde după malul rîului împrăștiau în natură un parfum îmbătător.</p>
<p>Dâmbovița curgea lin și murmurul apei se pierdea în zgomotul dulce a ramurilor legănate de vântul subțire.</p>
<p>Din partea despre răsărit se văzu apărând luna plină și bălană.</p>
<p>Cerul era cenușiu și pământul înflorit.</p>
<p>Ce noapte încântătoare!...</p>
<p>Ștefan era preocupat de gândul crimei.</p>
<p>El avu mai întâi grijă a lua cuțitul de la bucătărie și a’l cobori jos, unde dormea.</p>
<p>Se urcă după aceea sus și veni în odaia bătrânei Lolescu. Aici stătu cu ea de vorbă până pe la orele 10, când îi ură noapte bună și plecă ca să se culce.</p>
<p>Veniamin și mica Lucreție adormiseră de mult.</p>
<p>Sărmanul copil! de unde știa el ceea ce-1 aștepta . . .</p>
<p>Avram și cu servitorea se culcaseră de asemeni..</p>
<p>În sală ardea totdeauna o lampă, Ștefan o făcu mai mică.</p>
<p>O lumină prea mare, i-ar fi fost dezavantajoasă.</p>
<p>Coborî scările și veni în odaia lui. Se culca dar nu adormi.</p>
<p>Se gândi din nou la planul cum va săvârși omorul. Examină încă odată cuțitul; el era destul de puternic.</p>
<p>La dracu, își zise dânsul; oricât de voinic ar fi ungureanul, nu mă va putea birui ținând în mână o astfel de unealtă ucigătoare. În adevăr, cuțitul nu e tăios, dar o lovitură bine dată și bine nimerită e de ajuns pentru viața unui om. E destul ca mâna să fie sigură și în privința acesta nu am nici o frică.</p>
<p>Când crezu că ceasurile au trecut de 12 și că toți din casă sunt adormiți, el se sculă și luă cuțitul în mână.</p>
<p>Era numai în cămașă și’n izmene.</p>
<p>Băgă cuțitul sub mânecă, ținându-1 însă cu destulă putere de mâner.</p>
<p>Urcă încet scara. Nici mâna, nici picioarele criminalului nu tremurau. Numai fruntea era puțin încrețită.</p>
<p>Avram dormea un somn profund. El era cu fața în jos. Nenorocitul om!...</p>
<p>Ștefan deschise ușa încet de tot, ca să nu scârțîie și înaintă înnăuntrul odăii.</p>
<p>În odaie era întuneric, ucigașul avea nevoie de puțină lumină și în acest scop lăsa ușa crăpată.</p>
<p>Se apropie de ungurean. Ridică cuțitul și voi să-1 izbească cu putere. Dar de odată se opri.</p>
<p>O lovitură în spate n’ar fi fost nimerită.</p>
<p>Ascunse din noii cuțitul și se retrase câți-va pași.</p>
<p>Apoi, cu o voce înecată, abia auzită, strigă:</p>
 <p>— Avram... Avram...</p>
<p>Servitorul se trezi și sări iute în picioare.</p>
<p>Era zăpăcit ca un om, care se scoală după un somn adânc. El ridică mâna ca să se șteargă la ochi și înaintă câțiva pași spre Ștefan.</p>
<p>De astă-dată ucigașul nu mai pierdu timpul. Ridică cuțitul și-l împlântă cu putere în tâmpla stângă.</p>
<p>Locul era bine ales, totuși lovitura nu fu mortală.</p>
<p>Sângele țîșni și stropi peretele din față.</p>
<p>— Aoleo! aoleo! mugi servitorul.</p>
<p>Cu toate acestea el nu căzu jos. Durerea cea mare în loc să-l amețească, din potrivă, îl dezmetici.</p>
<p>Ungureanul era de o putere herculenă, și această putere deveni și mai mare, când se văzu față în față cu moartea.</p>
<p>El se repezi asupra călăului și-1 apucă de cămașă.</p>
<p>Atunci Ștefan ridică din noii cuțitul și izbi pe victimă în piept, sub țîța stângă, în dreptul inimii.</p>
<p>Crezu că de astă dată moartea înghețase viața servitorului.</p>
<p>Avram scoase un urlet, un val de sânge izbucni din rana adâncă. El nu era încă mort.</p>
<p>Cu o furie pe care o dă numai disperarea, se aruncă asupra asasinului.</p>
<p>Se începu o luptă crâncenă între victimă și ucigaș.</p>
<p>Era ceva teribil!</p>
<p>Ștefan palid, cu ochii roșii ținea cuțitul cu mâna ridicată și Avram rănit, scăldat în sânge îl strângea în brațele sale!</p>
<p>Era moartea care lupta cu infernul, mai mult încă, cu tot ce infernul are mai crud, mai feroce. Urletul ce scotea servitorul era înăbușit și spuma ce scotea din gură se amesteca cu un val de sânge.</p>
<p>Brațele lui Avram se încleștară împrejurul corpului acestui nelegiuit. El îl răsuci odată și voi să-1 doboare.</p>
<p>Atunci Șfefan îl izbi cu forță peste umărul stâng și peste mână, ridică apoi din nou cuțitul și-1 izbi în spate.</p>
<p>Se făcu un lac de sânge în care se scăldau amândoi.</p>
<p>Avram pierdu orice urmă de putere. Călăul îl împinse atunci până la ușă și aci, pe când muribundul duce mâinile spre inimă, călăul îi înfige cuțitul în gât, îl răsucesce de două ori și-l trage repede. Îi tăiase beregata, iar carnea caldă și încă plapitândă ieșise în afară!</p>
<p>Cum cade un arbore retezat de securea pădurarului, așa căzu Avram Goga la pământ.</p>
<p>El nu mai scoase niciun țipăt, nici un muget, nici un urlet. Numai ochii ținea deschiși, privind țintă pe asasinul său...</p>
<p>În minutul acesta ușa de la casa cea mare se deschise și bătrâna Lolescu intră numai în cămașă și ținând în mână o lumînare aprinsă.</p>
<p>Ea auzise zgomot și venise să vadă ce este.</p>
<p>Când văzu cele petrecute, începu să tremure ca o vargă și zise:</p>
<p>— Ștefane, pentru numele lui D-zeu, Ștefane, ce faci!.. .</p>
<p> Ucigașul însă nu pierdu timp și cu cuțitul încă plin de sânge se repezi asupra ei.</p>
<p>Sărmana bătrână căzu în genuchi și se rugă de el zicându-i:</p>
<p>— Oh! aibi milă, aibi milă, Fănică, nu mă omorî, lasă-mi viața și voi fi mută, nu voi spune la nimeni că tu ai omorît pe Avram! Sunt bătrână, nu am încă mult de trăit, dar vai nu-mi lua zilele înainte d’a vedea pe Maria, pe fiica mea! Ascultă rugămintea unei mume! Fănică, ai avut și tu o mumă! oh! iartă-mi viața, lasă-mă să pot vedea pe fiica mea!... Nu, nu avea nici o frică, îți jur pe viața Mariorei că nu voi spune la nimeni nimic... nimic... nimic....</p>
<p>Ștefan însă era neînduplecat, el crâșni din dinți și cu o lovitură puternică de cuțit o doborî la pământ.</p>
<p>Dintr’un corp bătrân, viața zbură mai lesne. Ecaterina Lolescu căzu pe spate, ochii ei se închideau și se deschideau, gura-i voia să murmure ceva, dar nu se auzi decât ca o șoaptă pierdută aceste două cuvinte, care rătăceau pe buzele ei: fiica mea....</p>
<p>— Haide, m’am scăpat și de tine! exclamă călăul; — puse apoi genuchiul pe pieptul ei și-i tăiă gâtul mai mult de jumătate, începând de la urechea dreaptă.</p>
<p>Mâna lui era toată înmuiata în sânge.</p>
<p>În timpul acesta se deșteptă servitoarea și veni să vadă ce este.</p>
<p>Când înfiorătorul spectacol se prezentă înaintea ochilor săi, ea se retrase iute înapoi alergând spre terestră ca să strige.</p>
<p>Dar călăul alergă după ea și o ajunge.</p>
<p>Închipuiască-și oricine spaima nedescrisă a acestei femei.</p>
<p>Când văzu că se apropie de dânsa, se opri pe loc, deschise niște ochi spăimântători și ca unică apărare întinse mâinile, care tremurau ca o frunză bătută de vântul aprig</p>
<p>Ștefan o izbi peste mâini cu cuțitul și i le crestă.</p>
<p>Atunci ea începu să țipe.</p>
<p>— Taci! răcni călăul și aruncându-se asupra ei după o mică luptă îi tăiă gâtul aproape până la ceafă.</p>
<p>I-a trebuit o muncă de mai multe minute până când să taie cu acel cuțit, care nu era deloc ascuțit, beregata și cărnurile întregului gât!</p>
<p>Numărul victemelor nu s’a oprit însă aci.</p>
<p>Îmbătat de sânge, călăul devenea din ce în ce mai setos.</p>
<p>Mai era încă unul care ar fi putut să-l denunțe, acesta e Veniamin, micul Veniamin vărul ucigașului.</p>
<p>Zgomotul și gemetele victimelor îl deșteptară din somn. El se sculă și veni în odaia mortuară.</p>
<p>Văzu pe Ștefan plin de sânge și cu cuțitul în mână. La picioarele lui se zbătea corpul încă cald al bucătăresei.</p>
<p>Copilul se înfiora și cu o voce plângătoare întrebă pe vărul său:</p>
<p>— Nene Fănică, unde e bunica, nene?</p>
<p>Ștefan fu neîndurat.</p>
<p>El nu avu milă cel puțin de acest nevinovat copil.</p>
<p>Cu o furie nedescrisă se aruncă asupra lui, îl apucă de mijloc, îl puse între picioare, ridică cuțitul și cu setea unui lup turbat începu să-i taie gâtul!..</p>
<p>D-zeule! câtă cruzime!...</p>
<p>Fierul chiar părea că nu voiește să pătrundă în carnea fragedă a copilului, în vârstă numai de 8 ani!...</p>
<p>Dar călăul împinse cuțitul cu mai multă putere.</p>
<p>Veniamin ridică ochii spre el, îl privea, părea că-1 roagă, îi cerea grație !...</p>
<p>Nici o milă....</p>
<p>Durerea era sfărșietoare, sângele tânăr țîșni cu forță și stropi fața nelegiuitului.</p>
<p>Câte-va picături îi udară gura.</p>
<p>Ștefan închiți acest sânge cu sete, cu turbare!</p>
<p>Era sângele vărului său!!!</p>
<p>Cutitul chiar părea că nu voiește să pătrundă în carnea fragedă a copilașului, în vârstă numai de 8 ani!..</p>
<p>El se zbătea ca un miel între picioarele asasinului.</p>
<p>Și pe când cuțitul pătrundea tot mai adânc, sărmana victimă scotea niște țipete sfâșietoare, ca acelea ale unei ființe căreia viața i se scurge încetul cu încetul.</p>
<p>— A! tu strigi încă! îngână ucigașul și cu forță trase cuțitul în sus și tăie falca vărului său! trase apoi de vreo două ori cu cuțitul și’i reteză gâtul până la ceafă!...</p>
<p>Ce carnagiu!! ce cruzime!! În omenire n’a existat încă fiară mai crudă, mai feroce mai setoasă de sânge !...</p>
<p>Când totul fu terminat, Ștefan se mai uită în jurul său. Văzu pe pat pe mica Lucreție. Se apropie de densa; ea dormea.</p>
<p>Fie pentru că mica copilă dormea, fie pentru că ucigașul era ostenit de atâtea omoruri, el o înveli cu cearceaful și o lăsă cu viață.</p>
<p>Ostenit, plin de sudoare, se duse până la fereastră, deschide geamul și se uită în afară.</p>
<p>Un vânt rece străbătu în odaia mortuară.</p>
<p>Asasinul își plimbă privirea până în depărtare. Răceala nopții îi răcori fruntea.</p>
<p>Era ostenit, avea nevoie de odihnă. El stete lângă ferestră mai bine de zece minute.</p>
<p>Închise după aceea ferestra și se retrase.</p>
<p>Nimic, nici o remușcare în sufletul său, nici o urmă de durere pe fața lui.</p>
<p>Patru omoruri săvârșise, ridicase viața a două din rudele sale și văzurăm în ce mod; cu toate astea nu pierduse nimic din sângele său cel rece.</p>
<p>— Trebuie să fiu prudent, își zise ucigașul călcând peste cadavrele răsturnate; cuțitul plin de sânge m’ar putea da de gol. Mai întei de toate însă, banii.</p>
<p>Podul casei de la școala comunală din Tabaci, este pe același nivel cu odaia în care dormea Avram.</p>
<p>Ștefan deschise ușa care’i făcută în zid, o ușă mai mult secretă și intrând înăuntru luă florinii servitorului, îi puse în fundul pălăriei și cusu căptușeala pentru a nu cădea banii.</p>
<p>După aceea s’a dat jos, s’a îmbrăcat, s’a dus peste drum la gârlă, și-a spălat mâinile și cuțitul și s’a întors îndărăt punând cuțitul pe o oală din bucătărie.</p>
<p>Îi mai rămânea ceva de făcut.</p>
<p>Trebuia să forțeze lada servitorului, pentru a motiva furtul.</p>
<p>În scopul acesta se sui din nou în pod, scoase belciugele de la ladă, de la cufăr; trecu în odaie, scoase de asemeni belciugele de la seltar, mai răsscoli pe ici pe colea și totul fu gata.</p>
<p>Își aruncă o privire asupra lui și prea se văzu scăldat în sânge.</p>
<p>Se dezbrăcă de cămașă și izmene, luă altele curate, iar pe cele dintâi le ascunse sub catedra de la clasa I.</p>
<p>Nu-i mai rămânea nimic de făcut.</p>
<p>Gând s’a coborît pe malul Dîmboviței ca să spele cuțitul, el avu în vedere a se zgâria puțin la mâna dreaptă. Cu modul acesta ar fi motivat lupta lui cu asasinii.</p>
<p>Sângele care vărsase, sângele celor patru victime trebuia să se împreune, să se amestice cu sângele călăului.</p>
<p>Era ceasul unu după miezul nopții. Până dimineața era mult.</p>
<p>Ștefan nu dormise deloc și muncise îndestul. Avea nevoie de repaos.</p>
<p>Se scoborî în odaia lui și se trînti pe pat.</p>
<p>Dimineața pe la cinci ceasuri, se sculă, luă cu el o pătură, o așternu afară, sub fereastra de sus, în partea stângă a ușii din față cum intri pe din dosul școlii și se culcă.</p>
<p>Îi trebuia negreșit o pătură, îi era frică să nu răcească.</p>
<p>Aci pe această pătură îl găsirăm dimineața. Tot aci îl găsiră și inspectorul Crețu cu comisarul Atanasiu, când îl deșteptară din leșinul în care se prefăcea că a căzut.</p>
<p>PRIMELE CERCETĂRI</p>
<p>Am spus la început, că îndată ce inspectorul de poliție d. Crețu împreună cu comisarul, d. A-tanasiu, au văzut cadavrele, cel dintâi lucru a fost să înștiințeze pe prefectul capitalei despre cele petrecute.</p>
<p>Până la sosirea șefului însă, ei căutară a lua primele informațiuni pentru prinderea asasinului.</p>
<p>Înainte d’a intra în cercetările amănunțite, e de de datoria noastră a descrie în câteva rânduri atât pe inspectorul cât și pe comisarul de clasa II, ca unii care au venit cei dintâi la fața locului și care nu puțin au contribuit la descoperirea înspăimântătorului ucigaș.</p>
<p>- Inspectorul de poliție clasa II e un bărbat, a cărui vârstă nu poate să fie decât între 30 și 35 de ani.</p>
<p>Bun de tot, statura lui e de mijloc, e puțin gros și nu poartă de cât mustăți.</p>
<p>Ochii negri și umbriți de niște sprîncene dese, nu au acea putere d’a străbate în interiorul inimii.</p>
<p>Fruntea lui, nu tocmai mică, nu denotă totuși pe omul special poliției. Pe ea însă e lesne a se citi multe încercări și zadarnic ar căuta cineva să poată înșela pe acest gelos funcționar al ordinii și siguranței publice.</p>
<p>Caracterul d-lui Crețu e bun. El e milos, compătimește mult pe cei in mizerie și adesea bunătatea sa e atât de mare, încât pentru poliție, această calitate devine un defect.</p>
<p>Fiind dintr’o familie foarte nobilă, cu toate valurile lumii în care s’a legănat adesea, el a rămas tot nobil.</p>
<p>D. Crețu, cu totul incapabil pentru o poliție barbară, a cărei menire n’ar fi fost decât teroarea; e bărbatul cel mai nimerit pentru o poliție modernă, ca poliția nostră de azi.</p>
<p>Mult cugetător, nefăcând niciun pas fără a nu-l judeca mai întâi, se apropie mai mult de temperamentul german și în ocaziunile cele grele, are răbdarea proverbială a englezului.</p>
<p>Luptător aprig, după puterile sale, înpotriva guvernului trecut, el a probat neîntrerupt o statornicie neîntrecută.</p>
<p>O fi având păcate, nu tăgăduim; afară d’asta lumea e rea, ea trăiește din calomnie, ea nugăsește pe nimeni fără defecte, chiar în soare ea vede pete; noi însă știm că d. Crețu a ajuns inspector numai prin muncă și în scurtul interval de când a intrat in poliție, a dat deja probe de o capacitate neîndoielnică.</p>
<p>Lipsit cu totul de vanitate, de orgoliu și egoism îi place să vadă binele și dreptatea, vie ele de ori unde.</p>
<p>Crima din Tabăcari se petrecuse în circumscripțiunea lui, el se jurase că ucigașul va fi descoperit, avea amorul propriu, dar nu căuta deloc ca să întunece urmările celorlalti colegi ai săi.</p>
<p>Din potrivă, le venea în ajutor, dădea pe față opiniunile lui, puțin îi păsa dacă ucigașul va fi descoperit de dânsul sau de un altul; — dorința lui era ca ucigașul să fie prins.</p>
<p>D. N. Atanasiu e de asemeni un cormsar tânăr.</p>
<p>El are vârsta de 30 ani, și a intrat pentru prima oară în poliție la 15 Septembrie 1888.</p>
<p>Înalt, cu o barbă blondă, pe fața lui se citește bunătatea.</p>
<p>Ochii săi sunt expresivi și privirea-i adesea profundă.</p>
<p>Fără a avea aerul spionător, cu care erau înzestrați, în mare parte, foștii comisari de sub regimul trecut, d. Atanasiu ar pătrunde la cea dintâiu vedere chiar planurile cele mai ascunse ale pungașului celui mai iscusit.</p>
<p>Si după cum am spus, el e de curând intrat în poliție, el nu are încă toată experiența necesară, el nu s’a frământat încă bine în toate acele mistere care formează hrana poliției; — dar cu timpul suntem siguri că d. Atanasiu va deveni o adevărată necesitate pentru poliția capitalei.</p>
<p>Modul cum s’a devotat în descoperirea criminalului din Tabaci, ne-a făcut să avem această convingere.</p>
<p>Inspectorul Crețu după ce văzut înfiorătorul spectacol, se coborî jos și apropiindu-se de Ștefan aruncă asupra lui o privire plină de compătimire.</p>
<p>— Nu avea nici o frică, îi zise el; asasinii vor fi prinși, grație informațiunilor d-tale.</p>
<p>ÎI luă apoi de braț și-l duse în clasa I din aceeași școală.</p>
<p>— Trebue să ai curaj, amicul meu, îi zise din nou d. Crețu; e o nenorocire care face pe toată lumea să regrete și să plângă; fii asigurat însă că în timpul cel mai scurt ucigașii vor fi în mâinile noastre.</p>
<p>— Mi-e frică, ’mi-e frică... murmură Ștefan; mi se pare că-i văd încă pe asasini... cât erau de înfiorători!...</p>
<p>— Sărmanul băiat! exclamară câțiva asistenți.</p>
<p>— Poți să-mi spui dacă erau mulți? întrebă inspectorul.</p>
<p>— Trei, răspunse Ștefan.</p>
<p>— Erau înarmați cu cuțite, nu-i așa?</p>
<p>— Da, fiecare avea câte un cutit.</p>
<p>— Cam pe la ce oră crezi să se fi petrecut crima?</p>
<p>— Nu știu, dar trebuie să fi fost pe la ceasurile trei.</p>
<p>— Ce te face să crezi că ar fi fost ceasurile trei?</p>
<p>Cunoașterea exactă a orei când se săvârșește o crimă, e de un interes capital.</p>
<p>Ea folosește poliției ca să știe în ce parte să activeze mai mult urmăririle, căci cu cât timpul e mai lung de la comiterea crimei, cu atât omorîtorul ar putea să fie mai departe.</p>
<p>Un om de poliție trebuie să ia toate precauțiunile și cu cea mai mare iscusință să adune toate informațiunile necesare pentru a-și putea îndeplini greaua misiune, pe care funcțiunea sa i-o cere.</p>
<p>D. Crețu știa acest lucru; ceva mai mult, căuta ca orice informațiune să fie controlată.</p>
<p>— Îmi închipui, răspunse Ștefan, că trebuie să fi fost ceasul trei, de oarece am auzit trecând căruțele de la abator.</p>
<p>— Și d-ta te numești Ștefan?</p>
<p>— Da.</p>
<p>— Ești rudă, sau servitor la d. Venescu?</p>
<p>— Sunt nepot.</p>
<p>— Nepot! exclamă d. Crețu. De la început el avusese, dacă nu o bănuială, dar o idee. Un om care scapă din mâinile a trei asasini, prezintă totdeauna o importanță în bănuielile poliției.</p>
<p>Acest cuvânt însă de nepot, ștergea orice urmă de îndoială; el nu putea fi de cât ființa norocoasă, căreia D-zeu i-a scăpat viața, pentru a plânge veșnic pe cele două rude ale lui, omorîte intr’un mod așa de crud.</p>
<p>— Atunci cunoști bine pe persoanele omorîte? întreabă din nou inspectorul.</p>
<p>— Da, le cunosc.</p>
<p>— Poți să-mi spui anume cine sunt?</p>
<p>— Ungureanul se numește Avram, el e de mai mulți ani servitor la unchiul meu.</p>
<p>— Iar ceilalți ?</p>
<p>— Femeia cea mai tînără, e bucătăreasa, cealaltă e bunica mea, copilul...</p>
<p>Ștefan se opri, el se prefăcu că o durere prea mare îi înecă vocea.</p>
<p>— Copilul e rudă cu d-ta? haide, nu-ți pierde curajul, ești bărbat, nu te lăsa ca durerea să te biruiască așa de mult.</p>
<p>— Veniamin, îngână Ștefan suspinând, e vărul meu!... sărmanul Veniamin...</p>
<p>Toți asistenții tresăriră, prin inimile tuturor trecu un fior rece.</p>
<p>— Ai spus că au fost trei asasini, urmă d-nul Crețu.</p>
<p>— Da, răspunse Ștefan.</p>
<p>— Ce fel de oameni erau ei?</p>
<p>— Erau ungureni.</p>
<p>— Câteșitrei?</p>
<p>— Da, câteșitrei.</p>
<p>— N’ai cunoscut pe nici unul? Acești oameni trebuie să fi mai venit pe aici, căci altminteri cum ar fi putut ști că în pod se află banii?</p>
<p>Ștefan se văzu pentru un moment încurcat.</p>
<p>Această întrebare îl punea într’o poziție foarte dificilă.</p>
<p>Negreșit, un străin de casă n’ar fi venit să comită atâtea omoruri pe niște simple supozițiuni numai.</p>
<p>Trebuie să fi fost cineva care cunoșcea și odăile și locul unde se țineau banii.</p>
<p>Acel cineva nu putea fi necunoscut de Ștefan. D. Crețu a fost destul de dibaci, punându’i chestiunea de față.</p>
<p>Trebuia să răspundă, ori a cunoscut pe unul din ei, ori n’a cunoscut pe nimeni.</p>
<p>Dacă ar fi negat cu totul recunoașterea asasinilor, ar fi dat bănuieli, fie ele oricât de slabe.</p>
<p>Nu, el nu găsi deloc prudent a apuca pe acestă cale și se grăbi a răspunde:</p>
<p>— Da, am cunoscut pe unul din asasini.</p>
<p>Fața inspectorului până aci sombră, se lumină deodată.</p>
<p>Comisarul Atanasiu tresări. Ei erau deja pe urmele ucigașului.</p>
<p>— Și cum se numește asasinul pe care l-ai cunoscut:</p>
<p>— Ilie, răspunse Ștefan.</p>
<p>— Ilie! exclamară deodată și inspectorul și comisarul; Zici că se numește Ilie...</p>
<p>D. Crețu nu avu timpul să termine cel din urmă cuvânt și o trăsură oprindu-se la poartă, prefectul și cu directorul poliției săriră jos.</p>
<p>PREFECTUL ȘI DIRECTORUL POLIȚIEI</p>
<p>Prefectul poliției senumeșce Algiu. E un vechi militar, un colonel în statul major.</p>
<p>El a dat probe că e un profund cunoscător al artei militare și intrând în poliție sub guvernul Junimist, a căutat a fi demn de înalta funcțiune ce i s’a acordat.</p>
<p>Un omor, o crimă ca aceea din Tabaci, nu era un lucru mic, pentru un prefect care dovedind cu prisos o imparțialitate și un adevărat tact politic ca șef al poliției, trebuia să dovedească acum că știe să prindă pe un ucigaș, după cum într’un caz de răzbel ar ști să înconjoare o armată inamică.</p>
<p>D. prefect Algiu este un bărbat care unește în același timp loialitatea și sângele rece al militarului, cu acea șiretenie ascunsă necesară oricărui om de poliție, fie el chiar șeful suprem.</p>
<p>Condus totdeauna numai de principiul dreptății și al echiitățeii, el a introdus în poliția capitalei zelul de a munci și a răsplătit munca subalternilor săi prin înaintări perpetue.</p>
<p>E singurul prefect, care într’un timp așa de scurt, a ridicat așa de sus moralul poliției noastre.</p>
<p>În schimb, funcționarii săi îl iubesc prea mult și toate serviciile lor nu sunt făcute decât de o impulsiune naturală, căci funcționarul care se distinge e sigur că va fi înaintat.</p>
<p>Când d. Algiu se afla în fața cadavrelor, se înfioră și fața se schimbă de culoare.</p>
<p>Colonelul Algiu, bravul militar, el care a văzut câmpii întregi acoperite de cadavre, care de multe ori s’a găsit față în față cu moartea, n’a putut să stea rece, să nu tresară la vederea acelui crunt, înfiorător spectacol.</p>
<p>El lăsă ochii în jos și rămase câteva minute gânditor.</p>
<p>Sângele rece îi veni în curând.</p>
<p>— D-le inspector, întrebă prefectul pe d. Crețu fixându-1 puțin; ai putut culege informațiunile necesare ?</p>
<p>—N’am avut încă timpul, dar vă asigur, d-le prefect, că în curând voi fi pe urmele asasinilor.</p>
<p>—La ce oră s’a descoperit crima?</p>
<p>— Pe la cesurile 6 și jumătate.</p>
<p>— Ai putut dovedi ceva până acum?</p>
<p>— Da, d-le prefect.</p>
<p>— Ai observat, zise directorul poliției ai cărui ochi examinau pozițiunea cadavrelor; ca nimic să nu fie schimbat din starea existentă?</p>
<p>— Da, d-le director, răspunse inspectorul Crețu; am pus pe acest sergent să păzească ca nimeni să nu atingă vreun obiect.</p>
<p>— Cunoști persona care a descoperit cea dintâi crima și ai luat ceva măsuri în privința ei ?</p>
<p>— Da, domnule director, dar nu pot să am nici o bănuială, căci descoperitorul crimei e un copil.</p>
<p>— Un copil? întrebă prefectul cu un aer gânditor; observă bine d-le inspector, în chestiuni de acestea datoria poliției este să nu piardă nimic din vedere și să bănuiască până chiar însuși persona sa.</p>
<p>— Și directorul și inspectorul ar fi surîs, dar tonul cu care șeful poliției pronunțase aceste cuvinte era atât de aspru, încât și unul și altul simțiră o receală în corpul lor.</p>
<p>Prefectul știa bine că cea mai mică imprudență a poliției, ar putea fi fatală descoperirii asasinilor și de aceea căuta să impună subalterilor săi atențiunea cea mai mare, chiar pentru lucrurile cele mai neînsemnate.</p>
<p>Nu doar că nu avea încredere, că nu cunoștea bine valorea d-lui Crețu, dar față cu o crimă care va mișca țara întreagă, încrederea dispărea înaintea datoriei ce se restrângea toată asupra șefului poliției.</p>
<p>— Cum a dat acel copil, continuă prefectul, peste această crimă? al cui fiu este el?</p>
<p>Copilul este un elev de la această școală și venind mai de dimineață, a găsit pe un nepot al directorului acestei școli, un tînăr numit Ștefan.</p>
<p>— A.... urmă prefectul, tînărul despre care vorbești a dormit aci?</p>
<p>— Da, d-le prefect.</p>
<p>— Unde este acest Ștefan? întrebă directorul poliției adresându-se către comisarul Atanasiu.</p>
<p>—- E înăuntru în școală, pe o bancă din clasa I, răspunse comisarul.</p>
<p>— Să mergem la el să-l văd.</p>
<p>Prefectul se întoarse către director:</p>
<p>— Da, trebuie să vedem pe acest tînăr.</p>
<p>Prefectul și directorul, urmați de inspector și de comisarul Atanasiu, coborîră scările și intrară in clasă.</p>
<p>Ștefan avea aerul abătut, pe figura lui se vedea un fel de durere adâncă.</p>
<p>—Și ce are la mână? întrebă prefectul adresându-se inspectorului; îl văd legat și plin de sânge.</p>
<p>— Da, respunse d, Crețu, e rănit.</p>
<p>Prefectul se adresă după aceea comisarului zicându-i:</p>
<p>— D-le comisar, golește locul și nu mai lăsa pe nimeni să intre, afară de persoanele oficiale.</p>
<p>Comisarul se aplecă, șeful poliției se apropia de rănit și-l întrebă:</p>
<p>— D-ta te numești Ștefan ?</p>
<p>— Da, d-le Colonel.</p>
<p>— Te văd legat la mână, ce ai?</p>
<p>— Mi s'a tăiat trei degete.</p>
<p>— Și de către cine?</p>
<p>— De către ucigași... Vai! aș fi fost mai bucuros să fi murit și eu...</p>
<p>Ștefan pronunțând aceste cuvinte avea lacrimi în voce și lacrimi în ochi.</p>
<p>— Cum, d-ta ai văzut pe ucigași?</p>
<p>— Da, d-le colonel.</p>
<p>— Ai fost poate față la comiterea crimei?</p>
<p>— Vai! da, domnule Colonel; am văzut cu ochii mei căzând corpul bunicii mele...</p>
<p>— D-ta erai prin urmare sus, dormeai în odaia unde s’a petrecut crima?</p>
<p>— Nu, dormeam în odaia de alături.</p>
<p>— Și ai văzut pe asasini intrând?</p>
<p>— Nu ’i-am văzut când au intrat, dar m’am deșteptat de zgomotul cel mare.</p>
<p>— Asasinii au descărcat ceva arme? De unde provenea zgomotul de care vorbești?</p>
<p>— De la gemetele sfârșietoare ale ungureanului Avram.</p>
<p>— Bine, să vedem: D-ta dormeai, gemetele victimei te-au deșteptat; ce ți-ai închipuit în primul moment? Crezut-ai că ar putea să fie niște asasini?</p>
<p>Întrebările prefectului erau dese și scurte.</p>
<p>Sunt două căi pentru a dovedi un culpabil prin mijlocul interogatoriilor:</p>
<p>Sau a-l lăsa să-ți explice singur toate amănuntetele cunoscute de el și a completa detaliile sale prin întrebări făcute asupra lacunelor ce vezi că las în timpul povestirii, sau a’i face o mulțime de întrebări, a-l chestiona în toate privințele și a observa să nu rămâie nimic, fără a nu cere o explicațiune, o părere cel puțin a bănuitului.</p>
<p>Și în teză generală, în materie de crimă, până la descoperirea completă a asasinilor, bănuită e orice persoană, căreia i s'ar putea face o singură întrebare.</p>
<p>Importanța faptului impune această scrupulozitate.</p>
<p>Revenind la chestiune, prin modul cel dintâi lăsând pe bănuit să povestească singur tot ceea ce știe, se poate observa care sunt părțile ce evită de’a le lumina; dacă această trecere asupra unor indicii cunoscute de el, o face cu intențiune sau din nebăgare de seamă, ce simptome fiziologice sau psihologice se produc asupra lui, când i se atrage atențiunea asupra cutărui sau cutărui lucru și în cele din urmă, punându-l să repete de mai multe ori aceleași informațiuni, ce diferență există între diversele repețiri.</p>
<p>Din toate acestea, un agent dibaci al poliției poate trage o concluziune și forma mai mult sau mai puțin, o convicțiune oarecare.</p>
<p>În cazul al doilea, nelăsâdu-1 a răspunde nimic de la sine, făcând bănuitului asupra fiecărui punct câte o întrebare deosebită, ne putem folosi cu o confuziune din partea sa și putem observa dacă explicațiunile ce dă, sunt în legătură unele cu altele.</p>
<p>E foarte anevoie ca un culpabil, oricât de iscusit ar fi el, să nu se încurce în fața unui enorm număr de întrebări, mai cu seamă când el este luat în iuțeală, când nu i se lasă deloc timpul pentru a putea reflecta.</p>
<p>Numai adevărul singur este acela care ar sta neîncurcat și neclintit, oricât de mari ar fi forțările noastre spre a-l putea urni și întuneca.</p>
<p>Și cu toate astea s’a văzut oameni de ai poliției făcând întrebări, alergând după informațiuni, fără însă a cunoaște importanța acestor lucruri din cauză că nu posedă nici spiritul, nici finețea de a pătrunde în adâncul unui mister.</p>
<p>E un mister orice crimă, prin faptul că orice culpabil caută a se ascunde și că bănuielile poliției pot cădea asupra multor nevinovați.</p>
<p>Din acest punt de vedere, într’o descoperire ori ce pas al agentului polițienesc trebuie să fie făcut cu premeditare.</p>
<p>Principiul cercetărilor nu trebuie să fie acela că: am putea să descoperim ceva; ci acela, că trebuie să dovedim ceva.</p>
<p>D. Prefect, după cum vedem, a preferat să facă lui Ștefan mai multe întrebări și să tragă concluziunile din răspunsurile sale.</p>
<p>Felul chestiunilor ce-i punea, ne arată de asemeni că d. Prefect Algiu nu avea în vedere culegerea unor informațiuni numai, în el exista o bănuială și asupra acestui punct căuta să se lumineze.</p>
<p>Întrebarea ce pusese lui Ștefan dacă deșteptându-se de zgomotul ce se producea în odaia de alături, a crezut să fie niște asasini; avea o importanță mare.</p>
<p>În cazul afirmativ, i-ar fi cerut să se explice pentru ce a căutat să pătrundă în acea odaie, unde vedea cu ochii petrecându-se crima; pentru ce nu s’a încercat să găsească o scăpare pe fereastră, sau printr’un alt loc mai sigur, decât a se hazarda d’a trece printre cuțitele asasinilor și în fine, dacă intrând în odaia omorului, a luat ceva spre apărare.</p>
<p>Știa mai dinainte d. Algiu, că un om care știe că în odaia vecină se petrece o crimă, cu greu ar putea să aibă curajul spre a străbate în ea.</p>
<p>Ștefan a fost dibaci în privința acesata.</p>
<p>— Nu, d-le colonel, răspunse el; când m’am trezit, nu mi-am închipuit deloc că ar fi niște asasini; am crezut că Avram e bolnav și m’am dus să-i dau vreun ajutor.</p>
<p>— Ai deschis ușa și ai intrat prin urmare înăuntru?</p>
<p>— Da.</p>
<p>-— Atunci ai văzut pe ucigași?</p>
<p>— Da.</p>
<p>— Câți erau ei?</p>
<p>— Doi.</p>
<p>— Ce făceau chiar în momentul când ai intrat?</p>
<p>— Amândoi căutau să doboare pe sărmanul Avram.</p>
<p>Atunci te-ai convins pe deplin că sunt niște asasini?</p>
<p>— Negreșit.</p>
<p>— Ei bine, ai mai avut curajul ca să înaintezi ?</p>
<p>— Ce era să fac?</p>
<p>— Ai fi putut să te retragi iute, să închizi ușa, s’o baricadezi cu tot ce ai fi găsit în casă, să te duci apoi la geam și să strigi ajutor. Asasinii s’ar fi speriat și ar fi fugit.</p>
<p>— O! Dacă aș fi fost în mintea mea aș fi făcut astfel; dar în minutele acelea eram pierdut, aș fi trecut chiar prin foc, fără a mă mai gândi că la spatele meu e scăparea cea mai sigură. Eram zăpăcit, pierdut ca un om care se găsește deodată față în față cu moartea.</p>
<p>Apărarea aceasta era bună, cel puțin ea era admisibilă.</p>
<p>—- Ai dreptate, răspunse prefectul; ce-ai făcut așa dară?</p>
<p>— Am intrat în odaie, am văzut pe cei doi ucigași care împlântau cuțitul în corpul servitorului, disperat căutam o scăpare; fără să mai judec asupra pericolului, m’am aruncat spre scară.</p>
<p>— Și asasinii te-au lăsat ca să treci ?</p>
<p>— Ei erau ocupați cu Avram, nu putea să-l lase cu viață, pentru a veni asupra mea.</p>
<p>Directorul poliției încreți sprîncenele. Acestă explicațiune dădea mult de bănuit. Ștefan intra pe calea de-a motiva pentru ce anume ucigașii n’au putut ca să-1 omoare.</p>
<p>E un semn rău, e un început de dovadă asupra culpabilității.</p>
<p>— Deci ai putut scăpa, continuă prefectul; cum de n’ai dat atunci alarma?</p>
<p>— Nu, d-le colonel, nu eram scăpat, daca asasinii m’au lăsat ca să scobor scara, ei știau bine că la capul scării e un alt tovarăș al lor, care nu-mi va cruța viața.</p>
<p>— Ai fost întîmpinat de un altul prin urmare, cum ai scăpat și din mâna acestuia?</p>
<p>Bănuelile ce până aci planau asupra lui Ștefan, se împrăștiau din ce în ce.</p>
<p>Faptul că un alt asasin aștepta la scară, motiva pentru ce ucigașii de sus l’au lăsat să trecă, fără a sări asupra lui.</p>
<p>— Îndată ce acesta mă văzu, urmă Ștefan, ridică cuțitul și se repezi asupra mea. Atunci m’am aplecat și cuțitul său lovi în aer. Știam bine că nu mai puteam să scap. Ucigașul, îl văd parcă cu ochii lui holbați, se aruncă pentru a doua oră asupra mea; atunci cu curajul ce dă culmea disperării, pusei mâna pe cuțit, el însă trase cuțitul și atunci îmi tăie aceste trei degete.</p>
<p>Zicând aceste cuvinte, el arată mâna care era plină de sânge.</p>
<p>Pe fața tuturor se văzu un fel de compătimire, numai fruntea inspectorului Crețu rămase sombră.</p>
<p>Gânditor, el lăsă privirile în pământ.</p>
<p>— Și ucigașul s’a mulțumit tăindu-și numai degetele? reluă prefectul.</p>
<p>— Nu, desigur nu s’ar fi mulțumit; dar îndată ce a tras cuțitul, eu am urcat din nou scările cu toată iuțeala pe care mi-o dădea frica de moarte.</p>
<p>— Ceilalți doi erau tot sus?</p>
<p>— Da.</p>
<p>— De astă dată cel puțin ei au avut grijă să se scape de d-ta?</p>
<p>— Ei erau ocupați, omorau pe bunica și nu știu bine dacă m’au văzut când am intrat.</p>
<p>— Aprinsese vreo lumînare, fără îndoială?</p>
<p>— Nu.</p>
<p>— Atunci lucrau pe întuneric?</p>
<p>— În sală e o lampă care arde totă noaptea. Hoții au lăsat ușa deschisă, astfel lumina pătrundea înăuntru.</p>
<p>— Această lumină era mare ?</p>
<p>— Nu, ea era foarte mică, mai mult o licărire, cu toate astea suficientă pentru a se putea vedea unul pe altul.</p>
<p>— Zici că întorcându-te înapoi ai văzut pe hoți omorând pe bunica d-tale ?</p>
<p>— Da, d-le colonel.</p>
<p>— Ai intrat iarăși în odaia de de culcare, nu-i așa?</p>
<p>— Da.</p>
<p>— Ce-ai făcut acolo?</p>
<p>— M’am dus la fereastră, am deschis-o, și am sărit pe șopron. De acolo am sărit jos.</p>
<p>— De astă-dată cel puțin, observă prefectul, trebuia să te duci să dai alarma, să deștepți lumea; sergentul de post, în tot cazul, te-ar fi auzit, ar fi venit în ajutor și asasinii ar fi fost prinși. D-ta ce-ai făcut?</p>
<p>— Îndată ce am căzut jos, am rămas în nesimțire, până ce niște domni au venit mai acum un ces și m’au deșteptat din acel somn de groază. D-zeul meu! exclamă apoi Ștefan; ei au ucis și pe vărul meu, pe micul Veniamin, pe fratele meu!...</p>
<p>Zicând aceste cuvinte, asasinul duse mâna la ochi și se prefăcu că plânge.</p>
<p>Prefectul se întoarse către acei care îl înconjurau și trăgându-i la o parte le zise :</p>
<p>— Cum vi se pare acest tînăr ?</p>
<p>— În aparență, răspunse directorul poliției, prezintă multe bănuieli, în fond el pare să fie un nevinovat.</p>
<p>— D-le Crețu, se adresă după aceea prefectul către inspector; crima s’a petrecut în circumscripțiunea d-tale, mai mult ca oricine ești responsabil; eu contez pe capacitatea d-tale și te rog a-ți pune toate silințele pentru a dovedi pe asasini.</p>
<p>— Și eu vă rog, d-le prefect, să-mi dați voie a vă asigura, că până diseară chiar vă voi prezenta pe adevăratul asasin.</p>
<p>Abia termină d-nul Crețu cel din urmă cuvînt și ușa școlii deschizându-se, d. judecător de instrucție Pap, d. prim-procuror Boldur Voinescu și d. procuror Marinescu intrară înăuntru.</p>
<p>PARCHETUL</p>
<p>— Așa dară, astă noapte s’a petrecut aci un omor? întreabă d. Boldur Voinescu.</p>
<p>— Da, răspunse prefectul, e o crimă dintre cele mai îngrozitoare.</p>
<p>— E o femeie asasinată? întreabă judecătorul de instrucțiune Pap.</p>
<p>— Sunt două femei, răspunse directorul poliției d. Cârlova.</p>
<p>— Două femei! exclamă câte și trei magistrații.</p>
<p>— Omorîte în modul cel mai oribil, continuă prefectul; și afară de aceste două victime, mai este încă un ungurean și un copil de 8 ani.</p>
<p>— Oribil! să vedem mai întâi cadavrele, zise d. procuror Marinescu care tocmai fusese de serviciu în noaptea aceea.</p>
<p>—Iar acest tînăr cine-i? întreabă judecătorul de instrucțiune,</p>
<p>— E o rudă cu doi din asasinați, răspunse inspectorul Crețu.</p>
<p>— El n’a fost aci astă noapte, observă judecătorul de instrucție; locuiește desigur în altă parte ?</p>
<p>— Din potrivă, răspunse prefectul; a fost martor la comiterea crimei și n’a scăpat, pe cât se pare, decât pintr’o minune d’a nu fi omorît.</p>
<p>— Atunci se limpezește afacerea, cu ajutorul acestui tînăr ne va fi foarte lesne ca să putem prinde pe asasini zise primul-procuror.</p>
<p>— Tânărul ar putea să ne dea mai multe informațiuni, prin ajutorul cărora justiția se va pune cu înlesnire pe urmele asasinilor, urmă judele de instrucțiune.</p>
<p>— Îi văd legat la mână, observă d. procuror Marinescu; a fost poate o luptă între ei și asasini?</p>
<p>— Da, răspunse directorul poliției; norocul însă l’a ajutat, căci e singurul care a scăpat cu viață dintre toate persoanele care locuiau în aceste case.</p>
<p>— Și o fetiță de 4 ani, întrerupse inspectorul Crețu. Ea s’a găsit dormind în pat și acoperită cu un cearșaf.</p>
<p>— Și unde-i acea fetiță? întreabă judele de instrucțiune?</p>
<p>— Am dat-o în îngrijirea unei femei, nu puteam s’o las acolo, căci s’ar fi speriat la vederea cadavrelor.</p>
<p>— Să mergem sus, zise d. Pap: trebuie să vedem mai întâi cadavrele și dispozițiunea locului, pe urmă vom supune la un interogatoriu minuțios pe acest tânăr. Se pare a fi puțin speriat, d-le prefect, nu-i așa? ar fi bine să i se aducă ceva de la farmacie pentru rana de la mâini.</p>
<p>Să fie cât se poate de bine menajat prin ajutorul său, vom fi scutiți d’a căuta mult timp pe omorâtori.</p>
<p>— D-le Atanasiu, se adresă prefectul către comisarul care era prezent; îngrijește d-ta de acest tânăr.</p>
<p>Parchetul și poliția urcară în etajul de sus.</p>
<p>Aceiași milă aceiași groază pe care o simțiră toți ceilalți care văzuseră acele patru cadavre, a trebuit să simtă și acești trei magistați la vederea înfiorătoarei priveliști.</p>
<p>— Nu părea că n’a fost mână omenească, care a putut să lovească cu atâta cruzime o inimă atît de tirană, de sălbatică, n’ar fi putut exista nici chiar în pieptul unui tigru.</p>
<p>— S’a observat, întrebă judele instructor, ca nimeni să nu fi luat ceva de aici?</p>
<p>— Da, d-le judecător, răspunse inspectorul Crețu, am dat ordin ca nimeni să nu se atingă chiar de obiectul cel mai mic. Totul e în starea în care a fost.</p>
<p>Cei doi procurori după aceea împreună și cu judecătorul de instrucțiune, începură să examineze cadavrele.</p>
<p>Toate probabilitățile făceau a se vedea că asasinii nu puteau fi decât cel puțin doi la număr.</p>
<p>Leziunile după cadavre nu erau aceleași, loviturile prezentau o diferență prea mare unele de celelalte.</p>
<p>Mai mult încă se vedeau tăieturi, care nu păreau a fi făcute cu un același cuțit.</p>
<p>Procurorii și judecătorul, chemați de poliție trecură într’o altă odaie.</p>
<p>Aci văzură un pat gol.</p>
<p>Cine dormea pe acest pat? întrebă judele instructor?</p>
<p>Copilița de patru ani, despre care v‘am vorbit, răspunse d. Crețu; ea se numește Lucreția, este sora copilului asasinat și fica d-lui Venescu, care-i dus la Giurgiu împreună cu soția lui de aproape o lună.</p>
<p>— Mobilul crimei e desigur furtul? întrebă d. Boldur Voinescu, procurorul general de pe lângă tribunalul de Ilfov.</p>
<p>— Da, d-le prim-procuror, răspunse inspectorul Crețu.</p>
<p>— Poți să-mi spui d-ta, dle inspector, dacă hoții au furat numai bani, sau și ceva obiecte de valoare? întrebă judecătorul de instrucțiune.</p>
<p>— Până acum n’am putut dovedi decât furtul de bani. În tot cazul, nu cred ca hoții să fi luat cu ei și ceva obiecte, răspunse d. Crețu cu oarecare convincțiune.</p>
<p>— De unde deduceți aceasta?</p>
<p>— Din faptul că nimic din casă nu este răscolit, tot ce se vede e numai o simulare, pentru a înșela justiția.</p>
<p>— Și care-i aproximativ suma care se crede a fi furată?</p>
<p>— Din ceea ce am putut constata, deși nu pot să garantez de exactitate, e 2000 de lei ai d-lui Alexandru Venescu, directorul acestei școli și vreo 440 de florini ai nenorocitului servitor, al cărui cadavru l’ați văzut lângă ușa din odaia cealaltă.</p>
<p>— Iată, arătă d. procuror Marinescu; se văd mai multe picături de sânge pe acest pat, desigur asasinii au venit să omoare și pe acestă copilă.</p>
<p>— Atunci pentru ce n’au omorît’o? obiectă d. Boldur Voinescu.</p>
<p>— Lucrul se explică foarte lesne, răspunse judecătorul de instrucțiune; ai venit de sigur hotărît ca să omoare, văzând-o însă că doarme, i-au lăsat viața.</p>
<p>— Adevărat, dar copila s’ar fi putut deștepta imediat după fuga asasinilor, ea ar fi început să plângă și cum nu era nimeni ca să-i răspundă, ar fi țipat din ce în ce mai tare.</p>
<p>— Ei bine, ce ar fi fost cu asta? observă d. Pap, primului-procuror. Un copil mic, care țipă, niciodată nu poate da o bănuială.</p>
<p>— Observați însă cerșaful, zise d. Boldur Voinescu; e peste tot plin de sânge.</p>
<p>— Desigur, răspunse d. Marinescu; au pus mâna pe cerșaf și astfel s-a umplut de sânge.</p>
<p>— Să admitem, reluă primul-procuror; cum se face însă că cerșaful e peste tot plin de sânge? Nu vedeți d-vostră că chiar pe dosul cearșafului peste care copila dormea, sunt pete mari de sânge ?</p>
<p>— Cum explici d-ta aceasta? întrebă judele instructor.</p>
<p>D. prim-procuror rămase câte-va secunde gânditor.</p>
<p>— Nu pot să-mi închipuiesc alt-fel, de cât numai că unul din asasini a luat pe copilă în brațe împreună cu cerșaful.</p>
<p>— Ar fi ceva curios ipoteza aceasta, răspunse d. Pap. Pentru ce ar fi luat pe copilă în brațe?</p>
<p>— De sigur pentru ca s’o adoarmă răspunse d. Crețu, în sufletul căruia bănuiala ce avea de la început, creștea din ce în ce.</p>
<p>— Ca s’o adoarmă! exclamară deodată și d. Marinescu și judele de instrucțiune ; un asasin care cu o mână omoară și cu cealaltă leagănă pe un copil ca să-1 adoarmă!...</p>
<p>— După părerea mea, urmă d. Crețu; totul se poate. Sunt capricii chiar și la asasini, se găsesc dintre dânșii care omoară fără remușcare un copil de opt ani, fiindcă ar putea să-l denunțe și care găsește o adevărată crimă ucigând pe un altul a cărui etate n’ar putea să-i facă nici un rău. Asasinul de noapte a fost unul dintre aceștia. Observațiunea d-lui prim-procuror mă face să cred aceasta.</p>
<p>Cei doi magistrați dădură din umăr.</p>
<p>Judecătorul de instrucțiune începu după aceea să caute prin toate părțile, ca să găsească ceva uitat sau lăsat de către asasini. O batistă, un nasture, obiectul cel mai mic de la ei, ar fi folosit mult anchetei. Căutările magistratului însă au fost zadarnice. El n’a putut să găsească nimic, absolut nimic.</p>
<p>— Toată speranța ne rămâne la tânărul rănit, zise d. Pap. El, care a văzut pe asasini și cu care s’a luptat chiar, poate să ne informeze.</p>
<p>Pe când persoanele de mai sus coborau scările, prefectul se adresă către inspectorul Crețu :</p>
<p>— D-le inspector, de la această descoperire atîrnă onoarea poliției, te rog dar înc-o-dată a face tot posibilul pentru a prinde pe asasini. Informațiunile date de tânărul Ștefan îți vor fi de un mare folos.</p>
<p>— O, dacă nu ar fi tânărul, am putea să tot căutăm pe asasini...</p>
<p>— Crezi?</p>
<p>D. Crețu era gata să răspundă, să-și arate bănuiala; dar deodată îi veni o idee prudentă și tăcu din gură.</p>
<p>INTEROGATORII</p>
<p>Procurorii, judecătorul de instrucțiune, împreună cu prefectul, inspectorul Crețu, comisarul Atanasiu și alte câteva persoane oficiale, intrară în sala în care se afla Ștefan Venescu.</p>
<p>Judecătorul de instrucție, fu cel dintâi care începu a-i lua interogatoriul.</p>
<p>— D-ta te numești Ștefan Venescu, ești nepotul d-lui profesor Venescu și rudă cu două victime, nu-i așa?</p>
<p>— Da, d-le.</p>
<p>Judele de instrucțiune voia să treacă cât mai repede peste părțile care le cunoștea deja.</p>
<p>— Te-ai trezit noaptea, continuă magistratul, de zgomotul ce se producea în odaia vecină, te-ai sculat și intrând ai văzut pe doi din hoți asasinând pe ungureanul.</p>
<p>— Da.</p>
<p>— Ai căutat să fugi, ai scoborît scara fără ca hoții să vie asupra d-tale, iar la capătul scării ai întâlnit pe un alt hoț, care a voit să te lovească cu cuțitul. Ai pus mâna pe cuțit și el strângându’l ți-a tăiat degetele.</p>
<p>— Da, d-le.</p>
<p>— Te-ai întors atunci îndărăt, hoțul de jos nu s’a luat după d-ta, ai străbătut din nou prin camera unde se petrecea omorul, i-ai văzut omorînd pe bunica d-tale, ei nu te-au văzut, sau văzându-te te-au lăsat să treci, fiind că erau ocupați; atunci ai intrat din nou în odaia d-tale, ai deschis fereastra și ai sărit jos fără să ți se întâmple nimic.</p>
<p>— Distanța de la șopron până jos nu e tocmai mare, răspunse Ștefan.</p>
<p>— Bine, nimeni nu zice altminteri, cu toate că multe din fapte au aparența imposibilității. Cum ai căzut jos, ai stat acolo până dimineața.</p>
<p>— Da, până când niște domni au venit de m’au trezit.</p>
<p>Judecătorul de instrucțiune se intoarse către celelalte persoane și le zise încet:</p>
<p>— Acest tânăr prezintă multe bănuieli. E ceva extraordinar în declarațiunea lui.</p>
<p>— Ce bănuială am putea să avem asupra unui tânăr, mai mult copil și mai cu seamă rudă de aproape a unor victime! răspunse d. Marinescu.</p>
<p>— Nu zic că el ar putea să fie asasinul, totuși s’ar putea admite, deși cu greu, ca el să fie în înțelegere cu asasinii.</p>
<p>După aceste cuvinte se întoarse din nou către Ștefan:</p>
<p>— Pentru care scop crezi d-ta, că hoții au omorît atâtea ființe? Pentru ca să fure, nu-i așa?</p>
<p>— Ei bine, unchiul d-tale avea parale aci în casă?</p>
<p>— Îmi închipui că trebuie să fi având.</p>
<p>— Dar nu știi ce sumă anume?</p>
<p>— Nu, deși unchiul meu mă iubește ca pe copilul său, căci el m’a crescut și m’a învățat; n’a venit însă niciodată ocaziunea ca să’l întreb în privința aceasta.</p>
<p>— Copilița de 4 ani s’a găsit în viață, pentru ce hoții n’au omorit’o și pe dânsa? care-i părerea d-tale?</p>
<p>— Eu cred că verișoara mea dormea, și prin urmare nu era nici o nevoie ca s’o mai omoare.</p>
<p>— Se văd însă picături de sânge și cerșaful peste care ea dormea e de asemenea plin de sânge; aceasta indică că ucigașul a trebuit s’o ia în brațe.</p>
<p>— De, d-le, ce pot să vă răspund? am spus tot ce am văzut, mai mult nu știu.</p>
<p>— O, da, el e nevinovat! îngână primul procuror în limba franceză.</p>
<p>— Vom vedea acum, răspunse judecătorul de instrucție întorcându-se către el; ne vom convinge mai bine confruntându-l cu cadavrele.</p>
<p>Judele instructor se întoarse după aceea către Ștefan și-i zise:</p>
<p>— Fii bun d-le și vino cu mine să-mi arăți unde se găseau hoții, în momentul când d-ta ai trecut pe lângă ei. Avem mare nevoie să cunoaștem aceasta: o să fii bun să mai dai de asemeni și câteva explicații asupra cadavrelor.</p>
<p>— Oh! nu! nu! nici o dată n’aș avea acest curaj! Să văd cu ochii pe bunica mea moartă, ea, care a fost pentru mine ca o mumă, pe care am lăsat-o aseară sănătoasă și veselă... să văd pe vărul meu ucis, pe micul Veniamin, pe acest frate iubit... nu, d-le, aș muri de durere la vederea lor... v’aș servi cu plăcere, e datoria chiar, e sângele nevinovat al rudelor mele, care mă împinge să vă dau tot ajutor pentru descoperirea tâlharilor, dar ca să mai intru în acea odaie, e ceva peste puterile mele, iertați-mă... nu pot... nu pot...</p>
<p>Pronunțând aceste cuvinte, Ștefan a căutat să dea vocii sale un accent disperat și plin de durere.</p>
<p>Asistenții rămaseră pătrunși și toți aveau convincțiunea că tânărul Venescu niciodată nu putea să fie nici asasin, nici cel puțin complice.</p>
<p>Singur d. Crețu rămase nestrămutat în bănuiala sa.</p>
<p>Ceva mai mult, acest tânăr inspector a putut descoperi în vocea lui Ștefan un ce nenatural, el pătrunse până în fundul inimii sale și văzu că cuvintele dureroase nu erau decât niște cuvinte îmbrăcate într’o subțire haină a durerii.</p>
<p>Aș fi nedrept dacă aș căuta să nu recunosc meritul acestui inspector în descoperirea de față și cu toate că mi-a fost vrăjmaș; aș fi prea mic de suflet, dacă nu aș regreta depărtarea sa din poliție, căci se asigură, în momentul când scriu, că din cauza unor ignobile interese politice, pentru a-și face loc răzbunarea unei persoane înalte d. Crețu și d. Grand trebuie să fie sacrificați și înlocuiți cu două alte persoane.</p>
<p>Judecătorul de instrucțiune nu mai stărui ca să confrunte pe Ștafan cu cadavrele.</p>
<p>El se mulțumi a-i mai face numai următoarele întrebări:</p>
<p>— Zici că asasinii au fost în număr de trei?</p> 
 <p>— Cel puțin eu unul nu am văzut decât trei.</p>
  <p>— Foarte bine, dacă ai vedea pe vreunul din ei, ai putea să-l recunoști, nu-i așa?</p>
<p>— Nu numai atât; d-le judecător, întrerupse inspectorul Crețu; dar d-lui cunoaște chiar pe unul din ei.</p>
<p>— Cum! cunoaște pe unul! exclamă deodată judele de instrucțiune.</p>
<p>— Da, d-le, răspunse Ștefan; unul din asasini îmi este bine cunoscut.</p>
<p>— Și care anume din cei trei?</p>
<p>— Cunosc pe acela care a fost la capul scării și care mi-a tăiat degetele.</p>
<p>— L’ai mai vădut și altă-dată?</p>
<p>— Da, d-le.</p>
<p>— Cum, unde și cu ce ocaziune? întreabă judecătorul de instrucție cu nerăbdare.</p>
<p>— Îl cunosc de acolo că el venea adesea la servitorul nostru Avram.</p>
<p>— Era prieten cu el?</p>
<p>— Era bun prieten, adesea se plimbau amândoi. Alaltăieri chiar, Avram trebuind să se ducă la minister cu niște hârtii, a fost acompaniat de acest ungurean.</p>
<p>— A, era ungurean, și ceilalți asasini erau desigur tot ungureni.</p>
<p>— Da.</p>
<p>— Cum se numește acest prieten al servitorului Avram, poți să ne spui aceasta?</p>
<p>— Se numește Ilie Lazăr.</p>
<p>— Știa dânsul că Avram avea parale?</p>
<p>— Știa fără îndoială, căci am auzit singur când acesta i-a cerut ca să-1 împrumute.</p>
<p>— Bine, foarte bine! exlamă judecătorul.</p>
<p>Pe fața tuturor celorlalți se descria o bucurie enormă; declarațiunile din urmă ale lui Ștefan nu mai dădeau nici o bănuială asupra prinderii asasinilor.</p>
<p>— Știi d-ta cam pe unde locuia acest Ilie? Întreabă prefectul poliției.</p>
<p>— Pe cât mi se pare, răspunse Ștefan; era servitor un boer oarecare.</p>
<p>— Dar nu știi anume locul?</p>
<p>— Nu, cred că prin Foișor.</p>
<p>— Îți mulțumesc tinere, răspunse judecătorul. Întorcându-se apoi către șeful poliției; îi zise:</p>
<p>— Veți fi bun d-le prefect, a da ordin să se adune toți ungurenii din localitate și din împrejurimi spre a-i confrunta cu acest tânăr. Veți căuta de asemenea a se găsi acel Ilie Lazăr. Pe de altă parte trebuie să telegrafiem pe la toate autoritățile administrative, pe la toate stațiile și pe la porturi, a opri și aresta pe orice ivdivid, care s’ar părea suspect și-ar avea semnalmentele ce ne va da d. Ștefan.</p>
<p>OPINIUNEA LUI DIM MORUZI</p>
<p>ȘI A</p>
<p>MEDICULUI LEGIST</p>
<p>Vestea despre această îngrozitoare crimă se împrăștiase iute în întreaga capitală.</p>
<p>Toată lumea nu vorbea decât de cele patru victime.</p>
<p>Toți se interesau și se întrebau, dacă omorîtorii au fost cumva descoperiți.</p>
<p>Din toate părțile alergau bărbați, femei și copii spre locul crimei.</p>
<p>Fiecare voia să vadă cadavrele și să afle ceva nou.</p>
<p>Pe fața oricui se vedea zugrăvită durerea.</p>
<p>Bucureștii era prosternat.</p>
<p>Mii de oameni se adunară în fața școlii. Circularea trăsurilor pe acolo era chiar imposibilă.</p>
<p>Trotuarul, drumul și cheiul Dâmboviței, până în depărtare, erau îndesate de lume.</p>
<p>Procurorul dăduse ordin ca să închidă porțile de la curtea școlii și să nu lase pe nimeni a mai intra înăuntru.</p>
<p>În timpul însă când sus se făcea ancheta, o trăsură reușește a străbate prin mijlocul mulțimii și se oprește la școală.</p>
<p>Un om scurt, gros, cu o frumoasă barbă neagră sări jos din birjă.</p>
<p>Era d. Dimitrie Moruzi, fostul prefect de politie.</p>
<p>Cu tot ordinul expres al parchetului, se înțelege de sine și că jandarmii care păzeau intrările, cunoscând cine-i persoana care venea, îi deschise porțile lăsându-1 să intre.</p>
<p>D. Moruzi străbătu iute în sala unde se făcea ancheta.</p>
<p>Fiind bun prieten cu prefectul Algiu, a fost bine primit.</p>
<p>— Să vedem d-le Moruzi, îi zise actualul șef al poliției; ce opiniune îți dai d-ta asupra acestei crime?</p>
<p>Pe scurt apoi, d. colonel Algiu, arătă informațiunile ce a putut culege până în momentul acela.</p>
<p>Oricine a cunoscut pe d. Moruzi, pe acest membru autorizat al partidului trecut și care mie unuia a căutat să-mi facă mult rău pe când era prefect, în cât fusei silit a fugi din țară; — oricine a cunoscut zic, nu ar putea să tăgăduiască că d. Dimitrie Moruzi nu e un bărbat de o inteligență foarte mare.</p>
<p>Greșelile sale, greșeli enorme și neiertate, au fost făptuite, sunt sigur, independent de voința sa.</p>
<p>Și el ca și bătrânul Brătianu, e fost înconjurat de oameni trădători și oricât mi-ar fi de inamic sunt silit a recunoște că d. Moruzi întrunește în el, pe lângă o inteligență profundă, si o bunătate enormă.</p>
<p>— Să vedem, zise fostul șef al poliției, pe unde a trebuit să intre hoții? Oricât de inocent pare a fi acest tânăr, totuși declaratiunile lui dau mult de bănuit.</p>
<p>Adresându-se după aceea către Ștefan:</p>
<p>— Ucigașii au intrat pe ușă, nu-i așa tinere?</p>
<p>— Da, d-le, eu unul așa cred, dar nu pot să vă asigur, căci nu i-am văzut intrând.</p>
<p>— Fii bun și vino cu mine până afară.</p>
<p>Ștefan se supuse.</p>
<p>D. Moruzi se întoarse către prefectul poliției.</p>
<p>— Mă rog, când s’a descoperit crima, ușa aceasta s’a găsit închisă ?</p>
<p>— Da, răspunse inspectorul Crețu; era închisă numai cu clanța.</p>
<p>— Iar cheia ușii unde s’a găsit?</p>
<p>— Aici unde o vedeți, în gaura ușii.</p>
<p>D. Moruzi se adresă către Ștefan :</p>
<p>— D-voastră dormeați noptea cu ușile deschise?</p>
<p>— Nu, le închidem în totdeauna.</p>
<p>— Astă noapte au fost de asemenea închise?</p>
<p>— Da, eu singur le-am închis.</p>
<p>Ștefan Venescu nu se gândi la consecințe, când făcu mărturisirea aceasta.</p>
<p>— Ai putea să-mi spui atunci cum se face că cheia se găsește în ușă?</p>
<p>— De sigur că omorîtorii a pus-o aci.</p>
<p>— Foarte bine, dar pe unde au intrat omorîtorii, căci ușa nu se vede forțată?</p>
<p>— Poate că ei au intrat și s’au ascuns înăuntru, înainte d’a se închide ușile.</p>
<p>— Se poate, dar lucrul e foarte greu de admis. S’ar fi temut a nu fi văzuți de cineva.</p>
<p>— Se mai poate iarăși, continuă Ștefan, ca hoții să fi intrat prin fereastra beciului.</p>
<p>— Dar văd că fereastra are fiare, cred că ar putea să încapă un om printre ele?</p>
<p>— Desigur, mai cu seamă că văd două fiare care sunt îndoite.</p>
<p>— În ceea ce privește îndoitura fiarelor, răspunse d. comisar Atanasiu; un preot care-i profesor la această școlă, mi-a spus că ele a fost astfel. Acesta provine de acolo, că în timpul iernii lemnele se băgau în beciu prin fereastra de față.</p>
<p>Se apropiară cu toții de acea fereastră.</p>
<p>Deschizătura între cele două ferestre într-adevăr e destul de mare. Un om ar fi putut să intre.</p>
<p>Bănuiala prin urmare ce aruncase la început observațiunea fostului prefect de poliție, dispăru din inimile magistralilor prezenți.</p>
<p>D. Moruzi însă merse mai departe.</p>
<p>— Să vedem, zise el; hoții au trebuit mai întâiu să sară pe această treaptă de zid care se vede sub fereastră. Acolea praful e aproape de patru degete grosime, s’ar fi văzut prin urmare oarecare urme. Să admitem de asemeni că ar fi sărit deodată jos în beci, ceea-ce e imposibil; ei bine și aici ar trebui să se vadă ceva urme.</p>
<p>Ștefan se găsi în încurcătura cea mai mare.</p>
<p>Parchetul, cu toate astea, tot nu găsi cu cale a-l bănui.</p>
<p>Faptul că cunoștea pe unul din ucigași, că-i știa chiar numele, nu lăsa magistraților nici o îndoială asupra inocenței acestuia.</p>
<p>D. Moruzi însă își exprimă convincțiunea sa netă că asasinul, sau unul dintre asasini, nu poate fi decât tânărul Ștefan Venescu.</p>
<p>— Da, da, el știe! îngână în sine inspectorul Crețu.</p>
<p>În timpul când se făceau aceste cercetări, sosi și medicul legist, d. dr. Alexian.</p>
<p>Trecem peste cercetările medicale făcute asupra celor patru cadavre.</p>
<p>Ele prezintă pentru noi o importanță prea mică și afară d’asta am arătat chiar la începutul acestei cărți rănile aflate pe fiecare cadavru.</p>
<p>Să venim la Ștefan.</p>
<p>— Cum te-ai tăiat la degete? întrebă d. dr. Alexian.</p>
<p>— Pe când unul din hoți, răspunse acesta; se aruncase asupra mea, eu i-am apucat cuțitul ca să mă apăr, atunci el l’a tras și mi-a tăiat trei degete.</p>
<p>— Unde s’a petrecut aceasta?</p>
<p>— Chiar la capul scării de jos.</p>
<p>— D-ta erai prin urmare mai sus decât ucigașul?</p>
<p>— Da, el venea cu două trepte mai jos de mine.</p>
<p>— Cum ținea cuțitul când l’a ridicat ca să te lovească?</p>
<p>— Frica cea mare nu m’a lăsat ca să observ toate aceste lucruri. Cu toate astea era un cuțit puternic, mi-aduc aminte că abia am putut să-l cuprind în mână.</p>
<p>— Fii bun și dă-mi puțin mâna.</p>
<p>Medicul legist observă cu multă atențiune tăieturile de la degete.</p>
<p>D. dr. Alexian, e un om cu multă experiență și cu profunde cunoștințe în materii de felul acesta.</p>
<p>Cu greu, prin urmare, ar putea cineva ca să-l înșele.</p>
<p>— Așa dar, întrebă judele de instrucțiune; care-i opiniunea d-vostră, d-le d-tor?</p>
<p>— Opiniunea mea este după toate probabilitățile ce prezintă tăieturile, că ele nu puteau fi făcute în felul cum ne arată tânărul.</p>
<p>— De, mai știu și eu, răspunse Ștefan; eram zăpăcit în minutele acelea, poate că cuțitul să fi fost mai mic și eu să-l fi apucat alminteri. După atâta groază și durere, cine poate să-și mai aducă aminte...</p>
<p>Și cu toate astea parchetul tot nu l’a bănuit încă!...</p>
<p>VĂRSAREA VINULUI</p>
<p>Îndată ce d. Crețu rămase singur, îi făcu următoarele întrebări:</p>
<p>— Cum s’ar fi putut ca hoții să omoare pe acel copil în etate numai de opt ani, și să lase în viață pe acesta, mai cu seamă când Ilie, unul din ucigașii presupuși îl cunoștea și prin urmare era sigur că va fi denunțat? Cum s’ar putea admite că dintre atâtea ființe să nu scape decât acela tocmai care prezenta mai mult pericol ucigașilor și a căruia moarte, prin urmare, ar fi fost cea mai mare siguranță pentru ei? Nu-i apoi ceva mitologic pretențiunea lui că a trecut pe dinaintea hoților, tocmai în momentul când aceștia omorau pe servitor, că a coborât scara, că acolo era un alt hoț, că i-a prins cuțitul, că s’a reîntors iarăși înapoi, că de astădată hoții de sus omorau pe bătrâna Lolascu, că a intrat în odaia lui, că a deschis fereastra și a sărit jos? și toate astea s’au petrecut înaintea unor hoți, care nu cruțau viața copilului cel puțin; iar pe el, omul cel dintâi care ar fi putut să-i denunțe, l’au lăsat cu viață!... De sigur mizerabilul își bate joc de noi.</p>
<p>D. Crețu rămase câte-va minute gânditor.</p>
<p>— A fi om al poliției, își zise el; ar zice cineva că e lucrul cel mai ușor și cu toate astea câtă greutate în fond! să alergi ziua și noaptea, să plănuiești chiar când dormi, dacă iți mai rămâne timpul ca să dormi; să bănuiești totul; să străbați cu vederea chiar printre zidurile cele mai mari; să citești în ochii și în sufletul unui om; să deosebești pasul unui tânăr de pasul unui bătrân după zgomotul ce produce; să vezi prin întuneric; să ai totdeauna în seltarul tău un testament și moartea să nu fie pentru tine decât un lucru secundar, față cu datoria ce ai către societate.... Poliția, iată misterul cel mai mare!...</p>
<p>D. Crețu duse mâna la frunte.</p>
<p>— Venescu, îngână el; rudă cu victimele, nepot al profesorului și asasinul în același timp! Nenatural, neadmisibil și cu toate astea destul de posibil...</p>
<p>Ideile, închipuirile se rostogoleau cârduri, cârduri în mintea inspectorului. îndoiala cu siguranța se loveau cumplit și aproape la fiecare minut.</p>
<p>Ieși afară și examină locul unde Ștefan pretindea că a sărit. Nu văzu nimic care să probeze o căzătură.</p>
<p>Se sui sus pe șopron, căci de pe terestră, acolo a sărit întei Ștefan; dar ș’aci nimic, nici o urmă de picior, nici o picătură de sânge.</p>
<p>Cum ar fi fost posibil aceasta, câpd sângele curgea ?</p>
<p>Tot cu aceeași minuțiozitate examină fereastra după care a sărit.</p>
<p>Cel puțin aci trebuia să se vadă sânge, căci sărind a trebuit mai întâi să deschidă fereastra si admițând că fereastra a fost deschisă, totuși a trebuit să  puie mâna pe ceva. Neapărat prin urmare, aici trebuia să fie urme; — ei bine, nici o singură picătură.</p>
<p>Curios de tot mai era apoi pătura pe care s’a găsit.</p>
<p>Ce căuta acea pătură afară? cine o pusese și pentru ce ar fi pus-o? Mai mult încă, ea era așternută în toată întinderea ei, și venea tocmai sub ferestră.</p>
<p>— Nu, Ștefan n’a sărit pe fereastră, el a ieșit pe ușă! Își zise inspectorul Crețu.</p>
<p>Se duse din nou la el și începu să-1 întrebe :</p>
<p>— Mă rog, pe locul unde ai sărit e o pătură, a fost ea mai dinainte acolo?</p>
<p>— Desigur, răspunse Ștefan.</p>
<p>— Și cum se face ca d-ta să pici tocmai pe ea?</p>
<p>— Întâmplarea.</p>
<p>— Pe pietrele canalului din fața școlii se văd picături de sânge; cum explici d-ta aceasta?</p>
<p>Făcându-i această întrebare, d. Crețu fixă ochii asupra lui, pentru a nu pierde din vedere chiar cea mai mică mișcare ce ar face.</p>
<p>Când cineva este surprins deodată, în totdeauna, dacă nu altceva, dar cel puțin schimbă puțin culoarea feței.</p>
<p>Cu toate astea Ștefan răspunse cu sângele cel mai rece:</p>
<p>— De, știu și eu, poate că asasinii trecând pe acolo, a picat sânge, căci trebuie să fi fost plini de tot.</p>
<p>— Se poate de asemeni, rosti inspectorul, ca asasinul să fi mers să-și spele cuțitul în canal... Totul se poate.</p>
<p>Aici Ștefan, oricât de mare a fost hotărîrea lui ca să păstreze atitudinea unui om inocent; n’a putut, cu toate astea, să se oprescă de-a tresări puțin.</p>
<p>D. Crețu îl văzu. Pentru el convincțiunea era deja făcută; dar atâta nu era de ajuns. Nu-i destul a descoperi pe un asasin numai pentru sine însuși, trebuie în același timp a căuta dovezile, care să dea convincțiunea atât justiției cât și publicului că el și numai el poate fi asasinul.</p>
<p>La acest lucru se gândea inspectorul Crețu.</p>
<p>Si convins pe deplin de culpabilitatea lui Ștefan, el merse mai departe cu cercetările, voia să-l încurce în mijlocul atâtor probe și să-l constrângă a mărturisi singur crima.</p>
<p>Totuși nu găsi prudent a-și da încă pe față bănuiala sa.</p>
<p>— D-ta spui, continuă d. Crețu, că unul din asasini se numește Ilie Lazăr?</p>
<p>— Da.</p>
<p>— Acest Ilie a venit să omoare pe Avram, pentru a-i fura banii, pe care știa că-i are în lada din pod ?</p>
<p>— Desigur.</p>
<p>— Iar el a mai luat încă alți doi oameni, spre a-l ajuta la comiterea crimei.</p>
<p>— Eu unul, cel puțin, nu am văzut decât doi.</p>
<p>— Au omorât pe toți câți au găsit în casă, afară de d-ta, care ai scăpat, pentru motivul d’a nu fi denunțați?</p>
<p>— Fără îndoială.</p>
<p>— Ei bine, acest Ilie se împrumutase cu bani de la servitorul Avram, luase 60 de lei, pentru care îi dăduse o chitanță iscălită; — cum se face că furând banii, Ilie nu a luat și acea chitanță, căci ea s’a găsit în ladă?</p>
<p>— În grabă Ilie a uitat de chitanță, sau poate n’a găsit’o; așa-mi închipuiesc eu.</p>
<p>— Ca să nu găsească chitanța e neadmisibil, observă inspectorul; căci în tot cazul ar fi trebuit s’o caute, el însă n’a căutat’o și prin urmare nu s’a încercat s’o găsescă.</p>
<p>— De unde știți că nu a căutat’o? întrebă Ștefan plin de mirare.</p>
<p>— Știu, fiind-că lucrurile din ladă nu sunt câtuși de puțin răscolite. Totul e în regula cea mai bună.</p>
<p>— Atunci nu știu ce să cred.</p>
<p>— Alt fapt mult mai curios, continuă tânărul Inspector; de la sertarele din casa mare, unde dormea d-na Lolescu, nu lipseau decât belciugele încolo totul e nederanjat. Pentru ce hoții au scos belciugele, dacă nu pentru simplul fapt d’a simula un furt?</p>
<p>— Atunci omorîtorii, după cum spui d-ta, n’au avut în vedere să fure, ci numai să-și răsbune?</p>
<p>— Din potrivă, au voit ca să fure și au furat, dar ei știau mai dinainte în ce loc anume sunt banii, câteva mici răscoliri și scoaterea belciugelor de la sertare, nu-i decât o precauțiune a asasinilor, pentru a înșela justiția. Era periculos pentru ei să se vadă că știau anume locul unde erau banii. Asasinii, după mine, nu sunt decât oameni de a-i casei, dintre acei care veneau zilnic pe aici și care cunoșteau toate pozițiunile.</p>
<p>Ștefan se văzu în starea cea mai critică. Întrebările și observațiunile d-lui Crețu, l’ar fi încurcat cu totul.</p>
<p>Dacă mai urma înainte să răspundă și să discute despre această crimă, era convins că acest răutăcios inspector îl va prinde în lanț.</p>
<p>Alergă, prin urmare, la o stratagemă.</p>
<p>Se prefăcu căzut într’o stare de prosternație și nu mai răspunse la nimic.</p>
<p>Inspectorul Crețu însă îl înțelese și își zise în sine:</p>
<p>— He! în zadar cauți a mototoli adevărul, întrebuințând manopere de felul acesta... nu vei scăpa de mine, nici chiar în gaură de șarpe!...</p>
<p>După aceea invită pe Ștefan să vie cu dânsul până la secția 36.</p>
<p>Ajunși acolo, porunci unui servitor ce avea, ca să aducă ceva de mâncare rănitului, care nu evită de a mânca puțin.</p>
<p>Inspectorul, fiind că nici el nu mâncase nimic, spuse să i se aducă câteva ouă fierte și o sticlă cu vin.</p>
<p>Abia începu să mănânce și o idee ingenioasă îi veni în minte.</p>
<p>— De astă-dată, își zise inspectorul Crețu; mă voi convinge până la evidență de realitatea faptului.</p>
<p>Ștefan stătea pe un scaun, în partea stângă a inspectorului. El era gânditor, părea că meditează ceva.</p>
<p>Se făcu câte-va minute o tăcere absolută.</p>
<p>D. Crețu se sculă în picioare și într’o mână ținând oul fiert, cu cealaltă se preface a căuta ceva.</p>
<p>Deodată apoi lovește sticla și varsă tot vinul.</p>
<p>— Hait, am pățit-o! exclamă ingeniosul om al poliției; mi s’a dus tot vinul.</p>
<p>Ștefan se sculă să vadă ce este, iar d. Crețu continuă:</p>
<p>— Cu toate astea nu-mi pare rău, s’a vărsat vinul, e un semn bun, să știi cu siguranță că până în seară, vom dovedi pe ucigașul....</p>
<p>Ștefan se prefăcu că surîde, dar pe fața lui se zugrăvi o paloare mortală.</p>
<p>— Ori-ce s’ar zice de aci înainte, se gândi inspectorul; nu mai încape nici o urmă de îndoială că asasinul ești tu, mizerabile!</p>
<p>El deschise după aceea ușa și trecu în cabinetul comisarului Manache Condă, titularul secțiunei 36.</p>
<p>COMISARUL M. COANDA</p>
<p>Comisarul de clasa I de la secția 36 d-1 Manache Coandă este un bărbat înalt, brun, cu favorite negre și d’o intelegență profundă.</p>
<p>Cu toate astea, cine l’ar vedea pentru prima dată, ar crede că și-a greșit cariera intrând în poliție, atât de blândă e figura sa, atât de duioși sunt adesea ochii săi.</p>
<p>Eu unul însă cred, că chiar aceste calități fizice sunt acelea care l’au ajutat forte mult în diferitele descoperiri ce a făcut până acum.</p>
<p>S’a observat deja că un hoț, un culpabil oarecare bănuit numai, pus față în față cu un agent pe a cărui figură se citește șiretenia, ai cărui ochi caută să spioneze; hoțul dobândește totdeauna o mai mare forță de apărare.</p>
<p>Frica d’a nu fi prins îi inspiră modul cel mai bun de a se apăra, după cum frica iuțește fără voie pasul unui om care fuge.</p>
<p>D-1 Coandă, prin blândețea vocii sale și prin naivitatea-i aparentă, câștigă mult în privința aceasta.</p>
<p>D-l inspector Crețu intrând în cabinetul său, îl găsi la masă scriind.</p>
<p>— Ei bine, d-le Coandă, zise acesta, după mine ucigașul nu este decât nepotul Ștefan Venescu.</p>
<p>— Și eu bănuiesc aceasta, răspunse Comisarul.</p>
<p>— Am adunat toate probele, am cules toate informațiunile, am căutat să străbat până în adâncul sufletului său și cu cât cercetez mai mult, cu atît mă conving că acest nemernic, căruia nu i-a răsărit încă bine mustața, e făptuitorul celor patru omoruri.</p>
<p>— Ar fi ceva grozav! respunse comisarul gânditor.</p>
<p>— E o crimă singulară în felul ei. Cu toate astea s’ar putea întâmpla ca el să aibă complici, Prefectura a dat deja ordin să se adune toți ungurenii și să se confrunteze cu asasinul. Confruntarea se va face aci, îți recomand d-tale, d-le comisar, toată atențiunea și tot zelul de care ai dat probe până astăzi. Trebuie să fim foarte prudenți, să admitem totul și să ne închipuim că, cu toate probabilitățile, Ștefan Venescu ar putea să fie încă nevinovat.</p>
<p>— La lucrul acesta m’am gândit și eu, d-le inspector, zise comisarul.</p>
<p>Pe acel Ilie Lazăr n’a putut încă să-1 găsească? sunt curios să văd dezlegându-se și enigma aceasta.</p>
<p>— Chiar acum am primit o telegramă de la Poliție în privința aceasta, un agent secret însă mi-a spus adineauri că Ilie este găsit și că se aduce aci.</p>
<p>— L’ai căutat în albumul servitorilor?</p>
<p>— Da, d-le inspector.</p>
<p>— I-ai găsit fotografia ?</p>
<p>— Da, am găsit o fotografie a unui ungurean, care poartă numele de Ilie Lazăr.</p>
<p>— Ai arătat acea fotografie lui Ștefan Venescu?</p>
<p>— I-am arătat-o și a recunoscut’o în el pe Ilie Lazăr.</p>
<p>— Curios, mai mult de cât curios! exclamă inspectorul. Dacă Ilie este asasinul, atunci Ștefan este inocent. Dacă el ar fi un complice, acesta din urmă n’ar putea să-1 denunțe. Dacă Ilie iarăși e nevinovat, mă mir cum Venescu are curajul ca să’l arate de asasin. E un mister întreg în afacerea aceasta.</p>
<p>În timpul acesta sosiră și comisarii din circumscripțiunea d-lui Crețu, care i-a chemat prin telegramă ca să se prezinte la secția 36.</p>
<p>Inspectorul se adresă către ei cu cuvintele următoare :</p>
<p>— D-lor comisari, e în joc onoarea mea și onoarea domniei voastre. Acestă crimă a mișcat țara întreagă, toată lumea vorbește și așteaptă cu nerăbdare prinderea asasinului. Vă anunț dar, d-lor comisari, că dacă până mâine omorîtorii nu vor fi prinși, să vă dați cu toții demisiunea, căci și eu unul voi fi cel dintâi care-mi voi depune demisiunea în mâinile prefectului. Nu voi să vă vorbesc mai mult, pentru a nu vă ocupa timpul, de care aveți mare necesitate.</p>
<p>Cu aceste cuvinte, inspectorul Crețu concediă pe comisari, care setoși d’a se ilustra într’o astfel de importantă descoperire, se împărțiră prin toate părțile capitalei.</p>
<p>Întregul aparat polițienesc, pe d’altă parte, fu pus încă de dimineață în mișcare.</p>
<p>Agenții secreți, cu figurile lor bănuitoare, cutreierau prin toate cârciumile, străbăteau prin toate casele de prostituație, căci de ordinar asasinii din clasa de jos, îndată după comiterea crimei, ori se afundă prin asemeni case, sau că se pun pe beție.</p>
<p>Alții căutau prin canaluri ca nu cumva asasinii să stea ascunși acolo. Comisarii, de lângă serviciul Siguranței publice, având pe Puiu în cap, pe acest om special și indispensabil pentru poliție erați într’o mișcare continuă. Sub-comisarii de clasa I și de clasa II împreună și cu sergenții de oraș și cu jandarmii, intrau prin toate casele și luau pe oricare din servitori, care păreau suspecți și pe toți ungurenii în genere aducându-i cu grămada la secția 36. De prin prejur, de pe la lucrările de fortificații veneau de asemeni căruțe pline de ungureni, escortate de câte un agent polițienesc și de doi sau trei jandarmi.</p>
<p>Era o fierbere enormă...</p>
<p>D-1 comisar Coandă, pe d’altă parte, luase o măsură dintre cele mai lăudabile. Fiecare ungurean trabuia să fie trecut înt’un registru de către d-1 P. Vasilescu, sub-comisar clasa I la aceeași secție, în urmă ungurenii erau dezbrăcați lăsându’i numai în cămașă și izmene, după cum ar fi putut să fie la comiterea crimei și astfel se prezentau unul câte unul d’inaintea lui Ștefan Venescu.</p>
<p>Toți acei care nu erau recunoscuți de către infernalul tînăr, se puneau imediat în libertate, iar pentru a nu mai fi readuși, li se liberau niște bilete cu ștampila secțiunei.</p>
<p>Pe când se făcea această operațiune în regula cea mai mare, un comisar intră aducând de mână pe un ungurean, pe fața căruia se vede o curiozitate amestecată cu frică.</p>
<p>— Iată Ilie Lazăr! zise comisarul; a trebuit să-l caut pe unde dracu și-a înțărcat copiii ca să-i pot găsi.</p>
<p>Comisarul, sub-comisarul și ceilalți agenți se apropiară de el.</p>
<p>Fiecare voia să-l vadă mai bine. Bietul om, pe d’altă parte, se uita când la unul, când la altul. Se știa nevinovat, nici nu se bătuse, nici nu se îmbătase, era aproape o luna; ce avea dar cu el?</p>
<p>— Tu te numești Ilie Lazăr? îl întrebă comisarul Coandă.</p>
<p>— Eu, răspunse ungurul a cărui mirare creștea din ce în ce mai mult.</p>
<p>— Dezbracă-te atunci.</p>
<p>— Să mă dezbrac!?... dar pentru ce d-le comisar?</p>
<p>— Taci din gură, se răsti comisarul, n’am nevoie să-ți tălmăcesc pentru ce și de ce... dezbracă-te mai curând, să nu lași decât cămașa și izmenele.</p>
<p>Ungurul se văzu silit a se dezbrăca.</p>
<p>Când fu gata, el îngână.</p>
<p>— Hait, 25 ca la poliție... dar pențru ce? pentru ce?</p>
<p>Într’o altă odaie de alături stătea Ștefan.</p>
<p>Comisarul Coandă cheamă pe agenți și le spuse să înceteze cu confruntările.</p>
<p>Câte-va minute trecu prin urmare în cea mai mare tăcere fără ca nici un ungurean să mai vie înaitea bănuitului.</p>
<p>Asasinul credea că s’a terminat cu confruntările.</p>
<p>Dar deodată ușa se deschise și Ilie condus de d-1 Condă se puse în fața lui Ștefan.</p>
<p>Pe acesta îl cunoști? întreabă repede comisarul; nu este unul dintre omorîtori?</p>
<p>Nepotul d-lui Venescu se uită cât-va timp la el apoi răspunse:</p>
<p>— Nu, nu-1 cunosc.</p>
<p>— Observă’l bine, repetă comisarul.</p>
<p>— L’am observat, respunse Ștefan; nu seamănă cu nici unul dintre asasini.</p>
<p>Atunci d-1 Condă pierzând răbdarea, îi zise:</p>
<p>— Dar bine ungureanul acesta e Ilie Lazăr despre care vorbeai?</p>
<p>— Nu, D-le, nu este el.</p>
<p>— Cum nu este el? uită-te la fotografie, și comisarul scoase fotografia din buzunar. Ai spus că omul din fotografie este ucigașul, că el ți-a tăiat degetele, cum se face dar că acum tăgăduești?</p>
<p>— Nu, tăgăduiesc că omul din fotografie nu de ucigașul, dar fotografia nu seamănă cu acest ungurean.</p>
<p>— Nu seamănă! exclamă d-1 Coandă uimit; cum se poate să nu semene, când e fotografia lui proprie?</p>
<p>Și comisarul dând fotogrfia în mâna lui Ilie:</p> 
<p>— A cui este fotografia aceasta? îl întreabă el.</p>
 <p>— E fotografia mea, d-le comisar.</p>
<p>— Iată, el o recunoaște că e a lui și d-ta nu vrei s’o recunoști!</p>
<p>— Nu, nu seamănă cu el. Aceasta e o altă fotografie.</p>
<p>De astă dată lucrurile erau lămurite; îngrozitorul asasin al celor patru victime de la școala comunală din Tăbăcari nu era decât Ștefan Venescu, nepotul directorului acelei școli, d-1 Alexandru Venescu.</p>
<p>Cu toate astea poliția nu încetă cu urmăririle.</p>
<p>CULMEA DURERII</p>
<p>Nimic nu e mai sublim pe pământ ca iubirea părinților.</p>
<p>Farmecul vieții, iluziuni, speranțe, glorie, renume toate, o mamă sau un tată nu le găsească decât în fericirea copilului lor.</p>
<p>De câte ori când un părinte îmbrățișează pe fiul său, nu găsește nemurire în această dulce îmbrățișare!...</p>
<p>De câte ori un sărutat al copilului nostru, nu ne face să uităm necazurile, să dispară durerea cea mai amară!...</p>
<p>Mamă! tată! iată cuvintele cele mai sânte... Ei iubesc pe fii lor și această iubire covârșește pe toate celelalte.</p>
<p>Dumnezeu voind să-și arate mărirea, a lăsat pe aceste doue ființe, a căror dragoste uimește chiar pe el însuși, căci ce piedică, ce obstacole, ce putere ar putea opri pe un părinte d’a nu scăpa de la un pericol pe fiul său!</p>
<p>Mamă! tată! sunt ființe fără asemănare! ei lucrează, se frământă, își varsă sângele prin rîuri de sudori pentru a-și crește copilul, și când copilul devine mare; viața lor, viața omenirii întregi stă concentrată pentru ei în pieptul acelui scump și iubit copil.</p>
<p>Mamă! Tată! priviți în ei Dumnezeirea!... Vai! observați pe o mumă, pe un tată când ar fi nevoiți să se despartă de fiul lor. Ce durereri simțesc ei, ce durere pe pământ ar putea egala durerea lor!... Observați de asemeni când o mumă ori un tată revăd pe fiul lor după vreo lungă absență, observați acea bucurie ce se descrie pe fața lor, observați surîsul îngeresc al mumei, privirea fermecătoare a tatălui, acea electricitate divină și puneți, oh puneți mâna pe inima lor, dacă voiți ca lacrimile să vă curgă ca ploaia din ochii voștri.</p>
<p>Mamă! Tată!.... ce să mai zicem despre ei, când și-ar vedea copilul mort!...</p>
<p>În noaptea când asasinul Ștefan Venescu împlânta cuțitul în cele patru nevinovate ființe, d-na Maria Venescu, soția d-lui Alexandru Venescu, avea niște visuri grozave.</p>
<p>I se părea că se află într’o pădure, că copilul ei Veniamin era numai la doi pași departe de dânsa că o turmă turbată de lupi îl împrejura; deodată văzu pe unul din lupi repezindu-se asupra lui, trântindu-1 la pământ și despicându-i pieptul... văzu apoi cum lupul îi apucă inima și o mânca urlând!...</p>
<p>Maria tresări, se aruncă jos din pat și deschise niște ochi mari sperioși....</p>
<p>Tată noaptea ea nu dormi. Mii de gânduri triste îi frământau mintea.</p>
<p>Tocmai dimineața povesti soțului ei acel înspăimântător vis.</p>
<p>Și unul și altul se cutremurară, o presimțire neagră le străbătu prin inimă.</p>
<p>Nu știau ce să facă, hotărîră ca a doua zi să se întoarcă în București.</p>
<p>La 12 s’au pus la masă, dar nu putură să mănânce.</p>
<p>Li se părea că pe farfurile lor văd picături de sânge.</p>
<p>Lucru curios și adevărat cu toate astea.</p>
<p>Atât de strânsă e legătura dintre fiu și părinte, încât peste nouă țări și nouă mări sufletele lor se leagă, se unesc, simte și resimte.</p>
<p>Mii de probe ne-au dovedit aceasta.</p>
<p>D-l Venescu se scoală de la masă și începu să se plimbe prin odaie. Ochii soției lui erau udați de lacrimi.</p>
<p>O servitoare intră aducând friptura.</p>
<p>— Spune vizitiului să pună cai la trăsură, îi zise d-l Alexandru Venescu.</p>
<p>Servitoarea îndeplini ordinul.</p>
<p>— Vom merge Mario, să ne plimbăm puțin.</p>
<p>Ea nu răspunse nimic. O sudoare rece îi curgea după frunte.</p>
<p>De o odată ușa se deschise și un factor de poștă întrebă:</p>
<p>— Mă rog, aici șade d-1 Alexandru Venescu?</p>
<p>— Eu sunt, răspunse acesta.</p>
<p>— Am o depeșă pentru d-voastră.</p>
<p>— De unde vine?</p>
<p>— Din București.</p>
<p>D-1 Alexandru luă depeșa, cu o mână tremurândă iscăli chitanța, factorul salută și ieși.</p>
<p>— Citește-o! citește-o mai curând; exclamă d-na Maria.</p>
<p>Soțul ei, cu aceași tulburare de suflet, deschise depeșa și citi următoarele:</p>
<p>Alexandru Venescu</p>
<p>revisor școlar</p>
<p>Giurgiu</p>
<p>Vino imediat acasă. Gaz grav.</p>
<p>Grozescu.</p>
<p>D-1 Grozescu, care telegrafiase, e profesor la școala comunală din Tăbăcari.</p>
<p>— D-zeul meu! D-zeul meu! strigă d-na Maria.</p>
<p>Ce să fie asta? ce s’o fi petrecând acasă?</p>
<p>D-1 Alexandru, cu ochii ficși citi și reciti de vreo zece ori acea depeșă.</p>
<p>— Mario de âsigur o nenorocire mare ne așteaptă.</p>
<p>Mai mult de zece minute ei rămaseră neclintiți. </p>
<p>Într’o stare inertă, neștiind ce să creadă, ce să zică.</p>
<p>În timpul acesta intră vizitiul și anunță că trăsura e gata.</p>
<p>— Vom merge la București, zise d-1 Alexandru și voiu ca într’un ceas să fiu acolo, într’un ceas, ai auzit tu?</p>
<p>Vizitiul ieși mirat.</p>
<p>— Ce însemnează asta? îngână el.</p>
<p>Câte-va minute în urmă trăsura era pe șoseua Bucureștilor, ea părea că zboară; din nările cailor ieși a foc.</p>
<p>La patru ceasuri ajunseră în București.</p>
<p>Cât de scurt fu drumul pentru ei! Patru ceasuri cu trăsura, de la Giurgiu la București!...</p>
<p>Ei veniră de’a dreptul la școală. Ajunși pe cheiul Dâmboviței, văzură de departe lume multă strânsă înaintea școlii.</p>
<p>— Mână iute! mână iute! strigă d-1 Venescu.</p>
<p>Trei, patru minute încă și se opriră înaintea porții.</p>
<p>Nenorocitul tată nu avu răbdarea să intre în curte, el întrebă pe jandarmul care păzea la poartă.</p>
<p>— S’a întâmplat un omor, răspunse acesta.</p>
<p>— Și cine sunt omorâții? întrebă tremurând d-1 Venescu.</p>
<p>— Un ungurean, două femei și un copil de 8 ani.</p>
<p>Două țipete se auziră, două țipete sfâșietoare, care răsunau până la cer.</p>
<p>Lumea se dase la o parte, ei înțeleseră că sunt părinții; — fiecare duse mâna la ochi.</p>
<p>Cu iuțeala vântului sărmanul om străbătu în sala școlii și voi să se urce sus.</p>
<p>Aci însă îl întâmpină Prefectul împreună cu primul procuror, d-1 Boldur Voinescu, care îl opriră d’a se sui sus.</p>
<p>— Ce vrei să faci! îi ziseră aceștia; fii bărbat, aibi curaj, ori ce vei face, va fi zadarnic.</p>
<p>— Voiu să-mi văd copilul! pe Benonel! pe copilul meu!! înțelegeți d-voastră, voi să-mi văd copilul!!!...</p>
<p>— Nu, d-le, răspunse procurorul apucându-1 de mână, o să-l vezi mai târziu, acum n’o să ai destulă putere.</p>
<p>Afară în trăsură se petrecuse altă scenă sfășietoare.</p>
<p>D-na Maria Venescu, căzu într‘un leșin mortal.</p>
<p>Sărmana femeie!... sus, ea avea mort pe fiul ei și pe muma ei! ce durere poate fi mai mare?...</p>
<p>Vizitiul stătea pe capră nemișcat, mâna lui înghețată ținea încă hățurile, cu ochii mari, sperioși privea țintă spre casele de sus!</p>
<p>Servitoarea asasinată era muma lui!...</p>
<p>Iată, pe lângă cele patru omoruri, câte inimi mai ucise blestematul Ștefan Venescu....</p>
<p>TRANSPORTAREA LA POLIȚIE</p>
<p>Cercetările făcute la secție se terminară, prefectura poliției de altă parte având nevoie să ia noi intergatorii bănuitului, hotărî să facă restul confruntărilor dintre ungureni și bănuit chiar în localul poliției.</p>
<p>Când Ștefan Venescu ieși pe stradă, lumea din toate părțile îi ieșea înainte, compătimindu-1 și exprimîndu-i bucuria pentru norocul ce a avut de’a scăpa cu viață.</p>
<p>— Sărmanul băiat! ziceau unii.</p>
<p>— D-zeu a avut milă de tinerețele lui ziceau altii.</p>
<p>Nimeni n’ar fi îndrăznit să-l bănuiască, nimeni n-ar fi putut crede ca el să fie acea fiară sălbatică neîndurată, crudă și nesațioasă, d’atâta sânge...</p>
<p>Ajuns la prefectura poliției fu introdus în odaia de jos a ofițerului de serviciu!</p>
<p>S’au început din nou confruntările cu ungurii în prezența chiar a D-lui căpitan Savopol.</p>
<p>Era ceva colosal; peste patru mii unguri s’au cărat în acea zi la secție și la poliție.</p>
<p>Ștefan însă privea la ei cu nepăsare, nu dădea nici o atențiune, și pe când d-1 Savapol îl întreba «acesta e?» el se mulțumea a ridica numai din cap și a răspunde:</p>
<p>— Nu, nu seamănă.</p>
<p>Și cu acest «nu seamănă» au trecut de dinaintea lui toți servitorii și muncitorii unguri din capitală.</p>
<p>Veni în sfârșit rândul celui din urmă. Cei naivi credeau că acesta cel puțin va fi recunoscut drept unul din asasini, căci nu mai rămânea nimeni altul de confruntat.</p>
<p>Zadarnic însă, Ștefan răspunse tot cu aceeași indiferență:</p>
<p>— Nu-l cunosc, nu seamănă cu asasinii, nu este el.</p>
<p>Atunci căpitan Savapol pierdu răbdarea și-1 întrebă cu un ton aspru.</p>
<p>— Pe cine mai vrei atunci ca să-ți aduc? nu a mai rămas nici un ungur!</p>
<p>Ștefan tăcu, lăsă ochii în jos și îngălbeni.</p>
<p>— Ei bine nu răspunzi cel puțin? întrăbă căpitanul.</p>
<p>— Dacă nu sunt ei, cum aș putea da vina pe un om nevinovat îngână nelegiuitul! care vedea din ce în ce pierindu-i terenul de apărare.</p>
<p>— Ce-i de făcut atunci? întrebă căpitan Savapol.</p>
<p>— Știu și eu!</p>
<p>— Ai spus cu toate astea că asasinii au fost niște ungureni, că pe unul din ei l’ai cunoscut chiar, că se numește Ilie; ți s’au înfățișat toți ungurenii, ți s’a adus chiar și acel Ilie și cu toate astea n’ai recunoscut pe nici unul și ai spus că Ilie adevăratul, e un Ilie mincinos.</p>
<p>— Am spus ceea ce am știut nu puteam să mint.</p>
<p>— Atunci dar am mințit noi!</p>
<p>— Nu zic asta, susțin însă că d-voastră v’ați înșelat.</p>
<p>— Crezi? răspunse d-1 căpitan Savopol; ei bine te asigur că nu noi, ci d-ta te înșeli și te înșeli amarnic, tinere!</p>
<p>— De astă dată Ștefan rămase prosternat. El privi în pământ și duse mâna la frunte.</p>
<p>Simțea o durere profundă.</p>
<p>Înainte încă d’a se termina cu confruntările și pe când poliția se afla în urmărirea asasinilor o scenă curioasă se petrecea sus, în cabinetul Prefectului.</p>
<p>Parchetul voia să transporte pe Ștefan Venescu la spital.</p>
<p>— Cum se poate una ca asta, d-lor procurori, dar urmăririle noastre?</p>
<p>— Ce putem face, d-le Prefect, e ceva ilegal a ține pe un rănit la noi, fără a dispoza trimeterea lui la spital. S’ar putea îmbolnăvi și în urmă vom fi noi responsabili. O rană, fie cât de mică poate să prezinte în urmă gravități enorme, ea ar putea să cangrenizeze. Dacă Ștefan Venescu ar fi chiar asasinul, totuși am fi nevoiți să dispunem trimiterea lui la spital.</p>
<p>— Nu, d-lor procurori, obiectă prefectul; dacă veți trimite la spital pe acest tînăr, eu nu pot să mai garantez de prinderea asasinilor. Lăsând însă pe acest bănuit în mâinile noastre și mâine cel puțin, vă asigur mai dinainte că voi da de urmele omorîtorilor.</p>
<p>— Cum? d-voastră bănuiți ceva asupra lui Ștefan Venescu?</p>
<p>—Și s’ar putea să nu-1 bănuiesc? I s’au adus toți ungurenii și cu toate astea n’a recunoscut pe nimeni. I s’a pus față în față Ilie Lazăr, pe care spunea că-1 cunoaște, a cărui fotografie a recunoscut-o chiar; și cu toate astea a zis că nu este el — Eu cred, d-lor procurori, că Ștefan Venescu e un complice în această crimă. Tovarășii săi nu sunt unguri, mărturisirile sale sunt mincinoase, pentru a înșela justiția și a îndrepta urmăririle pe un drum greșit, dând astfel timpul suficient complicilor ca să ascundă toate urmele lor. Vedeți prin urmare, d-lor, că trimiterea lui la spital, va fi fatală încercărilor noastre de descoperire. încă odată vă rog dar, ca s’o amânați pentru mai târziu.</p>
<p>Grație acestor stăruințe a d-lui prefect de poliție, parchetul consimți, și ucigașul a fost descoperit chiar în seara aceea.</p>
<p>Cu această ocaziune suntem încă o dată siliți a mărturisi, că modul cum a procedat poliția noastră, stăruințele ce au pus pentru descoperirea asasinilor si dibăcia întrebuințată în toate urmăririle si cercetările ei, fac onoare d-lui Prefect si a întregului aparat polițienesc.</p>
<p>Și această laudă e cu atât mai bine meritată, cu cât la comiterea oricărei crime, societatea întreagă alarmată își are toată speranța și privirile ațințite asupra poliției.</p>
<p>De astă dată poliția a fost la demnitate ei, — societatea a fost muțumită și pe deplin statisfăcută.</p>
<p>O altă scenă, care a stors lacrimi la toți asistenții s’a petrecut în același timp jos, în odaia ofițerului de serviciu.</p>
<p>D-l Alexandru Venescu, dezolatul tată, care știa în ce mod grozav este ucis copilul său și pe care nu-1 lăsau să-1 vadă; vine la poliție să întâlnească pe nepotul său.</p>
<p>Oh! sărmanul! el iubea pe Ștefan, și binecuvînta pe D-zeu că i-a cruțat viața...</p>
<p>Când intră înăuntru, când îl văzu, se aruncă spre dânsul, îl îmbrățișă, îl strânse în brațe cu focul unui părinte, și pe când lacrimile curgeau șiroaie din ochii săi, buzele lui murmurară aceste cuvinte:</p>
<p>— Fănică... Fanică... bine c’ai scăpat tu cel puțin.... Vai! dar cum n’ai putut să scapi și pe Veniamin al meu! D-zeule ! am să mai pot trăi fără el... Nu, am să mor Fanică, această lovitură e prea crudă, inima mea e moartă deja.</p>
<p>Sărmanul Alexandru nu putu să mai vorbească, judecătorul de instrucție care fu de față și care plângea, îi dete un scaun, pe care d-1 Alxandru căzu în nesimțire.</p>
<p>Ștefan însă stete rece, nepăsător chiar de această durere fără asemănare. El se mulțumi a lăsa numai ochii în jos, căci fără îndoială, teribilul asasin n’ar fi putut să mai privească în față pe unchiul său, pe binefăcătorul său.</p>
<p>DESCOPERIREA ASASINULUI</p>
<p>Inspectorul Crețu își frământa necontenit mintea. El se găsea în fața asasinului, îl avea în mână și cu toate astea nu putea, nu avea dreptul a zice: acesta e!</p>
<p>Nici o îndoială nu mai încape că Ștefan este omorîtorul său cel puțin unul din complici; totuși probele se bazau pe supozițiuni și deducțiuni, lucruri insuficiente pentru a putea cere arestarea și darea în judecată a cuiva.</p>
<p>Pentru a fi acuzat, îi trebuia o mărturisire din partea lui, sau cel puțin să aibă niște probe vădite, să găsească ceva care să se prezinte juraților ca corp al delictului.</p>
<p>Nimic din toate astea. Pe ce motive atunci l'ar fi supus judecății? Ce s’ar fi putut invoca în greutatea lui?</p>
<p>Niște simple bănuieli, sustrase din unele contraziceri, din multele neadevăruri arătate de Ștefan, — toate acestea nu erau suficiente.</p>
<p>Pe de altă parte și ceilalți inspectori se aflau în aceeași nedumirire. Fiecare vedea în Ștefan pe asasinul din Tabaci și cu toate astea nu puteau să se pronunțe.</p>
<p>Erau orele zece, când directorul poliției, d-nu Cârlova, chemă din nou pe Ștefan, pentru a-i mai lua interogatorii.</p>
<p>Abia intră înăuntru și ispectorul Grand și Grețu scoseră o exclamare.</p>
<p>Așa de tînăr, un copil, căruia nu-i răsărise încă mustața să fie îngrozitorul ucigaș al celor patru victime? Nu, era imposibil,— bănuiala lor dispăru pentru un moment.</p>
<p>Ștefan însă avea aerul abătut. Când ridica capul pentru a privi pe cineva, ochii lui erau tulburi.</p>
<p>— Ascultă, domnule, începu directorul, în declarațiunile d-tale de până aci, sunt multe contraziceri, înțelegi prea bine că noi nu putem să evităm bănuelile ce fără voie cad asupra d-tale.</p>
<p>— Eu mă cunosc nevinovat, răspunse Ștefan; am arătat tot ce am știut și nu-mi mai rămâne nimic de zis.</p>
<p>Dar abia pronunță aceste cuvinte și ceru voie să iasă până afară. Odată permisiunea dată, el se duse de-și luă pălăria care o lăsase pe scaunul de afară. Intrând în cabinetul directorului o puse pe sobă, sau pe un scaun, dacă nu mă înșel.</p>
<p>Interogatoriul directorului ținu aproape un ceas. Ștefan era obosit, pierdut de atâtea întrebări.</p>
<p>Inspectorul Grand observă însă că în tot timpul acesta, bănuitul nu-și lua ochii de la pălărie.</p>
 <p>— Tinere, îi zise acesta în cele din urmă, lasă pălăria în pace, uită-te la d-nu director, când îți vorbește și fii cu atențiune.</p>
<p>— Da, d-le, răspunse Ștefan; mi-e frică însă că cineva din greșeală să nu-mi ia pălăria.</p>
<p>— Și cine ar putea să ți-o ia? întrebă inspectorul Grand. Iată o pun aci, pe masa d-lui director.</p>
<p>Zicând aceste cuvinte, d-nu Grand luă pălăria în mână.</p>
<p>— Dar ce ai aici în fund? întrebă el pipăind-o. Iute apoi rupse căptușeala și scoase apoi cei 440 de florini ai servitorului Avram.</p>
<p>Toți se sculară în picioare, mai multe minute dură o tăcere absolută. Ștefan începu să tremure.</p>
<p>— Ei bine, reluă inspectorul cu un aer grav, acești bani sunt florinii lui Avram, tu prin urmare l-ai asasinat, spune, mărturisește singur, căci vezi bine că nu mai e nici un mijloc de scăpare.</p>
<p>— Ei bine, da, eu i-am omorît, răspunse Ștefan.</p>
<p>— Tu! exclamară cu toții; — dar ai avut desigur complici, urmă directorul; spune-ne cine sunt ei.</p>
<p>— Nu am avut niciun complice, i-am omorît singur, pronunță ucigașul.</p>
<p>După aceea, pentru a’i asigura că nu a avut nici un complice, povesti cu de amenuntul, punct cu punct cum a săvârșit crima, așa dupe cum noi văzurăm la capitolul: Comiterea crimei.</p>
<p>Când termină, ușa se deschise și judecătorul de instrucțiune intră înăuntru.</p>
<p>D. Cârlova, arătând pe Ștefan, îi zise:</p>
<p>— D-le judecător de instrucție, poliția a descoperit pe asasinul celor patru victime din Tabaci, Iată-1, e acesta!</p>
<p>Orice comentarii, orice laude aduse poliției credem de prisos. Faptele vorbesc de sine.</p>
<p>E destul a spune că s'a dat ordin ca să înceteze orice urmărire, iar Ștefan Venescu, a fost imedieat condus într’o celulă din arestul poliției.</p>
<p>Era ziua de trei iunie, orele 10 și jumătate seara.</p>
<p>REMUȘCAREA.— BLESTEMUL</p>
<p>Orice asasin e un nebun, o minte sănătoasă niciodată nu poate să ridice viața aproapelui său.</p>
<p>Această nebunie însă nu dureaază de cât până în momentul când a făptuit crima, în urmă mintea se limpezește și atunci începe remușcarea conștiinței, care-i tortura cea mai amară.</p>
<p>O noapte și o zi trecu Ștefan în mijlocul celulei, a treia zi fruntea lui era obosită și privindu-1 cineva în ochi ar fi văzut că în pieptul său fierbea o durere, pe care nimeni n’ar putea s’o descrie.</p>
<p>El se sculă în picioare, se rezemă de pereții celulei și începu să se tânguiască astfel:</p>
<p>— Iată-mă descoperit și nici o nădejde d’a mai scăpa! D’aci înainte viața mea va fi închisă în niște ziduri ca acestea, umede și întunecoase! Nu voi mai vedea lumina soarelui, nu voi mai vedea acea lume zgomotoasă în care voiam să trăiesc, să mă desfătez, să simțesc toată dulceța, tot farmecul traiului după pământ!... Un mormânt se deschide înaintea mea, sunt îngropat de viu și pentru totdeauna... Ce am făcut... ce am făcut.... Mi-era frică de unchiul meu, mi-era rușine, credeam că numai omorând voi fi scăpat!... Eram nebun, da, sunt un nebun!... dar lumea nu mă iartă, Dumnezeu chiar nu mă poate ierta!... Da voi fi transportat în subteranele adânci ale ocnei. Umezeala și mucegaiul vor pătrunde până în măduva oaselor mele!... Veșnic la întuneric, în acel adânc al pământului, n’am să mai pot vedea cerul... Singura mea lumină va fi licărirea fumegoasă a feștilei... Picătura de sare va cădea peste mine, dar nici ea nu va putea să împietraescă acest corp închis în temeliile pământului. Un urlet se va auzi necontenit împrejurul meu... Carnea mucezită se va dezlipi și va cădea în bucăți după aceste oase... Oh! dar dacă toate aceste suferințe vor putea să ispășească păcatul, crima mea! Dacă pe lumea cealaltă cel puțin voi fi iertat, să nu-mi mai aduc aminte de ceea ce am făcut... dar nu; plata și răsplata nu se găsesc decât pe lumea asta. Aci se finește totu.... aci gemetele surde vor răsuna ca o fanfară sinistră la urechile mele și blestemul lui Cain va sta scris pentru totdeauna pe această frunte pătată de sânge! ... O!... văd deja fantomele celor patru cadavre apărând înaintea mea! ... Avram, cu gâtul tăiat, cu corpul străpuns de răni, mă privește, ochii lui mari, sunt fixați asupra mea! Colo e mătușa mea! cadavrul ei cald se bate încă, gura ei murmura ceva abia auzit, e un blestem care înegrește chiar aerul ce respir!... Copilul, micul Veniamin mă cheamă pe nume... capul se bate departe de corp... din ochii lui deschiși curg lacrimi! servitoarea întinde spre mine mâinile ei... din gură îi curge un râu de sânge.... e sânge pretutideni! ... și tatăl meu, chiar tatăl meu...</p>
<p>Ștefan nu putu să termine cel din urmă cuvînt și ușa temniței deschizându-se, nenorocitul părinte intră înăuntru.</p>
<p>— O tată!... tată!... strigă Ștefan văzându-1 și voi să se arunce în brațele lui.</p>
<p>— Nu te apropia!... îi zise acesta; eu nu mai am fiu!...</p>
<p>— Tată, nu mă acuza tu cel puțin, urmă Ștefan; am omorît sunt un asasin, dar nu i-am omorât cu voință am fost împins de un păcat, care mă urmărea! Și dacă nimeni pe lume nu mă iartă, dacă toți mă privesc ca pe fiara cea mai sălbatică tu cel puțin oh! tu iartă-mă, tată!...</p>
<p>— Nu, răspunse bătrânul: gura mea nu poate găsi un blestem așa de puternic, pentru a-1 arunca asupra capului tău! Să te iert! dar cine, ce ființă pe pământul acesta ar putea să sufere nemărginita durere, groaza, oroarea, moartea, o moarte așa de crudă pe care ai sădit-o în corpul, în inima, în sufletul meu!... Pentru ce n’ai venit cel puțin la mine, să verși mai întâi sângele meu, ca ochii mei să nu mai fi văzut atâta grozăvie... Nu auzi tu cum cerul, în toată furia mâniei ne blesteamă pe amândoi! Nu vezi tu cum pământul se cutremură și se preface în cenușă sub picioarele tale! Ștefane! pentru ce n’am murit, în ceasul, când tu ai văzut lumina zilei!...</p>
<p>— Tată!...</p>
<p>— Taci! nu mai pronunța acest nume! tu ai vărsat sângele a patru ființe, ai vărsat sângele rudelor tale, pe al meu, sângele tău chiar!... Nenorocitul de mine! erai mic și eu te purtam în brațe, te strângeam la sânul meu, te sărutam cu focul unui părinte și rugam pe D-zeu să-mi ție viața până te-oi vedea mare, căci credeam, credeam că odată tu vei fi mângâierea bătrâneților mele! Tu erai toată nădejdea mea, căci nu aveam decât pe tine și te iubeam! te iubeam Fănică! ... Așteptam să vie o zi când să te văd fericit și să mor în brațele tale, să-ți dau binecuvântarea mea și să te sărut înainte d’a ne despărți pentru totdeauna!... Și nu știam, nenorocit ce sunt! că vei fi un asasin! că tu, fiul meu, vei ucide fără remușcare patru suflete și vei arunca în acest corp bătrân și sleit de suferințe, torturi și disperare pentru întâiași dată născute și pentru totdeauna fără asemănare în toată omenirea!!!...</p>
<p>Când termină aceste cuvinte, bătrânul plângea ca un copil!</p>
<p>— Tată! tată! răspunse Ștefan: nu mă acuza așa de mult. Am omorît, dar am făcut aceasta fără voia mea, am furat și ca să scap de rușinea ce mă aștepta, în niște momente de disperare, de nebunie, am omorît și aș fi omorît zece, o sută chiar, fără să știu ce fac, fără să mă pot deștepta din turbarea pe care mi-o dete cea dintâi vedere a sângelui!... Dar îți jur, dacă jurământul unui asasin mai poate fi crezut, că nu sunt atât de mizerabil pe cât mă arată îngrozitoarea crimă ce am săvârșit!... Aibi milă tată! iertarea ta, va liniști puțin sufletul meu...</p>
<p>Cu aceste cuvinte Ștefan întinse brațele și voi să se arunce la picioarele tatălui său. Vocea bătrânului însă îl opri pe loc.</p>
<p>— Fugi! îi zise el; te blestem, te blestem din tot adâncul inimii mele! praful și cenușa să se aleagă de tine!</p>
<p>El se retrase și închise ușa temniței, Ștefan căzu ca trăsnit la pământ.</p>
<p>Sărmanul părinte! ce durere era acea care sbuciuma pieptul său!...</p>
<p>CURTEA CU JURAȚI</p>
<p>În ziua de Vineri spre Sâmbătă Ștefan Venescu comisese cele patru omoruri și cincisprezece zile în urmă, tot în ziua de Sâmbătă el fu adus înaintea Curții cu jurați.</p>
<p>Se părea că Bucureștiul întreg plecase încă de dimineață, pentru a asista la dezbaterile acestui proces criminal.</p>
<p>De pe la orele 10 încă spațioasa sală a Curții cu jurați era îndesată de lume. Afară, împrejurul Curții, mii de oameni așteptau verdictul juraților.</p>
<p>Din când în când auzeau strigătele: » Să fie condamnat pe viață!... pe viață!</p>
<p>Acuzarea era susținută de însuși procurorul general, d-1 Burda. Pentru apărare, curtea numise din oficiu pe d. avocat Goga, fost inspector de poliție sub guvernul Ion Brătianu.</p>
<p>După ce ședința s’a declarat deschisă, s’a procedat la chemarea martorilor. Trecem peste această parte, căci ea nu prezintă nici un interes. Toate mărturiile au fost niște simple informațiuni cunoscute deja de toți și neprezentând nici un interes particular.</p>
<p>Un lucru e însă de remarcat: asasinul Ștefan ceruse să fie adusă ca martoră mătușa lui, d-na Maria Venescu.</p>
<p>Sărmana femeie însă era bolnavă, ea nu putea să asiste la proces și de aceea i s’a luat numai declarațiunea.</p>
<p>Faptul însă de-a se aduce ca martoră a apărării tocmai aceea care suferise cea mai mare zguduire, puse în mirare pe președintele Curții.</p>
<p>I se părea ceva curios ca Ștefan asasinul să invoce ca martoră pe femeia, căreia ii ucisese copilul și muma!</p>
<p>Se întoarse dar către acuzat și-1 întreabă:</p>
<p>— Pentru ce vrei ca să fie chemată mătușa d-tale?</p>
<p>— Pentru a spune cât de mult am iubit eu această familie, răspunse Ștefan.</p>
<p>— Și de multă iubire i-ai omorît, nu-i așa? repetă președintele.</p>
<p>Ștefan tăcu.</p>
<p>Un alt fapt, care a mai atras atențiunea tuturor, este acela că printre martori, parchetul a găsit cu cale să aducă și pe d-1 Alexandru Venescu unchiul asasinului.</p>
<p>Pentru intâiași-dată în viața mea am văzut o ființă atât de desclată, de pierdută. Părea a fi o umbră de om. El nu putea să se ție în picioare și i se dete un scaun.</p>
<p>La vederea lui se făcu un zgomot în toată sala. O compătimire generală se citi pe fețele tuturor asistenților.</p>
<p>Președintele Curții cu jurați, emoționat până 1a lacrimi, îi făcu mai multe întrebări, la care el răspunse cu o voce abia auzită.</p>
<p>»A răsplătit prea crud sacrificiile mele.</p>
            <p>................................</p>
<p>Dupe ce s’au ascultat toți martorii, președintele declară dezbaterile deschise și dete cuvântul d-lui procuror general.</p>
<p>D. Burada se sculă și zise :</p>
<p>D-lor jurați,</p>
<p>Cred inutil a vă face istoricul crimei, d-voastră îl cunoașteți destul de bine, căci această îngrozitoare crimă a revoltat pe toată lumea. E destul însă a vă reaminti un singur fapt, pentru ca să vă convingeți și mai mult de ferocitatea acestui monstru. Eram la poliție, când sosi unchiul său. Nu se știa până atunci, că el ar putea să fie asasinul. Vai! d-lor jurați, când îl văzu unchiul său, plin de lacrimi alergă la dânsul și-l îmbrățișă zicându-i...</p>
<p>— Nu-i adevărat... nu-i adevărat... întrerupse Ștefan.</p>
<p>— Cum? nu-i adevărat urmă procurorul general adresându-se către asasin; nu-i adevărat că te-a îmbrățișat zicându-ți: «Fănică, bine c’ai scăpat tu, dar cum n’ai putut scăpa și pe Veniamin? pe copilul meu!...</p>
<p>— Nu, nu-i adevărat! e o minciună!...</p>
<p>— O, d-lor jurați, continuă procurorul plin de mânie; l’am văzut singur, cu ochii mei și vă spun drept, am plâns la vederea acestei scene. Dar un alt fapt: mai zilele trecute adus aci pentru a-i lua interogatoriu d. președinte, el a avut cutezanța a cere să i se dea cei 440 florini. Dar bine, i-am zis, acei bani sunt furați, nu sunt ai tăi! — Nu-i nimic, îmi răspunse el, tot am să fac pedeapsa pentru asta, și apoi la Văcărești sunt foarte rău tratat ceea ce supără la rana ce am la mână. Mai mult încă: întrebându-1 cum a putut cu un cuțit ca acesta (arată cuțitul— un cuțit de bucătărie, cu plăselele de lemn) să săvârșască atâtea omoruri, el mi-a răspuns: «Nu-i nevoie ca cuțit să fie tăios, e destul ca mâna să fie sigură.» Și când l’am întrebat în ce mod a săvârșit aceste omoruri, el a răspuns cu sângele cel mai rece: Uite așa, înfigeam cuțitul cu tăișul înăuntru, îl răsuceam de două ori, apoi îl trăgeam cu putere afară.»</p>
<p>D-lor jurați, mi-e imposibil să vă pot povesti mai departe ferocitatea acestui asasin pe care îl vedeți aci. Vă rog prin urmare, d-lor jurați, să nu aveți nici o îndurare. Peste două mii de oameni așteaptă afară verdictul d-vostră. Ei au dreptate, acest îngrozitor asasin nu mai poate exsista în mijlocul nostru. Societatea, înspăimântată de el cere exluderea lui. Puneți-vă d-voastră, d-lor jurați, în locul părintelui pe care l’ați văzut și întrebați-vă dacă această ființă denaturată mai poate fi demnă de vreo milă..; sunt patru suflete, d-lor jurați, ieșite din patru corpuri ucise în modul cel mai înfiorător, e sângele celor patru victime, e sângele nevinovatului copil care strigă, care cere de la d-v. dreptate!... răzbunare!... Nu, d-lor jurați a nu pedepsi pe acest asasin, însemnează a ne bate joc de sângele de care sunt încă pătate mâinile lui!... Procurorul general stătu jos, un murmur lung se auzi în toată sala.</p>
<p>Președintele Curții zise apoi cu o voce gravă: — D-l avocat al apărării are cuvântul.</p>
<p>D-nu Goga, cu o voce simpatică începu astfel: «D-lor jurați.</p>
<p>În împrejurarea de față, sau mai bine zis, în afacerile acestui proces criminal, nici o situație nu e mai critică față cu opiniunea publică, decât aceea în care mă aflu eu, delegat din oficiu ca apărător al acuzatului.</p>
<p>E trist, d-lor jurați a fi pus să aperi o cauză și să nu poți avea nici o probă sigură care să te lumineze, nici o cauză dreaptă, care să pledeze pentru a putea lupta. E trist zic, să nu ai nimic în juru-ți, decât spirite agitate și în fața ta acuzarea întemeiată pe fapte, pe probe, pe adevăr, pe lege în sfârșit... Dar... cu toată acuzarea ce planează asupra criminalului, judecând faptul mai mult cu inima decât cu legea, mă voi încerca să vă probez, d-lor jurați că oricât de mare și înspăimântătoare este crima, totuși împrejurările prin care a trecut acuzatul pot fi privite ca o cauză puternică și în consecință, ar trebui și din partea d-voastră și din partea lumeii întregi o altă atitudine față cu el. Trebuie să fim mai puțin cruzi și mai mult indulgenți. În ocaziunea de față nu cu legea, d-lor jurați, ci cu inima suntem datori să judecăm. În procesele criminale inima e codul cel mai drept din lume, căci în inimă stau scrise indulgența și mila!</p>
<p>D-lor jurați,</p>
<p>Cuvintele d-lui procuror general a fost destul de simțitoare și o mărturisesc m’a mișcat chiar pe mine. Să nu ne luăm însă după cuvinte.</p>
<p>În adevăr, acuzatul Ștefan este un asasin, dar ucis’a el oare cu premeditare? cu voință? Nu.</p>
<p>Se știe cât respect avea el către unchiul său, către acel mare binefăcător. Ei bine, la ideea că într’o zi va fi descoperit și tratat de dânsul ca un hoț care l-a prădat, simțământul s’a revoltat în el. Atunci vocea puternică și sinistră a rușinii l’a împins la crimă! E neadmisibil, d-lor jurați, că el a ucis patru ființe pentru motivul de a fura. Banii au fost luați cu câteva zile mai înainte și în timpul crimei nu a furat de cât acei 440 de florini ai servitorului. Motivul crimei, prin urmare, nu e furtul ci rușinea. El a vărsat sângele a patru ființe și a considerat crima mai puțin decât rușinea!...</p>
<p>D-lor jurați,</p>
<p>Întrebați singuri conștiința d-voastră și spuneți-mi dacă acuzatul este cel mai mare asasin! Sunt alții care omoară ca să fure, care premeditează omorul și cu toate astea tot a avut oare-care indulgență din partea d-lor jurați. Acest neneorocit a omorît fără ca singur să știe pentru ce? După mine unul, n’ar merita decât compătimire geenerală.</p>
<p>E asasin, în adevăr, dar un asasin care nu și-a dat, nu-și dă chiar socoteala pentru ce a omorât. Un nebun lovește și omoară pe fratele său, drept ar fi oare ca in urmă să-1 omorîm și noi pe el? Si cu toate astea eu nu vă cer achitarea lui, vă cer numai o mică indulgență, vă cer cirumstanțe atenuante. Nu, să nu căutăm răzbunarea, din potrivă, să plângem pe un tînăr abia intrat în viață și pe care înprejurările, nenorocirea lui l’au adus în starea aceasta.</p>
<p>Grăbiți-vă d-lor jurați, că suntem oameni, și că trebuie să avem milă, chiar pentru ființele cele mai mizerabile. Dacă îl vom condamna să fie îngropat pentru vecie în ocnele de sare, mai tîrziu vom avea poate o remușeare.</p>
<p>Gemetele lui, din fundul pământulul, vor răsuna până la urechile noastre. Nu, d-lor, să nu comitem și noi o crimă. E destulă pedepsa pe care i-a trimis’o cerul, căci veșnic înaintea lui vor sta fantomele celor patru victime. Ar fi absurd a ne închipui că dânsul nu regretă tot ceea ce a făcut. O, da! remușcarea lui d-lor jurați, fiți siguri e destul de crudă. Într’un corp strivit, prin urmare, loviți și d-voastră, dar cel puțin aveți milă și nu loviți cu toată puterea !....</p>
<p>Președintele Curțiii se adresă procurorului general.</p>
<p>— Ministerul public are ceva de răspuns apărătorului?</p>
<p>— Nu, d-le președinte, n’am nimic de zis, răspunse d. Burada.</p>
<p>— Curtea e luminată? întrebă după aceea pe jurați.</p>
<p>— Da, răspunseră aceștia.</p>
<p>— Acuzatule, se adresă președintele către Ștefan, ai ceva de adăugat?</p>
<p>— Recunosc, răspunse el; că sunt un mare asasin, gândiți-vă însă că am un tată bătrîn de 60 de ani...</p>
<p>El nu putu să mai urmeze, căci plânsul îi înecă vocea.</p>
<p>— Dezbaterile s’au închis, zise președintele și le rezumă în câteva cuvinte foarte clare și precise.</p>
<p>Adresându-se după aceea către jurați, le zise:</p>
<p>— Iată întrebările la care trebuie să respundeți:</p>
<p>1) . Acuzatul Ștefan Venescu cu voință și premeditare a dat foc caselor în ziua de 1 spre 2 Iunie?</p>
<p>2) . Acuzatul Ștefan Venescu, cu voință și premeditare a ucis pe servitorul Avram Goga ?</p>
<p>3) . Acuzatul Ștefan Venescu, cu voință și premeditare a ucis pe femeia Ecaterina Lolescu?</p>
<p>4) . Acuzatul Ștefan Venescu cu voință și premeditare a ucis pe servitoarea Țica?</p>
<p>5) . Acuzatul Ștefan Venescu, cu voință și premeditare a ucis pe copilul Veniamin?</p>
<p>Un ceas în urmă jurații apărură cu verdictul. Se făcu în sală o tăcere absolută.</p>
<p>Președintele juraților zise cu o voce gravă :</p>
<p>«Pe onoare și conștiință, înaintea lui D-zeu și a oamenilor, declarația juriului este:</p>
<p>«Da, acuzatul Ștefan Venescu, major, cu voință și premeditare a dat foc casei, a omorît pe servitorul Avram Goga, pe Ecaterina Lolescu, pe servitoarea Țica și pe copilul Veniamin!</p>
<p>Se introduse după aceea acuzatul, i se citi verdictul și în urmă se dete cuvântul procurorului general, care ceru maximum pedepsei.</p>
<p>În aplausele publicului apoi, Curtea condamnă pe Ștefan Venescu la muncă silnică pe viață.</p>
<p>Nici un cuvânt nu ieși din gura condamnatului.</p>
<p>El aruncă o privire lungă asupra juraților, roti ochii de jur-împrejur asupra publicului și ieși iute afară urmat de cei doi jandarmi, care îl priveau.</p>
<p>Iată tot ce am putut să vă povestesc despre Ingrozitoarea crimă din Tabaci.</p>
<p>FINE</p>
        </body>
    </text>
</TEI>