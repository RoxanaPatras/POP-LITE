<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Un suflet sfărâmat: ediție POPLITE </title>
            <author>Alexandrescu, Mihail</author>
            <respStmt>
               <resp>codare POPLITE</resp>
               <name>Teodora Iuriusciuc</name></respStmt>   
            <respStmt>
               <resp>verificare codare POPLITE</resp>
               <name>Roxana Patraș</name></respStmt>   
            <respStmt>
               <resp>corectură manuală</resp>
               <name>Laly-Pavel Todor</name>
            </respStmt>
            <respStmt>
               <resp>verificare corectură manuală</resp>
               <name>Oana Ionescu</name>
            </respStmt>
            <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
         </titleStmt>
         <publicationStmt>
            <publisher>UAIC</publisher>
            <date></date>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="10.5281/zenodo.10781442"></ref>
         </publicationStmt>
         <sourceDesc>
            <bibl>
               <author>Alexandrescu, Mihail</author>
               <title>Un suflet sfărâmat</title>
               <pubPlace>Câmpina</pubPlace>
              <publisher>EDITURA LIBRĂRIEI I. CRĂCIUN</publisher>
               <date>1909</date>
               <decoNote type="ilustratii" subtype="no"/>
               <dim unit="char" type="mare"/>
               <extent>
                  <measure unit="word">18236</measure>
                  <measure unit="page" type="under_250"/>
                  <measure unit="foileton" type="under_65"/>
                  <measure type="complete"></measure>
               </extent>
            </bibl>
         </sourceDesc>
      </fileDesc>
      <profileDesc>
         <textClass>
            <keywords scheme='https://opentheso.huma-num.fr/opentheso/api/theso/Typologie'>
               <term type='domaine' ref="https://hdl.handle.net/20.500.11942/crteb7oodgosm">literatura</term>
               <term type='factualite' ref="https://hdl.handle.net/20.500.11942/crt22aacdhvi7">fictiune</term>
               <term type='forme' ref="https://hdl.handle.net/20.500.11942/crtnufdew1lfb">proza</term>
               <term type='genre' ref="https://hdl.handle.net/20.500.11942/crthuyig1pxri">roman</term>
               <term type='agencement' ref="https://hdl.handle.net/20.500.11942/crtbdm5xnc6io">foileton</term>
               <term type='origine' ref="https://hdl.handle.net/20.500.11942/crtxolq1evsr9">opera originala</term>
               <term type='discours' ref="https://hdl.handle.net/20.500.11942/crt4wma17ncnj">narativ</term>
               <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
               <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
            </keywords>
            <keywords>
               <term type="receptare" n="5"/>
               <term type="republicare" n="2"/>
               <term type="finished"></term>
            </keywords>
         </textClass>
      </profileDesc>
      <encodingDesc>
         <projectDesc>
            <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
            <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
            <p>Cuvantul cheie de tip "finished" indica stadiul realizarii operei de catre autor.</p>
            <p>Masura de tip "complete" indica faptul ca am gasit romanul in forma completa.</p>
         </projectDesc>
      </encodingDesc>
   </teiHeader>
    <text>
       <front>
          <div type="liminal">
          <p>CÂTEVA CUVINTE</p>
          <p>Este știută de toți greutatea cu care luptă o Bibliotecă în ziua de azi, când hartia sunt atata de scumpe și credem că publicul cititor ne va da tot sprijinul spre a puiea duce înainte încercarea d-lui Crăciun, de a scoate în editura librăriei d-sale o Bibliotecă în felul celorlalte de pană acum. D-sa încredințându-mi conducerea acestei Biblioteci voi căuta a publica în numerele ce vor apărea periodic numai opere de ale scriitorilor noștri mai tineri care s-au dezvoltat în timpul din urmă. Fiecare număr va cuprinde portretul autorului, iar apoi ca introducere vom arăta calitățile operei și ale scriitorului, pentru ca cititorii să pătrundă mai bine în ceea ce citesc.</p>
          <p> Începem, dar, seria numereleor din Biblioteca noastră cu broșura ,,Un suflet sfărâmat..." datorită d-lui M. Alexandrescu unul dintre cei mai tineri scriitori care încep a ieși la lumină. D-sa a scris foarte pușin prin reviste, nepublicând decât în Semănătorul, d-lui Aurel Popovici și în Viața Literară a d-lui Ilarie Chendi. De curând a publicat in Universul frumoasa nuvelă Cântecul din urmă, nuvelă care ne-a făcut ca sa-i cerem câteva din nuvelele d-sale spre a le da în această Bibliotecă. Tot în coloanele Universului, mai scriu: marele nostru Vlăhuță, d. Ion Gorun; d. Radu D. Rosetti și alți literați de scamă, pe lângă care tânărul scriitor M. Alexandrescu a putut a-și face loc.</p>
          <p>Se găsesc în nuvelele d-sale, rânduri care fac să ți se înfioare sufletul și toate scenele sunt redate cu atata măiestrie că citindu-le simți parcă aceleași sentimente pe care le-a simțit dânsul, scriindu-le.</p>
          <p>Limba curată și ușoară ce o stăpânește, credem că nuvelele și schițele să-i fie citite cu plăcere, întrucât d-sa este un adânc cunoscător al sufletelor ce ni le descrie în toate amănuntele lor. În nuvela Un suflet sfărâmat... ne descrie cu atata farmec suferințele unei călugărițe și viața ei, înainte de a se călugări, iar la urmă sfârșește atâta de simplu că parcă dânsul însuși a fost impresionat de cele scrise.</p>
          <p>Urmează apoi nuvelele Cântecul din urmă Darul Craciunului și altele, cară prin frumusețea lor și prin calitățile limbii și stilului estetic ce îl posedă, d-sa își are sigur locul printre scriitorii noștri cei mai tineri și de merit.</p>
          <p>G. Apostoleanu </p>
          </div>
          
          <div type="liminal">
          <p>Viorichii </p>
          <p>spre semn de nețărmurită dragoste și toate cele bune. </p>
          </div>
       </front>
         <body>
 <div type="chaper" n="1">
<p>Un suflet sfăramat... </p>
<p>Mă plictisise mult asurzeala și zgomotele orașului. Voiam un colț de țară liniștit și o căsuță în care să străbată soarele. Voiam a mai prinde puțin sânge căci prea eram de tot galben, mai galben ca o lămaie. Și m-am dus pentru asta la mătușa Glafira, stareța mănăstirii P... Aveam o odăiță mică ca aceea pe care mi-o făuream în gând nici liniștea nu-mi lipsea. Ziua toată mi-o treceam plimbându-mă prin prejurul mănăstirei, iar când se întampla să fie vreme urâtă stam în casă și citeam, Duminica mă duceam regulat la slujba călugărițelor. Îmi plăcea atata de mult ca să le ascult cântând. Într-una din Duminici, nu știu cum una din ele m-a privit parcă mai lung și se dădea cât mai mult lângă mine. Și pe când părintele Timoftei, un preot tânăr de abia hirotonisit citea slujba, dânsa se desprindea din corul de călugărițe și venea mereu lângă mine. Într-una din zile am întâlnit-o la puț. Venise să ia apă pentru ca să măture prin biserică. Am privit-o atunci și mai bine. Avea niște ochi albaștri ca cerul și era atata de frumoasă. Când m-a văzut a început să-mi zâmbească. Eu o priveam mereu. După ce și-a umplut căldarea cu apă trecu pe lângă mine și-mi zise: </p>
<p>— Te aștept diseară sub crucea din dos! și apoi se depărtă. </p>
<p>Țin minte că de abia am așteptat atunci ca să se facă seară. Mă gândeam mereu și nu mă puteam dumiri de ce-mi spusese  și viu sub cruce. Nu mă gândeam la cine știe ce căci îmi ziceam că călugărițele sunt femei sfinte. </p>
<p>Iată că veni și seara. Încet, m-am furișat din casă fără ca mătușa Glafira să simtă și într-un minut am fost lângă crucea din dosul bisericii. Călugărița venise mai înaintea mea iar când mă ăazu îmi zise: </p>
<p>— Credeam că n-o să mai vii. Și-mi părea atâta de rău dacă se-ntâmpla asta; </p>
<p>Eu nu știam deloc ce să-i răspund. Eram atata de timid, mai timid decât un copil. Dânsa văzându-mă că tac nu mi-a mai zis nimic, luându-mă de mână porni cu mine prin întunericul nopții. O vedeam cum se ferea ca să n-o vadă cineva. Eu tăceam mereu. Eram aproape zăpăcit cu totul. Cand m-am desmeticit eram în chilia ei. </p>
<p>- Stai — îmi zise dânsa — dar vezi să vorbești încet că nu cumva să ne audă cineva... </p>
<p> Și apoi așezându-se lângă mine începu să-mi vorbească: </p>
<p> -Uite de ce te-am adus aci... Te știu ca ești nepotul stariței și vreau sa-ți fac o rugăminte! </p>
<p> Eu o ascultam buimăcit pe când dânsa îmi vorbea înainte: </p>
<p> -...Voi sa-ți fac o rugăminte, dar te rog, mai dinainte ca să mi-o asculți... (când am venit aci de m-am călugărit aveam niște parale strânse pe care le-am dat maicii Glafira să-mi le păstreze căci mă gândeam că poate cândva au să-mi trebuiască... Și cum m-am gândit chiar așa s-a și întamplat... Eu voi să mă lepăd de rasa călugărească și voi să mă îmbrac în haine femeiești. Mi s-a urât cu călugăria, cu toate că nu e nici anul de cand sunt aci... Mi s-a urât... Voi ca să mă duc în lume și să mă fac femeie de stradă. Eu sunt tânără și-mi place să iubesc... Eu nu voi fi de acelea ce se vând... Voi spune oricărui bărbat ce-l voi întâlni în drum haide cu mine! </p>
<p> Eu rămăsesem uimit. Vorbele ei mă făcură să cred că trebuie să fie nebună și mă uitai atunci lung la dânsa. </p>
<p> «...Ce te uiți așa - îmi zise ea - văzându-mi privirea curioasă.—Vei fi crezând poate cine știe ce e de mine. Dar ascultă-mă ce voi să te rog. Du-te în casă la maica Glafira și fură-i banii mei. Îi ține ascunși în căptușeala unei icoane de lângă capul patului... Ea n-are sa știe că i-ai luat d-ta și o să bănuiască pe călugarița ce-i deretică prin casă. </p>
<p> Cand am auzit vorbele astea m-am uitat iarăși mirat în ochii ei, iar dânsa spunea îainte fără să se oprească. </p>
<p> ...Dacă-mi vei face asta voi fi recunoscătoare... Cred ca ai să-mi asculți rugămintea... Și ca să-ți întăresc și mai mult rugăciunea mea, iata sa-ți dau niște însemnări ale mele, pe care citindu-le desigur că vei avea milă de mine!... </p>
<p> Și zicându-mi acestea se duse de scoase de sub salteaua patului niște foi de caiet motoiolite pe care mi le puse în mană, arătându-mi o foaie din ele: </p>
<p> «...Uite foaia asta am scris-o astăzi... Cestelalte sunt scrise mai în urmă... Ia-le te rog și citește-le noaptea asta pe toate. Citindu-le vei cunoaște mai bine soarta mea și poate chiar ai să mă plângi. Încă o dată te rog ascultă-mi rugămintea. Mâine seară te aștept tot sub cruce. Și acum te rog sa nu te superi de ce ți-oi spune... iaca maica Glafira are obicei de vine de se uită prin toate chiliile și tare mi-e frică ca să nu te vada aici!... </p>
<p> Cum am auzit de matușa Glafira numai decât am și plecat. Mi-era frică ca o să vie și prin odăița mea și n-are să mă găsească. Încet și fără ca să fiu văzut m-am strecurat pe lângă ferestrele chiliilor în care luceau doar luminile candelelor și în câteva clipe fusei în odaiță. Rugămintea ce mi-o făcuse călugărița mi se părea atâta de dreaptă, căci erau banii ei. Dar după puțina vreme mă răzgândii. Dacă n-ar fi banii ei și dânsa ma minte. Dacă ar fi ai ei matușa Glafira i-ar fi dat numaidecât căci e femeie dreaptă și cu frica lui Dumnezeu... și apoi după ce m-am dezbracat m-am trântit în pat și desfăcând foile ce mi le dăduse începui să citesc: </p>
<p> 5 Aprilie. —Ce fericită mă simt când mă văd îmbrăcată în rasa neagră... Sufletul mi-l simt parcă mai ușurat și-n minte nu-mi mai colindă amintirea faptelor de odinioară... Mă simt atâta de bine în singurătatea chiliei, dar cu toată hotărârea mea de a mă face femeie sfântă văd ca nu pot... Ochii frumoși și barba mătăsoasă a parintelui Timoftei m-au pus pe gânduri... Dorul de iubire îmi sfredelește mereu sufletul! </p>
<p>7 Aprilie — Încep a-mi scrie spovedania vieții mele de până acum... Scriind-o simt că sufletul mi se ușurează din ce în ce... Toate petele ce le am pe dânsul le simt parcă șterse, și el, rămas sufletul de altă dată... Am suferit pân-acum atâtea dureri că mă mir cum de-am putut să mai trăiesc... Când Dumnezeu a făcut pe oameni n-a făcut ca toate să fie cu dreptate... Pe unii i-a făcut bogați și cu palate pe alții săraci și cu bordeie, pe unii i-a făcut să râdă, pe alții i-a făcut să plângă veșnic... Dar Doamne eu nu vreau să fiu bogată, eu nu-ți cer să am palate cu zeci de turle... Eu voi să am căsuța mea în care să trăiesc fericită, voi să am grădinița mea...Dar... mă înfior... Prin minte mi s-arată chipul tatei... Doamne... Doamne... Faptele mele l-au băgat în mormânt... Tată, dragă tată, iartă-mă... în rugăciunile mele voi pomeni mereu numele tău și veșnic mă voi ruga pentru odihna sufletului tău, ce eu ți l-am înveninat... Parcă-l văd sărmanul tată că-n zilele de bine... Era bătrân... Nu putea să facă mai nimic căci mâinile îi tremurau grozav ca unui paralitic... Toată ziua nu făcea altceva decât stătea sub umbra unui gutui din grădină plimbându-și gândul la vremile ce le trăise odată... Se văita de sarăcie și de-abia mă întreținea și pe mine trebuind să cheltuiască atâta cu școala mea... Eram elevă într-o școală normală și mai aveam un an să termin... Într-o zi a venit la noi un vecin și tata i s-a plâns lui că nu știe ce să se mai facă... Și am auzit cum vecinul i-a strigat atuncea tare: </p>
<p> «Da ai fată mare domnule Matei... Dă-o la lucru și o să te-ajute atunci și ea... De ce o lași să-și piardă vremea de pomană la școală? Ce pricopseală e și de carte... În ziua de astăzi ai bani ai carte... Nu mai e ca înainte!... </p>
<p> Și de-atunci n-am mai avut pace. Toată ziua, cum veneam de la școală, tata-mi zicea mereu ca să mă duc să muncesc căci îi e greu să se ție și pe el și să mă ție și pe mine. </p>
<p> —Las-o dracului de carte - îmi zicea el.</p> 
<p>-Ce vrei s-ajungi doctoriță!... Da n-am bani ca să dau mereu la sărăciile alea de cărți!... » </p>
<p> Dragostea ce o aveam către învățătură îmi era atâta de mare, că uneori mă apuca dimineața citind la lumina lumânării... Ca să-l ascult pe dânsul nu-mi venea la socoteală. Gândul meu era s-ajung învățătoare. Îmi făuream chiar de pe băncile școlii iluziile mele de apostolat. M-a tot cicălit așa vreo lună de zile, iar eu văzând că n-am încotro a trebuit să-l ascult. Când am fost ultima oară la școală ca să-mi iau rămas bun de la colege, ele au început a plânge cu toate. </p>
<p> Atunci am mai privit o data banca în care stătusem atâta vreme și apoi suspinând încet ieșii afară, podedindu-mă lacrimile când am ieșit în stradă eram cu ochii roșii de plans. Toți care treceau pe lângă mine mă priveau cu mirare. Seara acasă, îmi mai aruncai o dată privirile pe cărțile de școală și apoi mâniată de ciudă că nu voi mai citi pe ele le azvarlii pe toate în foc, privind cu durere la flăcările ce ieșeau din foile lor. </p>
<p> A doua zi, tata mi-a și gasit un loc la Madam Leibsohn—modistă într-o stradă principală și frecventată mult. Mă duceam regulat dimineața și veneam seara. Uneori întârziam seara până la unsprezece, căci Madam Leibsohn ne ținea ca să-i terminăm comenzile ce trebuiau predate a doua zi dimineața. Fetele mă priveau toate cu mandrie și doar una Marioara se dădea mai cu bine pe lângă mine. Eu lucram, lucram mereu și nu ziceam o vorbă până seara. Era atâta deosebire între banca de școald și scaunul de atelier. Îmi aduceam aminte de colegele mele, toate prietenoase, și când le vedeam pe cele din atelier mă prindea parca un fel de scarbă... Încet.. încet... ma deprinsei apoi și cu viața de atelier. Seara cand plecam acasă trebuia să-mi iasă înainte câte unul care să-mi zică: </p>
<p> —Da-ncotro drăguță așa iute!...» </p>
<p> Și eu atunci ma rușinam, plecam capul în jos, și iuțindu-mi pașii treceam înainte ca o nălucă dând ca s-ajung mai repede acasă. Odată auzisem pe fetele din atelier vorbind niște prostii de care roșii până în sfărcul urechilor. Atunci m-am dus de i-am spus lui Madam Leibsohn, dar ea mi-a zis râzând: </p>
<p> — «Las’ c-o sa te-nveți și dumneata cu vorbe d-astea!... Și apoi daca nu-ți place aici la mine du-te-n altă parte .. Fete sunt berechet!» </p>
<p> Și atunci am așteptat parcă ca pe ghimpi până s-a făcut seară, iar când am plecat spre casă am început a plânge ca un copil. </p>
<p> Îmi veneau mereu în minte vorbele lui Madam Leibsohn: «Ai să te-nveți și dumneata cu vorbe d-astea!» Și atunci îmi mușcam buzele văzând în ce lume am pășit. Zilele treceau uneori anevoe uneori repede dar după puțină vreme mă obișnuisem cu toate obiceiurile din atelier. Seara nu mai mergeam singură acasă ci cu Mărioara tovarășa mea de lucru ce se dădea mereu pe lângă mine spunându-mi tot felul de întamplări din lumea mare — întamplări ce le auzise vorbindu-le cucoanele de pe unde o trimitea Madam Leibsohn cu pălăriile comandate. Într-o seară Mărioara mi-a făcut cunoștința unui văr al ei ce o aștepta mereu în fiecare seară până ce dânsa ieșea de la lucru. Atunci am roșit toată și de abia i-am întins mâna. </p>
<p>— Victor Dumbravă! </p>
<p>— Nina Dan! </p>
<p> Atâta ne-am zis, dar nu știu când mi-am spus numele căci parcă un cârlig ascuțit îmi prinsese limba în gura și nu mai putui a spune nimic. Era prima oaraă când făceam cunoștința unui bărbat pe care nu-l mai văzusem niciodata. </p>
<p> Și din seara aceea eram însoțită regulat de dânsul și mă ducea până aproape de casă.Nu puteam să-l sufăr catuși de puțin alături de mine. Când mergeam cu el pe drum îmi părea că toată lumea se uita la mine. Dar cum mă deprinsesem cu toate pân-atunci mă deprinsei încet... încet și cu dânsul... Începusem să simt în suflet o plăcere când mi-l gâădeam ca n-aveam să merg singură acasă. Uneori așteptam chiar să vină seara mai repede căci începuse să-mi placă atâta de mult vorbele lui dulci. </p>
<p> Și așa m-a așteptat el toată iarna și veni și primăvara, cu aerul dulce și plin de miresme și cu ghioceii cei albi ce răsar sfioși de sub cine știe ce murdărie. Acum nu mă mulțumeam să fiu numai seara cu dânsul și ne întalneam în fiecare Duminică după masă de porneam împreună departe de oraș ca să respirăm mirosul curat al câmpului ce începea să înverzească. Simțeam atâta bucurie când el îmi culegea câte un ghiocel ce răsarea sfios, iar când mi-l prindea în piept simțeam inima cum stătea să-mi iasă afară. Veni apoi și vara și ne împrietenirăm așa de bine că începurăm a ne zice pe nume: </p>
<p> —«Victore! </p>
<p> — «Nino!» </p>
<p> ...iar eu nu mai roșeam la vorbele lui, și când el îmi prindea încet mijlocul eu mă dădeam cât mai mult lângă dânsul, ca sa-l fac s-aud mai bine răsuflarea caldă a pieptului meu... Când el se înainta la vorba, începând a-mi spune tot felul de cuvinte, eu râdeam neștiutoare de scopul lor, iar când era câteodată vreun cuvânt prea de tot, atunci prindeam a roși puțin, dar totuși, parcă simțeam că-mi plăcea să-l ascult. </p>
<p> Seara când ne despârțeam și veneam acasă îmi era atât de urât ca nu era și el lângă mine și de multe ori rămâneam cesuri întregi pe gânduri. </p>
<p> Tata o ducea acum mai binișor. Nu se mai văita de sărăcie. Eu îi aduceam în fiecare lună leafa întreagă și dânsul îmi da și mie cât credea că-mi trebuie de îmbrăcăminte. Eu nu mă uitam că-mi dădea puțin și de aceea nu ziceam nimic căci aveam pe Victor care să-mi dea mai mult. Și a trecut multă vreme așa până când într-o seară târzie și tristă de toamnă tata vedea cum se făcea ceasul târziu și eu nu mai veneam de la atelier. Trimise atunci după mine dar Madam Leibsohn s-a mirat cum de nu venisem înca acasă căci plecasem de mult...Și a trecut o seară, au trecut două, au trecut trei, a trecut - în sfârșit — o săptămână și eu tot nu mai veneam acasă. Auzisem atunci de pe la lume că bietul tata se pusese pe gâduri și tot felul de închipuiri începură a-i trece prin cap. Tocmai după ce trecură trei săptămâni întregi, de-abia atunci se pomeni cu mine. Cum intrai în casă căzui grămadă la picioarele lui și plângând cu hohote începui a-i spune: </p>
    <p> —Tată, iarta-mă! N-am știut ce fac!...» </p>
<p> —«Unde-ai fost mizerabilo pan-acum, răcni dânsul, și repezindu-se la mine se încercă să mă lovească, dar îl oprii cu țipetele mele. </p>
<p> A doua zi i-am spus totul i-am spus de Victor Dumbravă, cum m-a luat cu sila de m-a dus la el acasă... I-am spus că neștiind ce fac am cedat...și i-am spus pe urmă...vai... i-am spus cum m-a gonit! </p>
<p> Tata s-a încruntat grozav atunci la mine, dar simțind parcă în mâinile sale sleirea batrânețelor nu se mai repezi să mă lovească ci-mi zise doar atât: </p>
<p> —Vai de capul tău...și fără cununie... ce-o să zică lumea!</p>
<p> Și-am văzut atunci cum și-a șters repede o lacrimă ce-i atârna de geană. Îndurerat s-a dus apoi într-altă odaie și l-am auzit cum, mergând, zicea încet: </p>
<p> —«.... lumea... lumea .. numele meu murdărit! </p>
<p> De atunci nu m-am mai dus la atelier. Îmi era rușine să mai dau ochii cu fetele de acolo. Într-o zi a venit o fată la mine și mi-a spus să vin la lucru fără rușine căci toate sunt la fel ca mine. Grozav m-am cutremurat atunci. Nu mai eram cea de altă dată. Cuvântul acesta: toate sunt ca mine mă urmărea mereu ca remușcarea unui criminal. De câte ori dădeam cu ochii de tata îmi plecam privirile în pământ, mă cuprindea un dezgust de viață, un regret de fapta ce-o făcusem, iar mai târziu când simții că ceva îmi mișca în pântece un val gros de întuneric, ca o pânză de ceață, mi se așternu pe lumina minții. Cum vremea trece atâta de iute veni și ceasul cel de groază. Nu știu ce s-a mai făcut cu mine atunci, ci doar am simțit în urmă în pat cum ceva înfășat statea lângă mine. Simțind am dat un țipăt de groază dar o femeie pe care o adusese tata să stea lângă mine în ceasul de naștere, mă opri din țipăt, luând de lângă mine copilul pe care — în momentele acelea de nesocotință — voisem să-l sugrum.</p>
<p> Tata n-a vrut să știe nimic de mine. Îi era rușine de rușinea mea. Ar fi vrut să aibă și el un nepot ca lumea iar nu un copil făcut din păcat. Din cauza asta nu dormea uneori nopți întregi. Auzea, parcă, gurile lumii ce spunea de fapta fetei lui Matei Dan și atunci după ce trecură un an și două luni de la naștere veni și-mi spuse să plec din casa lui unde oi ști căci el nu vrea să mă mai ție. </p>
<p> Și mi-a spus atunci cu atâta nepăsare: </p>
<p> — «Du-te din casa mea... Du-te la cel căruia i-ai dat floarea tinereței tale și cinstea numelui meu... Aide pleacă... nu mai sta înaintea mea... I-ați copilul și du-te la domnul Victor al dumitale. Dumnealui ți-o fi poate un tată mai bun decât mine! </p>
<p> Eu am plâns mult atunci. Ca un copil ce vrea a-și pocăi greșeala, i-am cerut iertarea lui de tată. I-am spus să mă lase în casă că eu nu sunt de vină. I-am cerut, în fine, să-i fie milă de copilașul ce-mi plângea la piept; dar dânsul n-a vrut să-mi asculte nimic, nici rugăciunile mele de fiica oropsită și nici nu l-a înduioșat plânsetul copilului ce i se ruga parcă și el. </p>
<p> ... Și m-a luat apoi cu amândouă mâinile de m-a dat afară, dându-mi în bătaie de joc o bucată de pâine uscată ca să-mi potolesc foamea până la el. </p>
<p> Atâta știu că am mai zis în gând în momentele acelea; Câine, nu tată. Și mi-am luat atunci copilul și am plecat plângând pe când în minte îmi răsări deodată amintirea vremurilor cele bune, când stăteam cuminte pe băncile școlii. </p>
<p> De mă lăsa să termin învățătura eram poate într-o altă lume și blestemam mereu ceasul acela când tata mi-a spus să intru undeva la lucru. </p>
<p> Daca nu-l ascultam n-aveam să ajunga așa. </p>
<p> Priveam mereu copilul de la piept și parcă tot nu-mi venea să cred că este al meu. Mă vedeam fata cuminte de mai înainte, fata care nu știa să facă altceva decât să citească nopți întregi la lumina lumânării. Mi se părea că plutesc parcă într-o mocirlă plină cu noroi, în care intrasem afundându-mă până la gat. Simțeam la piept atâta povară și deodată un gând îmi fulgera prin minte: sa-l arunc și să mă scap de el. Și ca un criminal ce-și urmarește prada prin vreo stradă dosnica și întunecoasă, tot așa și eu, rătăceam nebună, cu copilul în brațe. Cătând, o da peste vreun maidan în care să-i fac vânt peste garduri;sau în vreo groapă cu gunoi unde să-l mănânce câinii... Dar un alt gând îmi înfiora mintea: Dacă mă va vedea cineva o altă rușine avea să-mi apese sufletul. Și stând cateva clipe la îndoială renunțai la groaznicul meu plan. Mă gândii că copilul e carne din carnea mea și că dacă l-am făcut trebuie sa-l port cu acel cu care l-am plămădit. Și repede pornii atunci spre casa lui Victor Dumbravă. </p>
<p> 18 Aprilie. —Ce zi frumoasă este astăzi... Îmi vine să ies afară din întunecimea chiliei și să plec așa unde-oi nimeri... Mi s-a urât și aici... Voi altă viață, voi libertate, voi iubire... Ah! Timoftei! Ah, ochii tăi frumoși...Până să vii să mai slujești iarăși îmi pare un veac. Astă noapte te-am visat Timoftei, astă noapte te-am visat.... Seninul din ochii tai îi port mereu în gând... Fiorul ce l-am simțit atunci când barba ta de mătase mi-a gâdilat obrazul, fiorul acela dulce aș vrea să-1 mai simt... Un vis e viața noastră... Un fulg ce plutește pe apă și apoi se afundă când se udă... Voi să iubesc căci a iubi e a trăi... Că mâine vom muri cu toții. Poate fac oare păcat că gândesc la d-astea. Ba nu, poate ci chiar fac păcatul... și ce sunt eu de vină... Sufletul meu simte, sufletul meu vrea să iubească... Ah, Timoftei, Ah, ochii tăi frumoși.. Dar să-mi scriu înainte amintirile. Să văd unde am rămas. Acolo unde mă hotărâsem să plec spre casa lui Victor Dumbravă. </p>
<p> ...Am plecat dar spre casa lui, rătăcind cu copilul strâns la piept, pe străzile pline de lume... Mă furișam de toți ca să nu mă vadă căci îmi părea că toți știu de fapta mea nesocotită și de izgonirea părintelui neîndurător. Ca o nebună ajunsesem dar și la ușa lui Victor și am căzut în pragul ei, obosită și trudită de durere! Copilul a început atunci a plânge, și Victor auzind aceasta din casă ieși numaidecât afară. Când a dat cu ochii de mine a rămas încremenit, și după ce s-a împiedicat de trupul meu pe care altă dată îl stransese cu patima în brațe mi-a zis ca unei străine: </p>
<p>— «Ce cați la mine?...» </p>
<p> ..Dar aducându-mi aminte de mângâierile mele blânde, de sărutările acelea pline de fioruri de dragoste, de cuvintele calde pornite din inima-mi care bătea pentru dânsul și căruia m-am dat apoi cu totul încrezătoare în vorbele lui ca mă va face soția sa — și-a înmuiat deodată glasul, l-a cuprins parcă o milă nemărginită pentru copilul ce-mi zăcea la piept și pentru vremea de iubire ce și-o amintise deodată în momentele acelea de nejudecată. Și atunci mi-a luat copilașul din brațe, ducându-ne pe amândoi în casă și mult a tresărit apoi, când auzi printre gângăvelile blânde și nevinovate ale copilașului cuvântul acela ce i se zicea pentru prima oară: </p>
<p>— Tată!...» </p>
<p> La auzul acesta m-a privit lung și parcă buimăcit striga deodată la mine: </p>
<p>— «Nino!...» </p>
<p> Atunci am tresărit. Mi-am ridicat către dânsul ochii împerdelați de lacrimi și privindu-l drept în față începui a plange spunându-i;mereu: </p>
<p> — Victore, tu ești de vină, Victore!...* </p>
<p> 25 Aprilie*. </p>
<p> Mă doare capul fără să am nimic... O lene grozavă mi-a cuprins toată făptura... Afara e o vreme atât de urâtă .. Ploua... Picăturile repezi îmi bat atâta de trist în geam întocmai ca niște soli trimiși de moarte spre a mă vesti că-mi va lua suflelul... Ce urât e când plouă...Monotonia de afară își revărsa în suflet atâta tristețe că te face sa-ți dorești moartea. Și ploaia nu vrea să se mai oprească deloc...Vântul mișcă mereu crengile ude de pe ale cărui frunze se cern triste stropuri de apă...Îmi vine în minte să scriu iarăși, de unde am rămas, cu însemnările mele. Am rămas la: Victore, tu ești de vina Victore!... Și să spun înainte... Victor m-a ținut în casa lui ce m-a ținut, dar în urmă el și-a adus alta și pe mine m-a dat afară, iar eu am pornit iarăși cu copilul la piept... Cum am mai dus-o apoi nu țiu minte bine, dar știu ca trecuseră cinci ani de zile — cinci ani de suferință și copilașul se făcuse mare Stăteam cu chirie într-o odăiță din subsolul unei case, a cărei proprietară mi-o dădu-se în schimbul lucrului. Îi lucram de dimineață și pană seara tot felul de stâmbării și-mi dădea din când în când și mâncare. Afară de lucrul ei mai aveam și de prin alte locuri, așa că puteam s-o duc ca vai de mine de azi pe mâine. Mâncarea o dădeam aproape toată copilului. Eu mai răbdam de foame că n-aveam încotro... </p>
<p> Era într-o după-amiază friguroasă de iarna. În odăița noastră era liniște. Doar din când în când câte o tuse ușoară a copilului se auzea încet. Afară vremuia de parcă să se prăbușească lumea. Vântul ne pătrundea nemilos prin ferestrele șubrede, iar pâlpâirile focului din cămin arunca mereu scântei în afară. În odăiță era călduț și lemnele erau pe sfârșite. Mai rămăseseră doar vreo trei ciosvârte de brad ce așteptau parcă să le vie rândul și lor. Seara se lăsa alene din înălțimile neguroase cerându-și ușor înnoptarea peste orașul acoperit de zăpadă... Eu stăteam tăcută la fereastră privind îndurerată afară pe când niște amintiri din alte vremuri făcu să-mi răsară o lacrimă între gene. O singură mângâiere aveam doar: pe copilul ce mă întreba mereu:</p>
<p> — Mămisico, da' tatăl meu unde este... Nu mai vine la noi.. Șe s-a supălat! </p>
<p> Și eu prinzându-i căpșorul drăguț între mâinile mele înfierbântate îl sărutam mereu fără a mă mai sătura. Dar deodată un fior îmi trecu prin tot corpul când îmi zise iar: </p>
<p> —Mămisico mi-e foame! </p>
<p> Dânsul își pleca apoi ușor căpșorul pe pieptul meu și apucându-mă cu mânuțele pe după gât mă săruta mereu pe buzele învinețite de trudă, spunându-mi încet pentru a doua oară: </p>
<p> — Mamisico mi-e foame!» </p>
<p> Și iarăși mă săruta mereu ca și când ar fi vrut să încălzească cu căldura sărutărilor lui buzele mele reci. Eu nu i-am răspuns nimic. Am tăcut privindu-l cu durere și atunci mi-am adus aminte iarăși de Victor. L-am văzut în gând întocmai ca-n clipa aceea când mi-a jurat că mă va face cea mai fericită femeie de pe lume... Și m-a făcut... M-a făcut să-mi port povara în spate... Oh! Bărbați, bărbați. Focul să vă fie mormânturile voastre... Vă place numai să fim un ceas ale voastre și apoi ne lăsați pe drumuri și privind la copil o lacrimă mi se prelinse pe fața îndurerată mă sculai și mă dusei la dulap. Îmi adusesem aminte că mai oprisem, pentru dânsul, o felie de pâine și puțină friptură rece. O iau repede și o dau apoi copilului care nu mai putea de bucurie. </p>
<p> -Da' tu mămisico nu mănânsi.. Șie nu-șie foame? </p>
<p> -Nu puișorule mănânc-o tu pe toată! </p>
<p> — Atunși șie șe-ți rămâne?» </p>
<p> -«Moartea!— i-am răspuns eu, și iar o lacrimă mi se strecură furișă între cearcănele vinete dinprejurul ochilor aproape scurși de suferință. Îndurerată sărutai apoi iar obrajii copilului pe când un tremur îmi zgudui tot corpul. Dădui cu ochii de un bilet ce-l uitasem pe masă. Era trimis de un moșier bătrân prin care-mi spunea că pătruns de suferințele mele ar vrea să mă ajute în schimbul unei mici dorințe pe care crede că voi pricepe-o. Îmi scrie că sunt frumoasă și că e păcat că zac în suferință pe câtă vreme aș putea să trăiesc minunat cu frumusețea mea. Am stat atunci o clipă pe gânduri. Mă gândeam: să mă duc ori nu, cu toate că până la primirea biletului fusesem cea mai cinstită femeie. Afară de Victor, nu mai îndrăgisem niciun bărbat. În sfârșit mă hotărâi să plec. Nu-mi păsa că aveam s-ajung ca cea mai ordinară femeie de stradă. Mă gândeam ca n-aveam să mai sufăr nimic, că copilul nu-mi va mai sta nemâncat și că ochii mei nu vor mai lăcrima. </p>
<p> Copilul care-și isprăvise de mult mâncarea se duse de se culcă singur adormind ca un înger în așternutul alb. După ce mă îmbrăcai repede, umblând încet ca dânsul să nu se deștepte, mă dusei de-l sărutai pe frunte și apoi mergând în vârful ghetelor deschisei ușa fără ca să scârțâie. Cu inima zvâcnindu-mi de durere mai privii o data spre dânsul și apoi ieșii binișor. De abia făcui doi pași și tot felul de gânduri începură a-mi trece prin cap. </p>
<p> Nu știam cum să mă prezint în fața celui ce mă chemase la el ca să m-ajute și nici nu știam cel puțin pe unde s-o apuc. Simțeam cum o moleșală mi se lasă în picioare iar pașii mi se încurcau mereu. În ochi vedeam numai neguri de întuneric și grămezi de bani ce răsăreau ispititoare din ele. Când să fac al patrulea pas auzii parcă glasul copilului ce mă chema înapoi la dânsul : </p>
<p> — Mămisico unde ești? </p>
<p> Un fior rece m-a făcut atunci să tremur și rămăsei pe loc. Să plec înainte nu mă lasă glasul copilului ce mi se păruse ca-i auzisem, să viu înapoi nu mă lăsa suferința Dar renunțând deodată mă întorsei către ușă. Vrusei a rămâne tot cinstită. Făcusem întai un păcat, dar nu voisem să-l mai fac și a doua oară cu toate că eram liberă. Intrai dar în casă. Copilul dormea tot cum îl lăsasem la plecare. Ca o nebună m-am repezit apoi la dansul și l-am sărutat îndelung pe obrajii lui fierbinți. El fu pentru mine mântuitorul ce m-a făcut să mă întorc de pe calea pierzaniei, pe care aveam de gând s-o apuc, spre odăița noastră curată și nepatătă încă de murdăria desfrâului. </p>
<p>3 Mai. </p>
<p> Doamne!... Doamne! .. Cum mi-ai dat oare atâta rezistență ca să pot a-mi scrie amintirile fără ca să lăcrimez... Țiu minte ca n-am mai lăcrimat de atunci de când copilul m-a întors din drumul păcatului omenesc. Dar cu toate ca n-am lăcrimat simt cum acum mi se înfioară sufletul... Copilul... copilul... În orice noapte îi aud parcă glasul lui ce-mi zice: </p>
<p> — Ce ți-am făcut eu ție, mama, ca tu să mă omori?...» </p>
<p> Sunt o criminală... Remușcarea mă urmărește mereu. Și eu l-am omorât cu o luna mai târziu din seara când dânsul m-a întors de pe calea pierzaniei. Nu știu cum mi s-a părut că prea i semăna mult lui Victor și atunci... vai... atunci i-am luat gatul și i l-am strâns în mâini până s-a făcut vânăt... Când mă căisem de ceea ce făcusem și am vrut să-l strig pe nume, era prea tarziu... Mititelul murise sugrumat de mâinele mele. A treia zi mi l-a înmormântat primăria. Doctorul venit să constate moartea n-a observat nimic... Cand l-au băgat în mormânt m-a podidit un plans grozav și am plâns mult, iar când am auzit și bulgării greoi de pământ ce uruiau peste coșciugul lui alb și mic, m-a apucat o remușcare vie și atunci am luat-o la fugă ca o nebună... Femeie păcătoasă... femeie criminală... Ce înfiorătoare cuvinte... Eu însumi fug de mine... Dar Doamne ce-s oare eu de vină... De rămâneam în școală nu treceam prin atâtea fapte... Astăzi nu era sa fiu închisa în umbra chiliei mucede, în care am venit să-mi ispășesc păcatele... Va fi oare pe lumea asta o femeie mai nenorocită decât mine?.. Nu. Nu sunt sigură că nu. Eu sunt singura. Și sunt înca atât de tânără. N-am decât douăzeci și cinci de ani... Ce viață... Ce viață.. Sunt oropsită. Sunt fiica suferinței... Nici părintele Timoftei nu mă mai iubește... Nu știu cum într-o seară i-am spus câteva din faptele mele și de atunci fuge de mine pe unde mă vede... La ce să mai trăiesc eu oare acum... Eu vreau să iubesc... Sunt încă tânără... Acum nu mai am pe cine. Părintele Timoftei nu mă mai vrea. Voi iubi dar moartea... O voi îndrăgi dar pe ea. În somnul morții voi fi atât de liniștită în lumea cealaltă nu voi avea poate remușcări... Copilul nu mi se mai arată noaptea în somn ca să mă întrebe de ce l-am omorât și eu voi fi poate altca. În lumea de veci mi-o fi poate dat ca să-mi găsesc fericirea.. Deci, moarte vino... Aide, ia-mă. Așteaptă-mă căci voi veni la tine. Adio dar viață în care am suferit atât, copilul meu ce te-am omorât iartă-mă. iar ție viață îți zic adio... Adio Timoftei Adio!... </p>
<p>Eoghenia! </p>
<p> Am citit toate foile, am rămas buimăcit. Cele citite mă uimiseră atât de mult și nu puteam a-mi da seama cum o figură atât de blajină și niște mâini atât de delicate să făptuiască o crimă, să-și omoare propriul ei copil. </p>
<p> A doua zi când m-am sculat nu știu ce mi-a venit, că m-am dus cu foile si i le-am arătat matușii Glafira. Dânsa s-a îngrozit și mai mult decât mine când le-a citit. I-am spus apoi de călugăriță și, cum mi-a spus sa o aștept în dosul bisericii și i-am spus și cum m-a dus de mână în chilia ei. </p>
<p>— Auzi spurcata, auzi! Chiar azi o dau afara!.. A strigat matușa Glafira atunci, iar în suflet prinse a mi se încolți un regret că-i arătasem foile. </p>
<p> Dânsa s-a dus apoi numaidecat la călugărița Evghenia și ce i-o fi făcut nu știu, căci m-am dus și m-am închis în odăița mea pe când în suflet simțeam atâta remușcare de aceea ce făcusem. Seara a venit la mine, mătușa Glafira și ca o disperată n-a putut să-mi spuie decât atât: </p>
<p>— «S-a omorât.. S-a omorât!... </p>
<p> Eu atunci m-am înfiorat grozav și parcă un plâns îcerca să mă podidescă. </p>
<p> Apoi mătușa Glafira mi-a spus cum ea s-a aruncat din turla bisericii, zdrobindu-și capul de pietrele colțurate. </p>
<p> Și în seara aceea pe când eu plângeam ca un nebun având pe suflet remușcarea ce-mi spunea că eu o omorâsem, luna se înalța posomorâtă de după vârful unui plop ce strejuia la poarta mănăstirii. </p>
</div>
 <div type="chaper" n="2">
<p>CÂNTECUL DIN URMĂ </p>
<p>Lui Costel Săndulesou. </p>
<p> Toți care l-au cunoscut pe Giovanini nu l-au văzut o dată trist. Era așa de veselă figura lui și purta veșnic cu el un surâs dulce ca un zâmbet al primăverii, un surâs care când se arăta pe buzele lui crăpate și cojite de frig, părea întocmai ca o rază tainică de soare ce străbate plăpândă de sub acoperământul unor nori întunecoși. Giovanini veselul, așa îi ziceam toți și toți îl iubeam, căci tare era bun la suflet. Giovanini era și artist. Cânta atâta de frumos din gură cu o voce melodioasă și dulce ce părea întocmai ca o adiere înceată de vânt stârnită în vreun amurg târziu de toamnă de zefirul vagabond ce trece alunecând ușor ca un șarpe printre frunzele dese și subțiri. Parcă îl văd și acum pe Giovanini întocmai ca în seara aceea când ne-a cântat cu glasul lui dulce, un cântec atât de fermecător, un cântec ce ne pătrunsese la toți sufletul, făcându-ne să simțim în noi avântul unei alte lumi mai nouă. Și răsuna atât de duios glasul lui când el ne cânta lin și pătrunzător «La donna e mobillei, ce se pierdea în murmure dulci. </p>
<p> Ochii săi mari și albaștri ca floarea de cicoare, luceau ca niște stropi de rouă risipiți în zorii dimineții pe o petală de trandafir, și părul negru ce-l purta în plete mari îl arăta atât de plăcut. </p>
<p> — Giovanini, să-mi cânți ceva de dor — i-am zis într-o seară și el după ce m-a privit lung ca și când ar fi vrut să citească în ochii mei vreo taină ascunsă pe care nu voiam sa i-o mărturisesc, își drese glasul tușind încet, și apoi începu un cântec atât de dulce, un cântec pentru care aș fi dat viața mea numai să-i ascult veșnic melodia lui fermecătoare ce-mi înfiorase sufletul. Cât de amărât să fi fost un om, cand l-ar fi auzit pe Giovanini cântând uita de toate durerile lui și poate chiar ar fi adormit sub vraja cântecului său duios. Și mi-a cântat atunci de dor mi-a cântat cum știa el de dulce, iar după ce isprăvi mă chemă deoparte și mă întrebă: </p>
<p> —«Trebuie să suferi de ceva. „Mi-a venit atunci să râd fără să vreau, țiu minte că am râs mult ca un nebun pe când Giovanini îmi zicea mereu: </p>
<p> —«Aide nu mai râde... Spune-mi totul adevarat </p>
<p> Eu râdeam atunci mereu că n-aveam ce să-i spun. Dânsul și-o fi închipuit că port poate în inima mea vreo iubire ascunsă, vreun dor care nu-mi dă pace, sau poate vreo amintire îndurerată și risipită în noianul zilelor de ieri. Și apoi i-am spus că nu sufăr de nimic, i-am spus că i-am pus să-mi cânte de dor numai fiind că îmi place să-l aud cântând. El văzandu-mă că spun adevărul, nu mi-a mai zis nimic, ci doar după puțină vreme și-a ridicat iarăși ochii către mine ca și când ar fi vrut să-mi mărturisească ceva, și lăsănd să-i scape din piept un suspin înăbușit, un suspin în care i se citea atâta durere. </p>
<p> — Fratele meu, mi-a zis el iărași, și mai suspinând o dată, mă lua de mână ducându-mă mai la o parte de lângă cei din jurul nostru, și mai privindu-mă cu  uitătura tristă, începu să-mi povestească despre o iubire a lui. Mi-a povestit de țara lui, mi-a povestit de Mezina cea frumoasă și de multe altele. Toate mi le-a spus în liniște dar când îmi spuse și de o fată —Graziella— o lacrimă caldă i se brăzda furiș în colțul genelor, spunându-mi cu glasul îndurerat: </p>
<p> Și ea este atât de departe de mine!... </p>
<p> L-am întrebat apoi cine-i Graziella și el mi-a spus totul, mi-a spus toată iubirea lui sinceră ce o purta către dânsa, mi-a spus cum s-au cunoscut de mici și cum atunci, când au devenit mari, părinții ei nevoind s-o facă soția lui, ea s-a dus de s-a călugărit, iar el a venit aci în România debarcând de pe un vapor italian la Constanța. </p>
<p> Mi-a spus apoi și de viața lui printre străini, de zilele când nu băga nicio farimitura de pâine în gură, și de nopțile cele fioroase de iarnă când dormea prin gangurile caselor mari de unde de multe ori îl luau câinii la goană. Mă pătrunsese atât de mult povestea suferințelor sale, că deodată pe nevrute îmi picurau și mie două lacrimi furișe, care mi le ștersei repede pentru că dânsul să nu mă vadă plângându-i durerile. Și de atunci văzandu-l atât de bun la suflet și atât de sincer, l-am luat de l-am dus cu mine în odaia mea pe care o țineam cu chirie la marginea unei mahalale. Ne culcam în același pat, mâncam din aceeași feliuță de pâine și beam chiar și apă din același pahar. </p>
<p> Mă simțeam atâta de bine cu dânsul și de multe ori seara, adormeam sub vraja cântecelor lui, care făceau să mi se închidă ușurel pleoapele obosite și să adorm at
atâta de fericit, auzind parcă și în somn duioșia glasului său plin de o simfonie dulce ce se înălța încet ca o mireasmă plină de farmec. </p>
<p> Viața noastră era viață de oameni rătăcitori, de oameni de acei care nu le pasă de grija zilei de mâine. Mă molipsisem cu aceasta de la Giovanini și era atât de bine, căci îmi simțeam sufletul mai ușurat, și atunci când amândoi n-aveam ce mânca era destul ca Giovanini să cânte iar eu să-l ascult fumând și privind la rotogoalele fumului de țigare prin care găseam parcă atâtea castele și atâtea lumi visate și gândite doar în idealuri spulberate. Și apoi când îmi povestea Giovanini de țara lui frumoasă, de țara în care înfloresc mirți și portocalii, de cerul veșnic senin ce se întindea plin de farmec, peste tot cuprinsul țării lui, de valurile albastre ale Adriaticei ce sărutau ca niște copilași gingași, malurile roase, de glasurile sirenelor ce urlau pe mare, de frumusețea nopților cu cerul luminat de candelele strălucitoare ce-l strajuiau, și de cântecul duios al mării, simțeam în mine atâta dor de ducă ce îmi sfredelea sufletul, atâta dor ce mă făcea să plec acolo unde se afla atâtea frumuseți. Și dorul acesta nu mi-l potoleam de cat atunci cand;ne aflam împreună la cafeneaua unde mergeam în fiecare seară și unde Giovanini cânta înconjurat de o ceată de rătăcitori ca și noi de acei ce cu o cafea și o țigara își treceau câteva ceasuri în liniște, uitând acele necazuri ale vieții, de care sunt izbiți. Prinseseră toți o simpatie atât de mare de Giovanini, că unde-l vedeau se dădeau pe lânga el întocmai ca pe lângă o fată frumoasă și nu-l lăsau în pace până ce nu cânta vreo bucată din Tosca» ori «Trovatore» atunci toți se simțeau atât de mulțumiți, citindu-le pe fețele lor slabe și palide fericirea ce-o simțeau în acele clipe când cântecul lui Giovanini îi faceau să-și uite atâtea și atâtea dureri ce le cuprinseseră sufletul ca niște cătușe groase de fier. </p>
<p> Giovanini mângâia pe toți cu cântecele lui, pe toți îi făcea să simtă câteva clipe fericirea, dar pe dânsul nu-l făcea nimeni sa-și uite și el măcar o clipă durerea ce-o ascundea în suflet, durerea aceea pe care i-o știam doar eu, căci fața lui ce-o avea întotdeauna prefăcută în veselie nu dădea nimănui de bănuit că Giovanini suferea, ca Giovanini purta în sufletul său o iubire curată pentru o ființă care era departe de el și de care dânsul își simțea legat firul subțire al vieții. Și de aceea în cântecele sale era atâta duioșie, de aceea cânta el cu atâta patimă sufletească, căci aceasta era singura lui alinare de suferințe. Câteodată cu toată abținerea sa tot se întampla să-i scape câte un suspin încet din pieptul îndurerat, din pieptul din care ieșeau fermecătoarele accente ale glasului lui duios. Și tot așa a suferit Giovanini în tăcere cântând mereu până când într-o zi l-am văzut atâta de trist. </p>
<p>— Ce ai Giovanini, l-am întrebat eu atunci, iar el nu mi-a răspuns nimic, și-a aruncat doar asupra mea privirile sale blânde, și întocmai ca un animal rănit care se apropie de tine ca să-l legi la rană, tot așa și el s-a dat mai lângă mine, m-a privit iarăși lung în ochi cu o privire pătrunzatoare și lăsându-și ochii la pământ rămase gânditor. </p>
<p>— «Spune-mi Giovanini ce ai » l-am întrebat eu iar, și el pătruns până în suflet de cuvintele mele și-a dus repede mâinile la ochi și afundându-și fața în palme începu să plângă ca un copil. Eu rămăsesem uimit. Nu știam deloc ce-i cu dânsul. L-am lăsat apoi în pace și nu l-am mai întrebat nimic. După puțin timp a încetat din plâns și ridicâdu-și ochii îmi zise cu o voce aproape stinsă de durere : </p>
<p>— Graziella a murit.... o carte poștală mi-a adus trista știre!....» Când am auzit astea am rămas încremenit cu totul. O pânză groasă de ceață mi se întinsese parcă pe lumina ochilor. </p>
<p>— «Și cum a murit ?» l-am întrebat atunci îndurerat, iar el plângând mi-a spus de Messina, mi-a spus de cutremurul cel groaznic de care îi scria un prieten care scăpase viu, mi-a spus în sfârșit totul așa după cum îi scrisese prietenul, mi-a spus cum mamele nebune de durere alergau aproape dezbrăcate în toiul nopții, ținându-și la pieptul rece copilașul ce tremura de frig și cum peste tot nu se vedeau decât fumurile ce se înălțau din ruinele înfiorătoare care îngropaseră sub ele atâtea suflete nevinovate și atâția copilași ce i-au prins cutremurul sugând la sânul cald și dulce al mamei. </p>
<p> Îmi spunea Giovanini că plângea Adriatica de cele ce vedea și ea valurile ei îndurerate nu-și mai găseau loc, revărsându-se parecă nebune peste grămezile de cărămizi ce astupau sub ele atâția oameni, care unii căutau vreo deschizătură ca să iasă afară din îmbâcseala dărâmăturilor, iar alții își dădeau poate ultima suflare de viață, simțind pe pieptul lor apăsarea greoaie a cărămizilor ce-i înmormântaseră de vii în întunericimea lor. Și la urmă mi-a spus și de Graziella, mi-a spus cum au găsit-o și pe ea moartă sub niște dărâmaturi. Cu fața neatinsă de lovituri și având pe buze un zâmbet ce părea a spune că ultima vorbă a ei fusese: Giovanini! Mă pătrunsese până în adâncul sufletului toate cele ce mi le spusese și atunci îndurerați am început a plânge amândoi. Iar el s-a oprit deodată din plâns și începu să cânte iarăși ca înainte un cântec care amesteca și cuvintele de: Adio Graziella! Nu-l mai auzisem niciodată cântând așa de frumos ca atunci și îmi venea să mă reped la dânsul și să-i sorb de pe buze dulceața cântecului său plin de farmec și duioșie. Și acela a fost ultimul lui cântec ce i l-am mai auzit, căci a doua zi când m-am întors seara acasă el nu mai era la mine, iar pe masă am găsit un bilețel în care scria: «Scumpul meu frate, iartă-mă că te-am părăsit, căci eu voi să mor lângă mormântul Graziellei... Giovanni. </p>
<p> Și de atunci nu mai știu nimic de dânsul, iar azi când îmi amintesc de el îmi vine și plâng, și cu toate că nu mai este lângă mine, parcă tot îi mai aud așa de departe venit parcă pe o adiere ușoară de vânt, cântecul lui cel de pe urmă ce-mi înfiora sufletul, cântecul lui ca și ultima ciripire îndurerată a unei păsări care moare singură pe craca de unde a cântat o primăvară... </p>
</div>
 <div type="chaper" n="3">
<p>Darul Crăciunului </p>
<p> Virginia, rezemată cu mainile de latul ferestrei, privește îngândurată la fulgii groși de zăpadă ce se aștern alene pe geamurile împestrițate cu flori de gheață. Umbrele neguroase ale serii prind a se lăsa din ce în ce, pe când din zarea îndepătrtată, armatele de nouri albi cu coifuri cenișii, se strecor împrăștiate de vântul care le duce departe. </p>
<p> Peste orașul tăcut omătul a așternut haina lui cea groasă, întocmai ca un lințoliu rece de moarte ce învăluie cu umbrele lui pacea îndureratelor țintirime. </p>
<p> Virginia privește înainte la fulgii albi ce se joc înaintea ferestrei, întocmai ca niște copilași rasfățați. </p>
<p> Alături de dânsa o copiliță cu bucle blonde ce-i cad în valuri pe umerii rotunzi, se joacă în liniște cu o păpușică mititică aruncându-și din când în când ochii spre mama care stă tăcută la fereastră. </p>
<p> Neștiutoare de nimic dinprejurul ei, copilița se joacă înainte, sărutându-și cu drag păpușica ei frumoasă pe care a îmbrăcat-o în hăinuțe curate că poimâine e Crăciunul. </p>
<p> O lacrimă furișă prinse a pica din ochii Virginiei, iar copilița care o vede plângând o întreabă cu glasul ei nevinovat și dulce: </p>
<p> — Ce plângi, mămico?... </p>
<p> Și dânsa într-un extaz de nebunie, ia copilița în brațe și o sărută pe ochi, pe buze, pe păr... și apoi potrivindu-i frumoasele bucle o așeza iarăși pe scaun. </p>
<p> -Spune-mi mămico, de ce plângi ?... o întreaba iarăși copilița, iar dânsa parcă rușinată scoate repede o batistă și-și șterge genele înlăcrimate. </p>
<p> Afară s-a înnoptat aproape de tot. Câteva stele razlețe prind a se aprinde ici și colo pe bolta cenușie, de pe care au dispărut cetele întunecate de nouri. În mica odăiță e atâta liniște și pe pereții albi se văd umbrele focului din soba ce pâlpâiesc în licăriri de lumină aurie. Doar câteva trosnituri de lemne mai strică din când în âand liniștea singuraticei odăițe. </p>
<p> De departe, adus parcă pe aripi de vanturi, se aud vibrând sunetele unui clopot de biserică. </p>
<p> Lang... lang... lang... și clopotul bate mereu despicând aerul cu bătăile lui... </p>
<p> Deodată Virginia tresare. Și-aduce aminte că peste două zile e Crăciunul. Întunericul din odăiță se luminează acum de flăcările din soba ce se aprind în vâlvătăi mari, care se urcă zgomotos pe coțul prin care vântul șuera ca într-un horn. </p>
<p> ...Și-i atâta pace în odăița asta care pare că-i pustie. Clopotele de departe se aud mereu. Virginia tresare iarăși. </p>
<p> — Poimâine e Crăciunul!... </p>
<p> O moleșală parcă o cuprinde și-și lasă greoaie capul pe mâinile rezemate de spatele scaunului, adormind fară să vrea. </p>
<p> Un palat cu pereți încadrați în oglinzi de cristal se întinde acum înaintea ochilor ei, și din aureola plină de farmec ce-i așternută deasupra saloanelor, se desprinde mirosul plantelor exotice ce stau așezate frumos prin colțuri. </p>
<p> Îmbrăcată în rochie albă, dânsa pășește spre mesele încărcate cu mâncăuri scumpe, la care o așteapta o lume plină de viață, o lume care se desfăta înaintea meselor bogate. Alături de ea pășește acel pe care dânsa l-a ales mirele inimii sale. Se simte atât de fericită acum în lumea asta care o înconjoară, în lumea asta care știe să petreacă atâta de bine. </p>
<p> Dar dânsei nu-i pasă nimic de cei dinprejurul ei, nu o desfătau nici râsetele nici glumele aristocratice ale conmesenilor căci fiind alaturi de  dânsul se simte cea mai fericită. </p>
<p> Și visând înainte Virginia rămane așa adormită, iar copilița care se ceartă cu papușica se oprește deodată din jocul ei nevinovat. Aude de departe glasuri de copilași ce cânta duios pe străzile troienite de zâpada ce s-a îngrămădit mult: </p>
<p> Bună dimineața la Moș-Ajun, </p>
<p> Ne dați, ori nu ne dați!... </p>
<p> Și glasul copilailor se apropie din ce în ce. Copilița se urcă repede pe un scăunel, rezemandu-se cu mâinile de fereastră pentru a vedea pe cei care cânta așa de frumos. </p>
<p> — Mamico, mamico.. ia te uită, Au venit cu Moș-Ajunul!... </p>
<p> Virginia tresare numaidecât speriată din visul cel frumos. </p>
<p> Ia te uită, mamică, ce copilași frumoși!...» </p>
<p> — Ah! visul! — esclamă Virginia și luând fetița în brațe, o săruta, o saruta iarăși pe față. </p>
<p> Din ochii umezi încep a-i pica șiroae de lacrimi, ce cad pe obrazul cald al copiliței care neștiutoare striga mereu: </p>
<p> — Mămico, ia te uită, mămico, ce copilași frumoși... </p>
<p> Virginia pune iarăși copilița pe scaun și privește mult la dânsa. </p>
<p> — Ah, cum îi seamană! Doamne cu ce ți-am păcătuit? Cristoase care te naști, pogoară harul tău asupra noastră... și îndurerată începe a plânge ca un copil. </p>
<p> Ce urât îi este fara dânsul! Și a lăsat-o pentru un motiv atât de neînsemnat. I s-a părut că a zâmbit unuia de pe drum. </p>
<p> Și iarăși prinde cu mâinile-i înfierbântate capșorul drăguț al copiliței, sărutând-o mereu fără a se mai sătura. </p>
<p> De afară se aude un alt cântec, ce se depărtează încet pe sub fereastră: </p>
<p> Isuse Dumnezeul nostru, </p>
<p> Tu pace între noi coboară. </p>
<p> — Ce cântec dulce, exclamă dânsa, și aproape împleticindu-se de amețeală se scoală să aprindă lampa. </p>
<p> Îngândurată privește apoi spre icoana lui Christos. </p>
<p> Deodata ușa ce dă în sală se deschide și în pragul ei apare  el, cel care o părăsise. </p>
<p> — Virginio! Copilița mea! Unde sunteți?!.. </p>
<p> Dânsa rămâne înmărmurită. Copilița care aude vocea tatălui pe care nu-l mai văzuse de atâta vreme se repede spre dânsul. </p>
<p> Tăticule, mi-ai adus jucarii, pentru Crăciun?!... </p>
<p> — Iartă-ma Virginio, exclamă el, întinzând un braț spre dânsa și altul spre copiliță. </p>
<p> Dorul copiliței noastre m-a făcut să mă căiesc de ce-am făcut, și să mă reîntorc la voi. Iertați-mi amândouă greșeala!...» </p>
<p> Și ochii acelui care altă dată au revărsat priviri de mânie, acum se umezesc de lacrimi. </p>
<p> Copilița se alipește mereu de pieptul tatălui reîntors, iar Virginia se uita cand la dânsul, când la fetiță și năpădind-o deodată un plâns de bucurie, privește la icoana ce pare că-i surâde din perete. </p>
</div>
 <div type="chaper" n="4">
<p>MIȚIȘOR </p>
<p>- ISTORIOARĂ PENTRU COPII - </p>
<p> De-ar fi ținut ziua de joacă un an întreg, Georgică tot nu s-ar mai fi săturat de nebuniile lui. Era un copil răsfățat și-l iubea bunică-sa ca pe un odor scump... Și nici Nicușor, fratele lui mai mare decât el, nu se lăsa ca Georgica să-i ia înainte. </p>
<p> Și era atâta de drăgălaș Georgică. Avea niște ochi căprui plini de străluciri și un păr blond îi învelea capul în bucle mătăsoase. </p>
<p> Toată ziua alerga ca un ștrengar prin curte și dintre toți copiii ce se luau la joacă cu el, cel mai isteț era dânsul și cu Nicușor. </p>
<p> Săreau amândoi de colo pană colo ca doi cocoșei, iar când se întampla ca unul din ei să cadă atunci începeau a plânge mai mult de răsfăț căci nu știau nici ei unde s-au lovit... </p>
<p> Cum în toate casele se gasește cate o pisică blânda, tot așa și la ei era un pisoiaș alb cu pete negre și cu niște ciucuri roșii atârnați de vârfurile urechilor. </p>
<p> Atâta de bine se jucau ei cu dânsul, și mult îi certa bunica când vedea că nu-l mai lăsau în pace și le zicea mereu: </p>
<p> — Astampărați-vă copii, astampărați-vă... Destul atâtea nebunii... Ce tot aveți cu Mițișor de nu-l mai lăsați în pace... Nu vă e milă de dânsul sărăcuțul de el!.. </p>
<p> Și pe când Nicușor se retrăgea pătruns de vorbele bunichii, Georgică parcă nici n-auzea cele spuse de ea, și căsnea înainte pe bietul Mițișor. </p>
<p> Aci-l trăgea de coadă, aci-l juca ca pe un urs, iar el sărmanul tot miorlăia mereu zbătându-se să scape din mâinile lui. </p>
<p> Și bunica văzând că nu-l lasă deloc în pace, începu a-i zice iar, arătându-i cu un deget în semn de bătaie și privind supărată prin sticlele ochelarilor ei cu rame vechi și pătate de rugină. </p>
<p> —Lasă-l în pace Georgică, că o să te zgârie și pe urmă ai să plângi!..; </p>
<p> Dar vorbele acestea parcă fu o prevestire, căci Georgică dădu repede drumul lui Mițișor și plângând se îndrepta către bunică-sa ca să-i arate zgârietura de la deget. </p>
<p> -Vezi Georgică... vezi?... Ce să-ți fac daca nu m-asculți! i-a zis bunică-sa atunci, iar Nicușor care văzu sângele ce-i curgea din degetul lui Georgică începu a se ruga de dânsa că să-l lege, pe când un plâns îl podidi deodata, un plâns ascuțit, de copil, ce se împreună cu plânsul lui Georgică. </p>
<p> Și bunica le-a zis atunci: </p>
<p>— Lasă Nicușor nu mai plânge căci uite am să-l leg pe Georgică și are să-i treacă buba, numai dacă o să fiți amândoi cuminți și o să m-ascultați!... </p>
<p> Și ei îi promiteau atunci marea și sarea, îi promiteau că vor fi cei mai cuminți copii, și pe când bunica lega degetul, Nicușor se uita să vadă de mai curge sânge și îngâna încet și blând: </p>
<p>— Leagă-l bine bunicuțo, leagă-l bine, că o să fim cuminți mult de tot!...» </p>
<p> Bunica după ce isprăvi cu legatul îi sărută pe-amândoi ușor pe frunte, spunându-le iar a fi cuminți, căci D-zeu care vede pe toți de acolo de sus le aduce vise urâte la copiii neascultători. </p>
<p> Cu toate astea pe Mițișor tot nu l-au lăsat în pace. S-au dus fuga de l-au căutat prin fundul grădiniței- și l-au găsit lingându-și labele într-un stufiș. Atunci Georgică s-a repezit ca un cotoi asupra lui de l-a prins de coadă și ținându-l strâns ca să nu-l scape veni cu el la Nicușor, zicându-i cu bucurie: </p>
<p>— Ai să-i arătăm noi ca să nu ma mai zgârie și-altă dată!...; </p>
<p> Și alergând atunci amândoi cu Mițișor în casă, au dezbrăcat un maimuțoi de paie, de hăinuțele lui și-au îmbrăcat pe Mițișor cu ele. I-au pus apoi și un clopoțel legat de coadă și după ce-l gătiră cu toate, alergară fuga cu el, spre bunica care adormise pe un scăunel și începură a striga înveseliți: </p>
<p> -Ia uită-te bunico ce-am făcut noi amândoi lui Mițișor! </p>
<p>  Și dându-i pisoiașului drumul din brațe, acesta începu a fugi neastâmpărat prin grădiniță, făcând larmă cu clopoțelul de la coadă,niar bunica care tresări speriată din somn începu a-și face cruce văzand isprava lor și le zise cu glasul duios și blând: </p>
<p>— Da bine nu vă e milă de el... Și tu Georgică nu te-ai săturat că te-a zgâriat la deget!...» </p>
<p> Și lor nici nu le păsa de vorbele ei ci abia își puteau ține râsul privind la pisoiașul ce alerga de colo până colo, zbătându-se în hainele de maimuțoi ce-l strângeau și cătând a scăpa de clopoțelul de la coadă ce-i zăngănea mereu. </p>
<p> Georgică râdea mai cu poftă de jocul lui nevinovat și spunea mereu printre gângăvelile gingașe de râs: </p>
<p>— Ha! ha! ha! Ia uită-te bunicuțo...Ha! ha! ha! </p>
<p> Și râdea mereu și râdea și Nicușor, bucuroși că se răzbunaseră pe Mițișor, dar deodată li se curmă ca printr-o minune râsul lor zglobiu și un tremurat grozav le pătrunsese adânc în suflet. Și-aduseră aminte de vorba bunicii că: D-zeu care vede pe toți de acolo de sus le aduce vise urâte la copiii neascultători. </p>
<p> Și cu lacrimile-n ochi s-au luat atunci de mână și s-au dus de au sărutat amândoi mâna aproape uscată a bunicii, spunându-i tot felul de nimicuri copilărești spre a-i ierta, iar dânsa -suflet plin de bunătate— le asculta pocăința și le săruta la amandoi frunțile, pe când într-un stufiș Mițișor se mai zbătea înca în hăinuțele de maimuțoi. </p>
</div>
 <div type="chaper" n="5">
<p>Cea dintâi lacrimă... </p>
<p> Actrița Amalia Drăghici era sufletul scenei. Înt-’o seară jucase rolul   Elisabetei din  Tann-hauser și a fost atâta de strălucită în jocul de scenă că un potop nesfârșit de aplauze îi răsplătiră munca. </p>
<p> În seara aceea l-a cunoscut pe Eugen Vioreanu și din seara aceea visa în fiecare noapte ochii lui frumoși. </p>
<p> Dar într-o zi a venit la dânsa o femeie tânără, bine îmbrăcată, ce ținea de mână un copil ca de vreo șase ani, și fără nicio ceremonie i-a spus deodată cu un glas înduioșător. </p>
<p> — D-șoară, te rog să m-asculți. Dacă nu ți-o fi milă de mine să-ți fie cel puțin de copilașul acesta. Eu sunt soția lui Eugen Vioreanu și am venit ca să te.... </p>
<p> Amalia tresări. Nu știuse până atunci că Eugen e însurat și că are încă și un copil. </p>
<p> Nu te speria d-șoara căci n-am la mine niciun revolver, —îi zise aceasta observându-i paloarea ce-i cuprinse deodată fața Amaliei. Am venit ca să te rog cu frumosul. Dacă nu-mi vei asculta rugăciunea voi suferi în tăcere nenorocirea ce mi se trage numai de la d-ta. Cred însă că vei avea milă de noi și ne vei da înapoi mie pe soțul meu, iar copilului, pe tatăl său... </p>
<p> — Cum să vi-l dau înapoi? Ce-i la mine, —îi răspunse Amalia galbenă la față.... Și apoi eu n-am știut deloc că dânsul e însurat și că are și un copil. Ce e drept îl iubesc, dar ți-o mărturisesc cu mâna pe inimă că nu-l voi mai iubi.... Și atunci cu toate că voi suferi mă voi resemna... Pe langă fericirea d-tale voi simți și eu puțină mulțumire sufletească știind că am redat unei femei măritate, fericirea ce i-o răpisem fără să știu.... </p>
<p> Și când dânsa sfârși aceste vorbe soția lui Vioreanu se repezi deodată asupra ei începând a o săruta ca o nebună, iar când se despărțiră la plecare se mai îmbrățișară încă o dată atât de fierbinte ca și când s-ar fi cunoscut de copile. </p>
<p> Când Amalia rămase singură începu să plângă îndurerată, gândindu-se că nu va mai simți de-acum pe buzele ei, sărutul dulce și arzător al lui Vioreanu. O tulburare nesfârșită îi cuprinse sufletul și rămase mult timp pe gânduri. Chipul lui Vioreanu îi apărea mereu în minte și pe când ea ca prin vis se apropia ca să-l sărute pe obraji, auzea parcă glasul soției lui ce-i spunea; </p>
<p> — Vezi?.. Nu te ții de cuvânt!... </p>
<p> Dar nu. Aceasta nu fu decât închipuirea unui gând. Ea are să asculte rugăciunea soției trădate și va spune lui Vioreanu că ea iubește pe altul numai a-l face să se întoarcă la soția sa. Se gândea cum să-i spună, făcea fel de fel de planuri, dar durerea ce-i zvâcnea cu bătăi repezi în piept, o făcea din ce în ce mai întristată.... Și târziu când se deșteptă din gânduri simți pe gene o lacrimă ce i se scursese din ochi. </p>
<p> * </p>
<p> A doua zi s-a întâlnit cu Vioreanu. Când l-a vazut abia și-a stăpânit o emoție ce-i cuprinse sufletul la gândul că acum avea să se despartă pentru totdeauna de dânsul. </p>
<p> El când o văzu îi citi pe față tristețea ei ascunsă dar nu o întrebă nimic, ci-i zise doar atât: </p>
<p> — Ești cam palida... Se vede ca ai studiat vreun rol de curtezană învinsă... </p>
<p> Și pe când el îi zâmbea, dânsa simțea în suflet durerea ce-i creștea din ce în ce mai mare și cautând să pară mai veselă raspunse cu o voce înceată: </p>
<p> - N-am nimic... N-am studiat niciun rol ci altceva.. Am studiat un plans de femeie parasită de iubitul ei, sau mai bine zis, un plâns de femeie care are să se despartă de iubitul ei aflând că acesta e însurat.... </p>
<p> Vioreanu tresări. Să fie vorbele acestea spuse dinadins sau să fie adevărat studiul ei. Și o bănuială că dânsa a aflat că el e însurat începu a-i încolți în suflet... </p>
<p> — Și ai studiat bine plânsul? o întrebă el cu jumătate gură. </p>
<p> — Foarte bine... Ai să-l vezi... </p>
<p> — Când vei juca pe scenă desigur... </p>
<p> — Ba nu, chiar mai curând, și nu pe scena teatruiui unde joc, ci pe scena vieții unde suntem cu toți actori... </p>
<p> Prin capul lui Vioreanu începură a trece fel de fel de gânduri. Buimăcit cum era tăcu, fără a mai zice o vorbă. Presimțea cum avea să se sfârșească acum idila lor ce nu ținu decât două săptămâni, iar când își mai veni în fire se trezi cu dânsa în Cișmigiu. </p>
<p> — Vezi —reluă dânsa iar, — am jucat amândoi o comedie dar acum o sfârșim prin tragedie. Am aflat că ai soție și copil și tu nu mi-ai spus de ei până acum... </p>
<p> Vioreanu tresări iar. Bănuiala i se întemeia acum ca adevărată și nu putu să spună decât atât. </p>
<p> — Ce ai tu cu ei? </p>
<p> — N-am nimic, dar văd că nu ești al meu cu totul, și vezi d-asta trebuie să ne despărțim . </p>
<p> — Cum? Ai zis să ne des... </p>
<p> — Nu... nu...—îi taie dânsa vorba— n-am zis nimic dar...... </p>
<p> Și aci nu mai putu a zice nimic. Îl știa atâta de blând la suflet pe Vioreanu și n-ar fi vrut a-i spune așa dintr-odată că trebuie să se despartă de el. </p>
<p> Pe aleile posomorâte și triste se cerneau amărate frunzele îngălbenite. </p>
<p> Peste tot nu erau decât morminte de frunze iar un vânt de toamnă sufla încet și rece printre crengile despuiate. </p>
<p> Dânșii mergeau unul lângă altul și obosiți se așezară apoi pe o bancă dintr-o alee mai dosnică, pe când dânsa i-a zis iar. </p>
<p> — Gandește-te că ai soție ... Ceva mai mult și un copil.. </p>
<p> — Și la ce împiedică asta — îi răspunse el, dându-se cât mai aproape de dânsa — La ce împiedică. Adevărat că am soție și copil dar ce-mi pasă. N-am luat-o c-o iubesc. Are zestre și asta a făcut ca să fie soția mea... </p>
<p> — Ce inima ai. Dar nu te gândești că ea te-o fi iubind și că de abia te-o fi așteptând ca să vii lângă dânsa... și apoi și copilul. O fi întrebând mereu de ce vii câteodată seara, așa de târziu acasă .. Ce sunt eu .. O actriță ce joacă pe scenă nu de dragul artei ci de gândul de a fi plăcută și admirată... </p>
<p> — De ce vorbești așa. Prin a mă despărți de tine înseamnă a-mi scoate inima din piept pentru ca să nu mai simt nimic. De n-aș fi gelos pe toți cei care te admiră nu te-aș iubi așa de mult. Spune-mi mai bine să mă duc să mor decât să-mi zici că vrei să te desparți de mine... </p>
<p> — Nu voi să mă despart, dar gândește-te la copilul cu care te-or fi așteptând împreună.. </p>
<p> — Ce tot îmi spui de ei — îi răspunse dânsul revoltat, văzând că toată cauza nu e decât soția și copilul. -Cred că asta nu-i o piedică de a nu iubi femeia care-mi place. </p>
<p> Ce, adică nu văd și de ei?... Da le dau tot ce le trebuie... </p>
<p> -Nu-i așa cum zici. Vezi de ei, dar nu le dai două lucruri ce sunt mai presus de toate ce faci pentru ei </p>
<p> —Ce lucruri ?.. </p>
<p> -Cum? Nu-ți poți închipui.. Asta n-o cred. </p>
    <p> - Pe cinstea mea ți-o spun că nu. </p>
<p>- Iubirea și credința... În loc să le-o dai lor, mi le dai mie, o actriță care azi e cu tine și mâine cu altul. Ascultă-mă ce-ți spun. Mai târziu vei regreta poate. Nu te uita la mine că sunt tânără, dar am experiența vieții așa cum o poate avea o femeie de cincizeci de ani. Mă mir cum de nu poți judeca chiar tu singur că nu faci bine trădându-ți soția cu o actriță pe care tot așa cum o saruți tu, o fi sărutând-o poate mulți. N-ai știut asta pană acum dar iată ți-o spun pentru ca să știi pe cine ai lângă tine... </p>
<p> La auzul acestor vorbe Vioreanu tresări înspăimântat ca de cine știe ce grozăvenie și îngălbenindu-se la față îi zise cu o privire uimitoare: </p>
<p> — Cum? Afară de mine mai ai și alții. Răspunde-mi repede. Asta n-o cred. De ar fi așa ar trebui sa fii nebună... </p>
<p> — Da sunt nebună — îi răspunse ea, îcercând să-și oprească un suspin ce-i venise până-n gât. —Sunt nebună și mă mir cum n-ai aflat. Chiar aseară când ai plecat de la mine un altul a venit de i-am dat tot ca și ție aceleași sărutări și îmbrățișări, pe care eu am jurat că numai ție ți le voi da toată viața. Pe acesta îl iubesc și mai mult decât pe tine.. Ți-o mărturisesc asta adevarăt. .. </p>
<p> Dânsul tresări înfiorat de cele auzite pe când un val de sânge închegat îi clocoti parcă prin cap. Vorbele ei, simțea că aveau să-l ducă la nebunie. El nu știa că Amalia mințea, nu știa că toate vorbele ce i le spusese nu erau decât niște invențiuni pentru a-l face să se întoarcă la soția ce venise să o roage a-i înapoia pe soțul ce ea îl iubește. Amalia făcea deci un sacrificiu, pentru care n-ar fi fost plată spre a îl răsplăti. </p>
<p> Și dânsul privind-o mai uimitor îi zise cu un glas mâniat: </p>
<p> — Întai am crezut că glumești dar acum văd că spui adevărat... </p>
<p> — Ha .. ha... ha! — începu ea să râda — i s-a părut că glumesc. Nu, zău, vorbești serios... Ha. . ha... ha! .. i-auzi colo.. Eu îi vorbesc serios și dânsul crede că-i spun verzi și uscate... </p>
<p> — Și încă râzi cu atâta poftă? Cum văd îți bați joc de mine ca de cel mai de pe urmă om de pe stradă... Mi-ai spus pană ieri atâtea jurăminte și acum râzi cu atâta ușurință ca și când eu aș fi un clovn. </p>
<p> — Ce n-ai știut că ești un clovn? Viața e o comedie, iar noi suntem cu toții niște clovni. Sărim și jucăm lovindu-ne uneori atâta de tare, dar sub masca veseliei ne ascundem durerile ce ne stăpânesc, pentru a face pe alții să râdă. </p>
<p> Da... da... E adevărat, dar spune-mi de ce nu mă mai iubești. </p>
<p> — Pentru că iubindu-te înainte aș face o crimă neiertată și nu te gandești că au să mă ajungă blestemele soției și copilului tău, fiindcă le răpesc fericirea? Nu poți răpi cuiva fericirea sa, dacă tu n-o meriți cu dreptate... </p>
<p> Dânsa vorbea cu atâta nepasare, dar în suflet simțea o durere ce-i mușca dintr-însul încetul cu încetul, întocmai ca un vierme ce roade dintr-un măr găunos. Ea îl iubea mult pe Vioreanu, dar n-avea ce să facă. Trebuia sa dea mai întai dreptul de iubire celor ce-l merită: soței și copilului. </p>
<p> — Nu e catuși de puțin o crimă îi răspunse dânsul neliniștit. E atâta de departe o crimă de iubirea noastră. La urma urmei n-am decât să mă divorțez de dânsa și să trăiesc cu tine. Atunci tu nu-mi vei mai spune ca faci o crimă iubindu-mă și nici eu nu voi mai fi nevoit a căta atâtea și atatea pretexte pe care sa le spun ei când vin seara târziu acasă, de la tine. Nu e așa că-i bună ideea mea? Un cuvânt de aprobare al tau și sunt gata a face totul ce ți-am spus... </p>
<p> Ea rămase pe gânduri fără ca să mai zică nimic. Ar fi primit cu atâta bucurie propunerile lui, dar cand își aducea aminte de vorbele soției și de rugăciunele ei, un fior rece o făcea să se zgudue. Fericirea e atâta de scumpă și prin a răpi fericirea unei soții și bucuria unui copil este cea mai neiertată crimă posibilă. </p>
<p> — Ce stai așa —o întrebă dânsul— văzând-o că tce. Răspunde-mi la ce te-am întrebat și eu sunt gata sa te ascult. Aide răspunde-mi... Dânsa tăcea mereu. Nu știa deloc cam ce ar putea să-i răspundă. Stătea într-o cumpănă atât de teribilă. Se gândea că ar avea să fie atâta de fericită dacă ar zice un «da» dar vorbele soției și rugăciunile ei îi răsunau în orice clipă la urechi. În sfârșit, reculegându-se de pe gânduri răspunse c-un aer nepăsător. </p>
<p> — Nu voi nimic. Ți-am spus și ți-o mai spun că nu voi a face o crimă atâta de groaznică, mai ales când îmi spui că vrei sa te divorțezi de ea. După ce te vei sătura de mine are să-ți pară rău de cele ce-ai făcut în urmă și vezi d-asta nu voi... </p>
<p> — Ți-o jur că... </p>
<p> — Destul... destul... Nu voi să mai aud nimic... Gandește-te că soția ta te iubește mai mult decât mine și că copilul s-o fi simțind atâta de fericit când tu-l legeni seara pe picioare. Nu te gândești la durerea ce ai face-o soției tale când ai lăsa-o? Nu voi să te-ascult. Fugi de lângă mine și du-te lângă acei ce te-or fi așteptând cu atâta dragoste ca să te vadă intrând pe ușă. Și daca vrei să-ți spun acum și mai adevărat de ce nu voi să te-ascult, iată: Soția ta a venit la mine împreună cu copilul și m-au rugat amândoi atâta de blând ca să nu le răpesc fericirea. </p>
<p> Dânsul când auzi aceste vorbe sări ca înțepat de pe bancă, și uitându-se țintă în ochii Amaliei o întrebă nerăbdător de a ști precis adevărul. </p>
<p> — Cum? Adevarat? A venit cu copilul la tine? .. </p>
<p> — Da! A venit! .. </p>
<p> — Va să zică a aflat.. Ce voi face acum... </p>
<p> — Nu fi îngrijat îi zise dânsa repede căutând să-l potolească. —Ea n-are să spună nimănui nimic. Să fii sigur de asta mai mult ca de orice. Du-te acasă lângă ea și arată-i iubirea ce mi-o arăți mie, cere-i iertare, și să vezi, atunci, că vei fi mai fericit decât cum ai fost cu mine. </p>
<p> Dânsul rămase pironit locului. Un val gros de întuneric simți că-i întuneca albul ochilor. Remușcare începuse să-i cuprindă puțin câte puțin sufletul și pe când dânsa se sculă de pe bancă și plecară iarăși împreună spre poarta din Bulevard, el simțea cum picioarele abia-l mai țineau. </p>
<p> Când fură aproape de ieșire dânsa îi întinse mâna zicându-i încet: </p>
<p> — Fă așa după cum ți-am spus și vei vedea cât de drepte au fost vorbele mele. Am căutat adineauri ca să te fac a fugi de lângă mine, spunandu-ți că iubesc pe altul, dar când am văzut că nu te pot depărta prin aceasta a trebuit să-ți spun adevărul .. </p>
<p> El nu mai zise nimic. Își trase repede mâna sa rece din mâna ei calda și zicându-i Adio! O porni ca un nebun spre casă, pe când Amalia rămase privindu-l din urmă. Îl iubea atâta de mult dar n-avea ce să faca, și privi după Vioreanu până ce se pierdu din ochii ei. O durere groaznică simți că-i cuprinde sufletul, o durere ce nu-i va trece curând. Il iubise atâta de mult și acuma când se văzu despărțită de dânsul pentru totdeauna, fel de fel de gânduri începură a-i navăli prin cap. Îi era atâta de greu fără dânsul și simțea cum că nu va putea trăi fără să mai audă în fiecare seară șoaptele glasului său, căci sunt uneori inimi care făcute parcă una pentru alta se iubesc atâta de mult, iar când se despart, dacă nu amândouă, una din ele trebuie să moară. </p>
<p> Trecură de la despărțire șapte zile și în seara zilei când se împlini săptămâna Vioreanu citea cu atenție un jurnal. Deodată rămase înmărmurit. Văzu scris cu litere mari în josul unei pagini «Aseară la orele opt s-a sinucis, în camera sa de la Hotel Regal, actrița Amalia Drăghici. Cauzele sinuciderii nu se cunosc...» Când ispravi de citit aceste rânduri rămase ca trăsnit, pe când mâinile i se încleștară pe jurnal. </p>
<p> Deodată un gând îi fulgera prin minte. Ea îl iubise adevărat și desigur pentru el se omorâse. Se gândea că numai soția lui era toată cauza. Și pe când privea cu mânie spre soția ce stătea tăcută la o masă citind și ea o carte, un alt gând îi fulgera iarăși capul.. Și ca un om turbat se duse de luă un revolver dintr-o odaie vecina și plin de mânie se îtoarse cu el cu gândul să traga în aceea care fusese cauza sinuciderii Amaliei Drăghici, la care el ținuse atâta de mult. </p>
<p> Copilul stătea în fața unor icoane și-și făcea rugăciunea pentru culcare, îngânând încet cu glasul nevinovat: </p>
<p> — Tatăl nostru care ești în cer și apoi la urmă zise cu glasul tare — și nu ne duce pe noi în ispite și ne izbăvește de cel rău!... </p>
<p> Vioreanu când auzi rugăciunea nevinovată a copilului «și nu ne duce pe noi în ispite »rămase cu ochii țintă la dânsul pe când revolverul îi scăpă din mână. </p>
<p> Rugăciunea îi pătrunsese ca o teamă în suflet și se scutură ca de-o povară grea de gândul de a-și omorî soția din cauza unei actrițe. Ca un nebun se repezi de luă copilul în brațe și sărutându-l pe amândoi obrajii se duse cu el lângă soția ce rămase speriată pe scaun, iar pe când prima lacrima scursă din iubirea ce i se născu în piept pentru cele două ființe, îi brăzdă obrazul, începu să le sărute cuprins de-o dragoste nouă. </p>
</div>
 <div type="chaper" n="6">
<p>Rânduri duioase... </p>
<p> Nu știu ce am de la o vreme-ncoace, că stau uneori ceasuri întregi gândindu-mă la tine. De chipul tău, ce-l port veșnic în minte, mă leagă cele mai scumpe amintiri dintr-o vreme pe care am trăit-o amândoi odată. </p>
<p> Te văd întocmai ca atunci când îmi ieșeai surâzătoare înainte, și când în înserările de vară mă așteptai nerăbdătoare-n pragul porțfii ținându-și mâna streașină la ochi și cătând în zarea prăfuită a drumului ca să mă vezi venind de departe. Apoi când m-apropiam de casa voastră plutea atâta bucurie pe fața ta și luându-mă de mână fugeai cu mine sub umbrarul din grădina unde-mi arătai atâtea și-atâtea bagadeluri lucrate de tine, iar dacă eu ziceam că nu-s frumoase, o atingere ușoară de palmă, ce-o simțeam alunecându-mi încet pe obraz, îmi era răsplata. </p>
<p> ...Si ne spuneam fel de fel de nimicuri în care puneam amandoi atâta credință, iar în sufletele noastre simțeam atunci o mulțumire ce ne făcea a ne iubi și mai mult. Vorbeam cateodata și de Fericire și credeam că ea n-o să dispară în veci din inimile noastre. Vezi?... Noi nu știam că Fericirea e o pasăre prizonieră care de abia așteaptă să vadă ușa coliviei deschisă spre a zbura și a nu se mai întoarce niciodată... </p>
<p> Câteodata când mă priveau pătrunzatori și duioși ochii tăi verzi și mari cât o migdală, mă străbătea o înfiorare caldă, iar când simțeam alunecând pe după gâtul meu mâna ta ușoara atunci retrăiam clipe de vis. </p>
<p> Și ce dulce era gingășia râsului tău plăcut, iar eu când te vedeam așa de frumoasă și vesela mă îmbucuram atâta de mult în suflet, căci te știam ca ești fiica suferinței și doar când erai cu mine îți uitai pentru câteva ceasuri durerile ce te stăpâneau în robia lor puternică și nemărginită. </p>
<p> Aveai în suflet memoria tatălui tău iubit, mort cu puțin timp în urmă, și te durea mult când îți vedeai biata mamă luptând cu greutățile și necazurile vieții. Și dacă puteam face și eu ceva pentru voi, nu erau decât vorbele mele de încurajare în speranța unor zile mai bune. </p>
<p> Într-o zi a venit la voi un prieten vechi al tatălui tău și te-a cerut de soție iar când am venit apoi și eu și tu mi-ai spus despre asta, o groapă mare mi se păru că se deschide sub picioarele mele. Ai tăi, nu știa nimeni nimic despre dragostea noastră și dacă veneam la voi aproape în fiecare zi, considerau aceasta ca o iubire ce-o aveam pentru voi, dar cu toate astea când mama te auzi când tu-mi spuneai de cel venit să te ceară, își aținti privirile căutatoare spre mine ca și când ar fi vrut să-mi citească pe față imipresia ce mi-o făcea această știre... și când eu am tresărit de cele auzite uitându-mă ca un năucit la tine, atunci am văzut cum privirea ei s-a întristat deodată ca și când ar fi vrut să te mustre ca m-ai făcut să devin neliniștit cu ceea ce-mi spusese-și. Și când o bănuială, că eu te iubesc, se prinse în privirile ei, te-a chemat apoi în casă și ce-oți  fi vorbit nu știu. Atâta-mi aduc aminte că tu ai ieșit afară cu fața plină de veselie și privindu-mă cu o uitătură plină de milă mi-ai zis mângâindu-mă pe frunte: </p>
<p> — Nu fi îngrijat... Mama nu vrea să mă mărite de-acum... </p>
<p> Atunci am mai prins parcă viață, am simțit sufletul ușurându-mi-se ca de-o povară grea și dându-mă mai lângă tine am privit mult de tot în adâncul strălucitor al ochilor tăi până când o lacrimă mi se prelinse între gene. </p>
<p> Vara cu zilele ei calde trecu, și tu ai rămas tot aceeași pentru care eu veneam în fiecare zi la voi, și începu să se arate sosirea toamnei cu seri răcoroase, cu spulberări de frunze galbene, cu vânturi ușoare și amurguri cenușii iar când văzui frunzele acelea ce cădeau din gutuiul din grădina, peste capetele noastre, simții cum un regret mi se lasă pe inimă și am tot privit mult la ele, asemănându-le cu viața sufletelor noastre. </p>
<p> Într-o duminica după-amiază, nu știu ce dor ți-a răscolit atunci pieptul că mi-ai spus că vrei să mergem undeva departe de zgomotul lumii, și plecând amândoi nu știu nici eu pe unde și prin ce locuri am trecut, ca ne-am trezit în fața porții cimitirului de la marginea orașului. Tu păreai atâta de pătrunsă la suflet de acest lăcaș al morților iar când am intrat înăuntru un fior rece mă cuprinse și pe mine. O sumedenie de cruci albe, unele mari și frumoase, altele mici și umile se întindeau înaintea noastră, iar noi sfioși ca doi străini veniți de departe, am pornit printre mormintele peste care toamna începuse să aștearnă covor de frunze veștede. </p>
<p> Era atâta pace prin prejur și doar pașii noștri se auzeau cum scârțâiau pe pietrișul de pe aleile lungi ce duceau spre grămezile de morminte. </p>
<p> Când vedeam câte o cruce cu vreo poezie pe ea ne opream și citeam cele scrise și țiu și-acum în minte un epitaf de pe mormântul unei fete tinere, o poezie făcuta chiar de dânsa, sărmana poetă: </p>
<p> Avui și eu o stea plăpânda </p>
<p>Pe-al vieții mele jalnic cer,</p>
<p>Dar n-avusei de dânsa parte</p>
<p>Căci vai se stinse în eter!...Și când apoi ne priveam, ne vedeam ochii înlăcrimați, pe când tu-mi ziceai: </p>
<p> — Ce e viața noastră?... </p>
<p> ...iar eu îți răspundeam înconjurându-ți mijlocul: </p>
<p> — O frunză ușoară ce se desprinde de pe ram la prima batere de vânt... </p>
<p> Și tu înfiorată atunci de răspunsul dat, îmi apucai brațul cu amândouă mâinile și lăsându-ți capul pe umărul meu suspinai încet și duios. </p>
<p> Am trecut apoi și spre Valea Plângerii unde vedeam mormintele cele mititele cu cruci strâmbe și rupte, cu candele stinse și sparte și trecând din grămada de morminte frumoase acoperite de statui și de cruci aurite, în grămada acestorlalte mici, mi s-a părut că trece dintr-o stradă pavată frumos, cu clădiri înalte și scăldate-n soare, într-o ulicioară pipernicită cu colibe dărăpănate și mici ce stau parcă să se prăbușească. Și mă gândeam atunci: la ce folos să am un mormânt mare și împrejmuit cu garduri scumpe, pe câtă vreme corpul meu poate să se odihnească tot atâta de bine și îutr-un mormânt ca acestea din Valea Plângerii. </p>
<p> Un vânt ușor sufla peste capetele noastre și ție-ți lua șuvițele de păr de sub pălărie ridicânduți-le în sus. Înserarea începuse să-și lase încetul cu încetul valul ei purpuriu și-n pacea ce plutea în jurul nostru era parcă atâta mister nepătruns, când priveam și nu vedeam înainte decât crucile mititele ce stăteau sfioase în liniștea înfiorătoare a înserării: </p>
<p> Ce dulce e singurătatea... Atâtea fioruri dulci îți strecoară ea în suflet!... </p>
<p> ...Și strânși unul lângă altul pornirăm înainte printre morminlele părăsite și uitate, pășind încet, înfricoșați parcă de teama să nu se deștepte morții... </p>
<p> Nu ne mai venea să plecam din cimitir, dar când văzurăm prima stea că răsare în infinitul întretăiat de nourași albișori, atunci o luarăm încet spre poartă iar când fu aproape sa ieșim, nu șliu cum de ne-am oprit deodată amândoi de am mai privit mormintele ce rămâneau plângătoare în urma noastră ca și când le-am fi dat să înțeleagă că vrem a le zice: </p>
<p> — Că mâine ne ve-ți acoperi și pe noi... La revedere... </p>
<p> Trecu și de la această vreme multă și noi ne înprietenirăm atâta de bine ca eu îți ziceam ție: </p>
<p> — Soră!... </p>
<p> .. iar tu mie îmi ziceai: </p>
<p> — Frate!.. </p>
<p> Ne învățaserăm atâta de mult unul cu altul, că de trecea o zi fără a ne vedea ni se părea c-a trecut un an. </p>
<p> Mai ții minte și serile acelea când ne plimbam pe cheiul gârlei, ce străbătea încet orașul; ascultând la fâșiitul lin al apei ce se pierdea încet în melancolia nopții? </p>
<p> Atâta vrajă ne cuprindea atunci sufletele și pe când tu te gândeai poate la cele ce or să vie, eu îmi făuream în gând o mireasa palidă, cu sufletul bun și milos, care să se înduplece la suferințele omenești: mi te făuream pe tine. </p>
<p> Ce dulce e să te plimbi noaptea pe marginea unei ape, ascultând cântecul ei etern... </p>
<p> Dar vezi tu toate trebuie sâ aibă un sfârșit pe lume și într-o seară târzie și tristă ca-n seara aceea din cimitir, am venit la tine și ți-am spus că plec departe, iar tu când ai auzit acestea m-ai privit blând și suspinând în ascuns mi-ai zis atâta de duios: </p>
<p> — Și pe mine cui mă laăi?... </p>
<p> -Nu știu ce ți-am mai spus atunci dar știu ca m-am trezit în orășelul acesta strâmt departe de tine și de locurile ce ne-au fost așa de dragi. </p>
<p> Dar totuși cu toată depărtarea ce mă ține despărțit de tine, te-am în orice clipă în gând, și când mi-aduc aminte de zilele acelea de vară și de serile când tu tăcuta pașeai alături de mine strângându-mi atâta de dulce brațul, simt în suflet o înfiorare rece, și pe când gândul mi se lupta cu amintirile ce încearcă să-l doboare, eu încep a plânge ca un copil... </p>
<p> Și aicea sunt atâta de singur. Orășelul acesta micuț așezat în poalele munților prelungiți din lanțul Carpaților, mă predispune și mai mult la melancolie. Ridic ochii spre zare și nu văd decât vârfurile munților și ceea ce mă face să mă întristez uneori și mai mult este cimitirul ce-l văd cum stă umil pe muchia unui deal ce se prelungește în marginea șoselei ce duce spre barieră. </p>
<p> Mi-aduc aminte, de câte ori îl privesc, de duminica aceea din începutul toamnei când am tulburat și noi odată, împreuna, pacea morților. Parcă văd tot aceleași cruci mititele din Valea Plângerii, iar seara rar de se vede vreo candelă sclipind la căpătâiul vreunei grmezi de mușuroi proaspat. </p>
<p> Și-atunci parcă tot îmi pare ca ești și tu lângă mine și pe când o lacrimă mi se usucaă între gene, cât să văd dacă au lăcrimat și ochii tăi.. și când vâd câ în jurul, meu nu-i nimeni atunci îmi dau seama că gândul vrea să mă amăgească cu închipuirile lui. </p>
<p> Câteodată stau trudit la masa de scris, cu scrisorile tale dinainte m-apuca uneori miezul nopții tot citindu-le și recitindu-le, că ți le știu aproape pe de rost. </p>
<p> Rânduri duioase, rânduri izvorâte din sufletul tău atunci când amintirile îți răscolesc poate și ție gândul, rânduri din care eu îmi fac zilnica hrană sufletească... </p>
<p> Și atunci când le citesc mă gândesc cât de iute trece vremea când eram lângă tine și cât de încet trece acum... </p>
<p> Dar cât de neștiutori suntem noi oamenii... Tu vei fi așteptând ca zilele să treacă cât de repede ca să mă vezi iar lângă tine și eu în nesocotința mea mă stăpânesc tot aceleași gânduri .. Vezi noi nu știm că cu fiecare zi ce trece, se scutură o frunză din arborul vieții noastre.. Nu știm că cu cât ne zorim ca zilele să treacă mai repede, cu atât ne grăbim calea spre mormânt... </p>
<p> Dar sfârșesc. Ochii mi-s obosiți și capul a început a-mi vâjâi. Miezul nopții mi-l anunță un clopot de departe, ale cărui bătăi străbat cadențat liștea nopții. Tu vei primi aceasta maine seară. </p>
<p> O vei citi poate înainte de a te culca și eu, îți zic acum încet: «Somn ușor!...» </p>
</div>
 <div type="chaper" n="7">
<p>O fire ciudată </p>
<p> Adina Fotescu se învățase de la părinți cu obișnuițele sale sindrofii de aceea toate  vorbele lui Iorgu — bărbatu-său — pentru întreruperea lor, erau întotdeauna neluate în seamă. </p>
<p> — Pentru numele lui D-zeu, Adino, gaâdește-te că-i atâta cheltuială </p>
<p> În fiecare săptămâna e prea des. Mai lasă-le încolo ... ;;;;; </p>
<p> Iar Adina mișcandu-și nervoasă cutele obrazului ce da spre începutul ofilirii, îi răspunse cu înverșunare: </p>
<p> — Da se poate asta? Vrei să râdă lumea de noi? Ce-or să zică când vor auzi una </p>
<p> ca asta. În fiecare casă are să se vorbească pe socoteala noastră: Ați auzit . . Foteștii și-au suprimat sindrofiile .. Se vede că le e frieă că cheltueisc prea mult cu ele. Și cate și mai câte... Nu știi cum e lumea ... </p>
<p> Și pe când Iorgu se da pentru a zecea oară învins de vorbele Adinei, dânsa măgulită în suflet de izbânda sa, se duse de-și aranja în fața unei oglinzi, firele de păr ce i se lăsară pe frunte. Se tot privea mereu, întorcându-se în fel de fel de chipuri, își bătea cu palmele șoldurile bine pronunțate, și strângându-și apoi bluza pe corp, lăsă să se i întrezărească prin ea, delicatele forme rotunde ale pieptului. Era trecută de treizeci și cinci de ani și încă tot mai păstra pe obrajii ce începură a se încreți urmele unei frumuseți după care Iorgu suspinase în tinerețe. </p>
<p> Dânsul nu era așa bătrân. Avea numai cincizeci și cinci de ani și un corp voluminos îi dădea aspect de om cu vază în cartierul din strada Clemenței unde-și avea proprietățile: câteva perechi de case si un loc mare pe care bălăriile crescură ca pe un maidan. </p>
<p> — Da destul dragă. Ce atâta cochetăriseală? M-ai înnebunit de când te tot uiți în oglindă. Asculta ce voi să-ți vorbesc — îi zise apoi Iorgu enervat, văzând că dânsa nu mai isprăvește la oglindă. Și venind mai lângă ea începu a-i vorbi iarăși încet și rar cu o voce tărăgănată —Alte vremuri erau înainte. Pe atunci erau și bani mai mulți, dar acum înțelege-te că nu se poate... </p>
<p> — Ce să nu se mai poată? — întrebă Adina, deodată, luandu-și fața din oglindă. Da de ce vorbirăm până acum? — îi răspunse Iorgu —Unde și-e gândul? Înțelege-te că nu mai dispun pentru a face atâta cheltuială cu sindrofiile tale. Acum trebuie să strângem bani albi pentru zile negre... </p>
<p> Dânsa auzind aceste vorbe se înfuria peste măsură și încruntându-și cutele de pe frunte îi zise răistit. </p>
<p> — Ce? Să-mi tai mie sindrofiile. Ai poate vreo amantă căreia trebuie să-i dai bani. Nu merge dragă așa, nu merge... </p>
<p> Și când Iorgu sări, ca ars, de cuvintele ei, ea plecă într-o odaie de alături bolborosind printre dinți: </p>
<p> Ce viață, ce viață., Vai Frau Immergarten mai bine te ascultam pe tine... </p>
<p> O apucase un atac de nebunie, și Iorgu privind-o din urma exclamă dând din cap în semn de compătimire: </p>
<p> — Vai de tine! </p>
<p> II </p>
<p> Când Iorgu Fotescu a văzut întaia oară pe Adina era flăcău de treizeci și cinci de ani iar dânsa o copilă ce abia împlinise cincisprezece ani și care roșea de câte ori auzea pe cineva vorbind de măritiș. </p>
<p> Părinții ei negustori cu dare de mână o dară la Notre-Dame și acolo primi dânsa primele cunoștințe de pașii ce avea să-i poarte în viața de mâine. Avea o fire tăcuta ca acea a lui Frau Immergarten —calugarița de franțuzește ce o iubea așa de mult fiindcă era Dra Adina Mușătescu, fiică de părinți bogați și care n-ar strica dac-ar stărui pe lângă papilicu— așa învățase ea acolo că se zice la tată - ca să-l îndemne a da vreo mie de franci pentru Notre Dame. Atâta i-a spus Frau Immergarten și a fost destul ca-n prima Sâmbătă, când Zamfir Mușătescu veni cu trăsura să-și ia fata de la institut, Adina să-i spună de această donație foarte nimerită. </p>
<p> La început Mușătescu s-a cam codit, căci de o mie de franci era cam mult, dar fiindcă n-ar fi vrut să jignească sufletul fetei lui pe care o iubea ca ochii din cap, o sărută încet pe frunte zicându-i cu bucurie </p>
<p> Ce inimă miloasă ai bonbonelul tatii.. Cum de te-ai gândit la asta .. </p>
<p> Și pe când dânsul o întreba mereu dacă nu cumva a învățat-o vreo călugăriță ea protesta cu un aer de naivitate prefăcută, spunând cu glasul pe jumătate: </p>
<p> — Zău, nu m-a învățat nimeni, dar vezi, tu, când te uiți la călugărițele astea cât sunt ele de bune cu tine spune-mi dar nu-ți vine în gând una ca asta, știindu-le cât sunt de sărace și câtă bucurie le-ai face cu o asemenea faptă </p>
<p> Mușătescu nu mai putea de bucurie. Își luă fata în brațe și o săruta mereu, iar când trăsura ajunse acasă se duse fuga de spuse și nevesti-sii ce inimă caritabilă are fiica lor. </p>
<p> — Și crezi că nu merită sărmanele ca să-ți faci cu ele o pomană ca asta, —raspunse dânsa mângâindu-și cu dragoste fata —Ele sunt adevărate educatoare în mâinele cărora îți poți încredința o fată, dar nu ca domnișoarele profesoare ale noastre de la școlile românești care toată ziua nu fac altceva, decât sa-ți pedepsească fata cum au dumnealor poftă, căci de!... sunt ditamai profesoare plătite de Minister.. </p>
<p> D-na Mușătescu vorbea cu aprindere, citindui-se pe față o revoltă atâta de mare pentru școlile românești unde -zicea dansa- că o fată mai mult se prostește decât să se deștepte, și pătrunsă la suflet de ideea nimerită a fiicei lor, o luă deodată-n brațe sărutând-o pe amândoi obrajii și mângâind-o cu dragostea cu care o mamă își alintă singura ei copilă. </p>
<p> Apoi în ziua de Luni când ușa cancelariei de la Notre-Dame se deschise încet și Adina păși sfioasă pragul întinzând spre Frau Immergarten un săculeț plin cu bani de aur, aceasta rămase aproape înlemnită. N-ar fi crezut ca vorbele acelea de ligușire spuse pe lângă această fată să dea un rod atât de bun și atâta de repede. </p>
<p> — Papa mi-a dat cu bucurie. Nu i-am spus cine m-a învățat .. </p>
<p> Și când Adina sfârși aceste vorbe calugărița se repezi cu lăcomie a-i lua din mână greoaia pungă, care, de ar mai fi ținut-o mult i-ar fi căzut jos. </p>
<p> — Vino să te sărut scumpa mea, vino să te sărut, —îi zise dânsa apoi trăgând-o spre pieptul ei îi zise iar- </p>
<p> Isus Christos a zis că cineva când face un bine să nu știe și altul de el, ăi ți-o spun aceasta pentru că tu să nu spui la nimeni că ai dăruit institutului nostru o mie de franci... </p>
<p> Trecură cinci ani în urmă Adina Mușătescu mai avea un an până să termine cursurile institutului și când se gândea că avea să se despartă de Frau Immergarten îi părea atât de rău, simțind în sufletul ei că iubea mai mult pe această călugăriță străină de sângele ei, decât pe mama sa, și mai simțea și dorul acela ce o îndemna a se face și dânsa călugăriță, acolo, departe, tocmai la o mănăstire de lângă Paris, unde ar fi atât de fericită, și unde după moarte ar dobândi împărăția cerului, dacă ar lăsa averea ei întreagă veniturilor mănăstirii. Îi părea așa de dulce vocea lui Frau Immergarten și-i plăcea atât de mult să stea noaptea de vorba cu ea în dormitor, atunci când în paturile întinse în rânduri drepte ca niște fantome albe, fetele celelalte dormeau duse, și când candela ce ardea deasupra statuetei lui Christos, arunca peste toate păturile licăririle ei de lumină galbuie și tremurătoare. </p>
<p> Câteodată trecea din patul ei în patul călugăriței și adormeau amândouă una în brațele alteia, iar spre ziuă trecea înapoi în patul ei de frică să n-o vadă fetele. </p>
<p> La sfârșitul săptămânii când d-l Mușătescu venea de o lua iarăși acasă dânsa părea atunci atât de indispusă, iar când acasă —d-nu Mușîtescu o întreba ce are Adina nu spunea nimic, dar simțea în sufletul ei dulceața aceea, când brațele moi ale lui Frau Immergarten îi strângeau cu putere mijlocul facând-o să simtă o plăcere atâta de mare. Și tot așa era Adina tristă în fiecare Sâmbătă când se apropia ceasul ca d-l Mușătescu să vie a o lua acasă, dar într-una din Sâmbete ea le zise: </p>
<p> — Ar fi bine să nu mă mai aduceți acasă! Dânșii rămasera atunci uimiți de vorbele ei și luând-o mai pe departe, Adina marturisi dragostea dintre dânsa și Frau Immergarten. D-na și d-l Mușătescu se priviră atunci unul pe altul, iar apoi retrăgându-se singuri într-o odaie de alături hotărâră sa n-o mai lase la institut, pe când d-nul Mușătescu începu să strige tare: </p>
<p> — Auzi infama, auzi... Vrea să ne convertească fata... </p>
<p> Și când dânșii au venit înapoi și i-au spus Adinei că nu se va mai întoarce la școală ci va rămana acasă aceasta a făcut niște ochi mari, a privit speriată spre ei și cu un glas tremurător îi intreabă repede : </p>
<p> — Pentru totdeauna? </p>
<p> — Da, pentru totdeauna —îi răspunse necăjit d-nul Mușătescu, iar Adina simți atunci cum i se urca tot sângele în cap, și nemaiputând să zică nimic începu a plânge cu hohote suspinând apoi cu sughițuri </p>
<p> — Vai, Frau Immergarten, te-am părăsit fără să voi. </p>
<p> Și plânse apoi mereu și-n zilele următoare că nu-și mai găsea pace deloc și slăbea văzând cu ochii, iar d-na Mușătescu observând starea fetei, care nu se mai îndrepta deloc, se duse la d-l Mușătescu și-i zise cu o hotărâre venită așa deodată. </p>
<p> -Știi ce Zamfir?! S-o mărităm. Chipul afurisitei ăleia de călugărițe n-o mai lasă-n pace. S-o mărităm căci altfel se usucă picioarele... </p>
<p> — Așa de tânără! Ce ești nebună!.. îi răspunse dânsul privind-o mirat de vorbele ei. </p>
<p> — Da eu câți ani aveam cand m-ai luat tu? Adu-ți aminte! .. </p>
<p>— Cincisprezece ! </p>
<p>- Atunci? Adina n-are tot atât ? </p>
<p> Și d-l Mușătescu tacu din gură. Nevastă-sa avea dreptate și deci trebuia să pue la cale căsătoria Adinei. </p>
<p> Începu să facă în fiecare Joi după-masă câte o sindrofie costisitoare, sindrofii în care șampania curgea spumegoasă în pahare, iar prăjiturile se răsfățau îngrămădite pe tăvile mari de argint, ornate frumos cu fel de fel de flori ce stăteau gravate pe ele. </p>
<p> Trecu, așa, o lună de zile și musafirii se învățară a veni regulat în fiecare Joi la sindrofiile Mușăteștilor, unde pe langă sticlele de șampanie și prăjiturile din tăvi așezate pe o masă, pe altă masă mai mică înconjurată de musafiri ce jucau maus, grămezi de franci luceau în mijlocul ei, ca la urma jocului să îngreuneze buzunarele celui norocos. </p>
<p> Starea Adinei se îndrepta din ce în ce și revenind iarăși la frumusețea sa ispititoare de mai înainte, simți în inimă cum ceva îi furnică în sus și în jos, atunci când sublocotenentul Livian —unul dintre musafiri— o privi cu ochi dulci. Livian era un stricat, un conrupt în toată puterea cuvântului, și încetul cu încetul reuși să facă pe Adina a se retrăgea cu el prin colțuriie salonului, ascunse de foile late de palmieri înalți, iar când dansul îi înconjura mijlocul cu brațele lui puternice, ea își aducea aminte de strânsorile lui Frau Immergarten și atunci suspină adânc. </p>
<p> Printre cei invitați regulat era și Iorgu Fotescu, mare proprietar, fost de două ori deputat și care avea speranță s-ajungă și ministru. De la început Mușătescu își aruncă ochii pe dânsul și se gândea că acesta ar fi foarte nimerit să fie bărbatul Adinei. Și așa a și fost căci peste două săptămdâi de la aceasta, Mușătescu anunță rudelor și cunoscuților, logodna Adinei cu Iorgu Fotescu. La început Adina nu vrusese, căci ofițerul Livian îi plăcea mai mult, dar trebui să facă așa după cum i se poruncește și-și plecă cu supunere capul sub voința d-lui Mușătescu. Peste o lună făcură și nunta, după care Adina se numi d-na Adina Fotescu. </p>
<p> Dar vezi, că dacă mănânci o mâncare în silă îți vine rău, și tot așa și Adina nu prea avea la inimă pe d-l Iorgu, cu toate că era un om ce-i făcea toate gusturile ei capricioase. Într-o zi, ea își aduse aminte de Frau Immergarten și începu să plangă, iar când își aduse aminte de gândul ei ce-l avea de a se face călugăriță, un fior reînviat îi străbătu sufletul. Potolindu-și apoi plânsul îi veni gust și-și facu ea un costum ca acel al lui Frau Immergarten și ducându-se de-i spuse lui Iorgu toată amintirea ei de la Notre-Dame, dânsul îi făcu pofta, căci într-o săptămână gândul Adinei fu înplinit. Când ea văzu appi boneta și costumul de călugăriță nu mai putu de bucurie și se duse fuga de sărută obrazul cu peri tepoși al lui Iorgu — singura sărutare ce i-o dăduse cu pofta inimii sale căci celelalte de până atunci îi fură date toate în silă. </p>
<p> — Ia îmbracă-te să văd cum te prinde —îi zise apoi dânsul zâmbind și după ce Adina se duse de se îmbrăcă și veni înapoi, Iorgu rămase înmărmurit, zicându-i cu mâinile împreunate: </p>
<p> — Și juri că ești călugăriță... </p>
<p> Ea se duse atunci la oglindă în care privindu-se mereu nu se mai îndura să plece din fața ei, și venind în urmă lângă Iorgu, îngenunchea alăturea de el, își împreună palmele în semn de rugăciune și începu să cânte cu o voce duioasă și plini de dulceață: Ave Maria! La început Iorgu crezu că dânsa glumește, dar când văzu că trece aproape un sfert de ceas și ea tot cântă înainte, o lua de braț și încercându-se a o ridica din ganunchi îi zise încet: </p>
<p> — Aide că ai cântat destul, călugărița mea frumoasă... </p>
<p> Dar Adina n-auzea nimic; cânta înainte ca ăi când s-ar fi aflat în fața altarului cu lumânări multe din capela de la Notre-Dame pe când Iorgu rămânând ca impietrit începu s-o zguduie de umeri. </p>
<p> — Adino, n-auzi, Adino! îi striga el mereu, dar degeaba. Ea cântă înainte, oprindu-se de abia peste un sfert de ceas și atunci începu să aiureze. Dânsul văzând aceasta trimise numaidecât după doctor iar când acesta sosi Adina își venise în fire. </p>
<p> Și de atunci Iorgu i-a luat costumul de călugăriță din cuierile ei și i l-a ascuns pentru ca ea să nu se mai îmbrace cu el. </p>
<p> În rău, în bine, trecură de la întâmplarea aceasta optsprezece ani și asta e toată povestea Adinei până în momentele când se certa cu Iorgu pentru sindrofiile ei. </p>
<p> III </p>
<p> Peste un sfert de ceas când Adina se întoarse înapoi, Iorgu rămase înmărmurit. Dânsa se îmbrăcase iarăși în costumul de călugăriță, și venind în fața lui îi întinse mâna zicându-i </p>
<p> — Adio dragă Iorgule... Eu plec la mănăstire. </p>
<p> Dânsul o privea mirat. Citise pe fața ei începutul unui atac de nebunie nu-i zise nimic pentru ca să n-o zdruncine mai rău. Când văzu însă privirea ei rătăcitoare, ochii aceea ce se dădeau mereu peste cap și spumele ce începură să-i răsară în colțurile guri, îl cuprinse o frică grozavă și începu să strige: </p>
<p> — Adino dragă, Adino. Ce ai... Astâmpără-te... </p>
<p> Și pe când ea începu să facă fel de fel de gesturi din mâini și să zgâiască la dânsul ochii tulburați, el începu să tremnre și cuprins de un acces de nervi, căzu grămadă pe patul de lângă dânsul. </p>
<p> Adina nu-și mai dădea seama de nimic, îl văzu căzând dar nu putu să priceapă că-i venise rău, și strângându-și buzele înspumate începu să strige iarăși. </p>
<p> Adio Iorgule... Adio!. . și ieși afară pe ușă. </p>
<p> Când Iorgu se trezi din acces văzu că Adina lipsește din casă și sculându-se repede de pe pat ieși afară ca un nebun coborând câte trei trepte deodată pe scara ce ducea în curte, dar când ajunse la capătul de jos al scării rămase deodată pe loc. Înaintea lui, Adina stătea lungită jos pe când din frunte — unde se zgârie când coborî, în neștire scara, de un colț al unei trepte —sângele îi țâșnea mereu. </p>
<p> — Ce ai ficut Adino, ce ai făcut? —îi zise dânsul atunci, iar ea care tot mai aiura întinse mâinile către el zicându-i rugitor. </p>
<p> — Ajută-mă dragă Iorgule să ma scol, ajută-mă .. </p>
<p> Voi să mă duc la mănăstire .. Așa mi-a zis Frau Immergarten!.. Și pe când Iorgu îi întinse tremurător mâinile, ea se scutură deodată ca străpunsă de un fior și revenindu-și în fire îi zise rușinoasș de cele ce făcuse: </p>
<p> — Vezi dragă Iorgule, vezi?.. Ții mai mult la bani decât la mine. </p>
<p> Dar dânsul nu i-a mai zis nimic, a luat-o în brațe și a dus-o sus în casă, și după ce trecu o săptămână, în care Adina se restabili cu totul, aceasta îi zise râzând. </p>
<p> — Doamne, Doamne... Ce va să zică nervii... Dacă muream .. </p>
<p> Iar Iorgu săruâind-o ca-n anii dintâi îi zise lingușitor: </p>
<p> Și tu prea te enervezi repede Adino dragă... </p>
<p> Și de atunci sindrofiile Foteștilor urmară regulat. </p>
</div>
        </body>
       <back>
          <div type="liminal">
          <p>CUPRINSUL </p>
          <p>Un suflet sfărâmat</p>
          <p>Cântecul din urmă</p>
          <p>Darul Crăciunului </p>
          <p>Mițișor</p>
          <p>Cea dintâi lacrimă</p>
          <p>Rânduri duioase</p>
          <p>O fire ciudată</p>
          </div>
          
          <div type="liminal">
          <p>A V I Z </p>
          <p>Deoarece autorul acestei broșuri n-a vrut a ceda de la început, dorinței de a da în fiecare număr al «Bibliotecii noastre» și portretul autorului, am fost nevoiți a pune portretul d-sale tocmai la mijlocul broșurii, deoarece primele pagini erau deja tipărite. </p>
          <p>Ținem să arătăm cu aceasta că nu scapă din vedere niciuna din paginile noastre din Cateva cuvinte. </p>
          </div>
       </back>
</text>
</TEI>
