<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Corbea. Istoria originală: ediție POPLITE </title>
            <author>Stoenescu, Th. M.</author>
            <respStmt>
               <resp>codare POPLITE</resp>
               <name>Teodora Iuriusciuc</name></respStmt>   
            <respStmt>
               <resp>corectură manuală</resp>
               <name>Lucreția Pascariu</name>
            </respStmt>
            <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
         </titleStmt>
         <publicationStmt>
            <publisher>UAIC</publisher>
            <date></date>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="10.5281/zenodo.7342136"></ref>
         </publicationStmt>
         <sourceDesc>
            <bibl>
               <author>Stoenescu, Th. M.</author>
               <title>Corbea. Istoria originală</title>
               <pubPlace>Brașov</pubPlace>
               <publisher>EDITURA LIBRĂRIEI CIURCU</publisher>
               <date>1892</date>
               <decoNote type="ilustratii" subtype="yes"/>
               <dim unit="char" type="mare"/>
               <extent>
                  <measure unit="word">30999</measure>
                  <measure unit="page" type="under_250"/>
                  <measure unit="foileton" type="under_65"/>
                  <measure type="complete"></measure>
               </extent>
            </bibl>
         </sourceDesc>
      </fileDesc>
      <profileDesc>
         <textClass>
            <keywords scheme='https://opentheso.huma-num.fr/opentheso/api/theso/Typologie'>
               <term type='domaine' ref="https://hdl.handle.net/20.500.11942/crteb7oodgosm">literatura</term>
               <term type='factualite' ref="https://hdl.handle.net/20.500.11942/crt22aacdhvi7">fictiune</term>
               <term type='forme' ref="https://hdl.handle.net/20.500.11942/crtnufdew1lfb">proza</term>
               <term type='genre' ref="https://hdl.handle.net/20.500.11942/crthuyig1pxri">roman</term>
               <term type='agencement' ref="https://hdl.handle.net/20.500.11942/crtbdm5xnc6io">foileton</term>
               <term type='origine' ref="https://hdl.handle.net/20.500.11942/crtxolq1evsr9">opera originala</term>
               <term type='discours' ref="https://hdl.handle.net/20.500.11942/crt4wma17ncnj">narativ</term>
               <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
               <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
            </keywords>
            <keywords>
               <term type="receptare" n="5"/>
               <term type="republicare" n="2"/>
               <term type="finished"></term>
               
            </keywords>
         </textClass>
      </profileDesc>
      <encodingDesc>
         <projectDesc>
            <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
            <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
            <p>Cuvantul cheie de tip "finished" indica stadiul realizarii operei de catre autor.</p>
            <p>Masura de tip "complete" indica faptul ca am gasit romanul in forma completa.</p>
         </projectDesc>
      </encodingDesc>
   </teiHeader>
      <body>
      <body>
         <div type="chapter" n="1">
            <head>I.</head>
            <p>Era o frumoasă dimineață de primăvară. Soarele arunca razele-i aurii și bine făcătoare asupra satului Gruen. Bătrâna Vochița ieșise în bătătură să dea grăunțe păsărilor și, în cele mai fragede dezmierdări, își hrănea bobocii și puișorii.</p>
            <p>Ochii bătrânei erau obosiți. Părea că nu dormise toată noaptea. După ce termină de hrănit păsările, se așeză pe prispă și cu nerăbdare își arunca din când în când privirile spre drumul cel mare. Aștepta pe cineva. Cine putea desluși. Deocamdată vom spune numai că, după o lungă așteptare, bătrâna intră în casă, își îmbrăcă o scurteicuță și porni spre biserică.</p>
            <p>— Mă duc să întâlnesc pe moș popa, murmură ea, lucrul nu-mi pare curat.</p>
            <p>Peste un moment dispăru. În urma ei ușa se întredeschise și un cap omenesc apăru, care urmări cu privirile pe bătrâna Vochița și când se asigură că ea nu mai putea vedea nimic în urmă, acel om misterios se arătă în întregul său.</p>
            <p>— A plecat, zise el altor trei figuri hidoase, să fugim.</p>
            <p>Era ceva îngrozitor a vedea patru gâligani, vărtoși și urâți, armați din cap și până în picioare, apărând pe o biată ușcioară de casă țărănească, care de altminteri avea înfățișarea unei case cinstite. Acești zbiri, îmbrăcați turcește, negreșit că nu puteau fi locatari, împreună cu Vochița, despre care vom vorbi mai târziu, pentru a o cunoaște mai de aproape.</p>
            <p>— Ei, Ifraim, zise cel mai chipos dintre zbiri, ideea mea este să nu plecăm. — Cată să aflăm toate ascunzătorile, ca la noapte să ne și punem planul în lucrare.</p>
            <p>— Așa e? Are dreptate Ianacu, zise un altul, el este cel mai vechi supus la stăpânul nostru și trebuie să fi avut multe întreprinderi de soiul acesta.</p>
            <p>— Tocmai ceea ce mă gândeam și eu.</p>
            <p>— Dar de ne-o dibui Corbea ascunzătoarea?</p>
            <p>— Ce mai vorbă.— De unde să-i dea lui în gând că este cineva în pod? Ș-apoi el unul și noi suntem patru, el va fi dedesubt și noi deasupra.</p>
            <p>— Dar bine să nu-i găsim calul?... întrebă cu neliniște cel care se chema Ifraim.</p>
            <p>— Tocmai ceea ce mă miră și pe mine. — Azi dimineață a plecat fără cal; — apostolicește... și cu toate astea, în grajd nu e nimic.</p>
            <p>— Nu se poate!... Trebuie să ne fi înșelat noi.— Nu putem să ne reîntoarcem, la stăpânul nostru fără Corbu. </p>
			<p>— Ce mai cal! bre!... Halal să-i fie!... Calul poartă numele de <hi>Corbu</hi> și stăpânul de Corbea. Unul ca celălalt. — Doi lei, doi zmei!...</p>
            <p>— Amândoi însă, nu fac nici cât un papuc de-al stăpânului nostru. — Oricât de puternic ar fi Corbea, Chesat <foreign>
                  <foreign>Efendi</foreign>
               </foreign>, la un singur cuvânt i-ar arunca de gât grelele lanțuri ale închisorii.</p>
            <p>— Și de ce nu-i face odată pe spinare, să nu aibă a se mai teme de el? zise Ignat.</p>
            <p>— Să vedeți, urmă Ifraim, Corbea este iubit de toți locuitorii și de toate satele de primprejur. — Dacă l-ar arunca la închisoare, țăranii s-ar nemulțumi și ar da naștere la răscoală. Planul lui Chesat <foreign>
                  <foreign>Efendi</foreign>
               </foreign>, de a-l omorî pe ascuns și de a-i lua calul, este mult mai lesnicios. — Iată dar că noi nu îndeplinim decât tocmai planurile sale. — Dar să ne cam pitim după aici, am putea fi zăriți de cineva.</p>
            <p>— Ascultați, zise Ianacu, doi să ne ascundem în podul grajdului; când Corbea va veni, negreșit că va duce calul în grajd, atunci năvală asupra lui și calul va fi al nostru. Dacă din întâmplare va veni fără de cal, apoi ceilalți doi, care ne vom ascunde în podul casei, îl vom pândi până va adormi și atunci cu iataganul asupra lui îl vom sili să ne spună unde este calul. Până atunci să ne ascundem.</p>
            <p>Și cei patru zbiri se despărțiră în două: doi din ei apucară spre grajd; iar ceilalți doi, reîntorcându-se în casă, se urcară în pod.</p>
            <p>Iată ceea ce se petrecea în locuința lui Corbea când el lipsea de acasă, și când muma lui, Vochița, se duse la moș popa să-i citească o moliftă.</p>
            <p>Cine e Corbea și ce mare însemnătate avea el și calul său vom vedea mai la vale.</p>
            <p>Să trecem acum asupra unei noi povestiri, care ne va da toate deslușirile asupra celor spuse până acum.</p>
            <p>Mocilenii au fost odinioară o frumoasă mănăstire. — Pe timpul lui Corbea însă devenise o tristă pușcărie. — În mijlocul curții, cum intri, se ridica biserica, construcție splendidă în interior, oarecum impunătoare în exterior. — Din nefericire, picturile care-i ornează fațada, privite de aproape, sunt de un ridicol care te face să surâzi. — Nicăieri casele chinezești, fulgerele și trăznetele stacojii, sfinții și dracii cu coadă sau fără coadă, nu au fost răspândiți cu mai multă profunzime.— Capriciul decoratorului a mers până a desemna pe pereți un soare cu picioare de om.</p>
            <p>Tinda bisericii este susținută de vreo zece columne de granit artistic săpate. Înăuntru sunt vreo patru columne tot de granit, colosale și sculptate peste tot. Aceste columne ar face admirația celor mai dificili.— Pardoseala tindei și a interiorului bisericii este de lespezi de marmură albă.</p>
            <p>Afară de biserică, mai este și un paraclis foarte frumos. — Încolo nimic, nimic, decât ziduri văruite.</p>
            <p>Celulele deținuților sunt luminate prin câte o singură fereastră de temniță, foarte apropiată de tavan. Ușile sunt de lemn masiv și în partea lor superioară, au câte o mică ferestruie, spre a permite sentinelei să se uite înăuntru. Mobilierul este în general compus dint-un pat de lemn și dintr-o mescioară. — Altceva nimic. — Pereții arătă pretutindeni o nuditate în toată puterea cuvântului. În timpul zilei, arestații, care nu sunt puși la secret, au libertate să se preumble prin curtea pușcăriei.</p>
            <p>Prima noapte ce petreci la Mocileni este furioasă. — Ideea că te afli sub același acoperământ cu ucigașii și răufăcătorii, îți face o impresie din cele mai rele. — Încuiatul zăvoarelor, strigătul: cine-i acolo? al sentinelelor sunt asemenea de natură a-ți mări neliniștea.</p>
            <p>Ceea ce îți produce efectul cel mai teribil este că la ora când zorile de seară încep să bată, auzi un câine urlând în curtea pușcăriei, într-un mod îngrozitor.</p>
            <p>Un bătrân temnicer, foarte familier cu cei închiși, printre altele, iată ceea ce îți mai povestește.</p>
            <p>Acum 289 de ani, într-un mic orășel de munte al cărui nume nu-l știm cu siguranță, căci astăzi nu mai există, se celebra în biserica principală, căsătoria unei tinere copile de vreo șaisprezece ani. — Mireasa era de-o frumusețe rară, ochii albaștri, avea delicata nuanță a viorelelor, talia ei era subțire și flexibilă; părul ei era de un blond atât de auriu încât nu se putea alege de râul de beteală, care-i cădea grațios pe umerii săi rotunzi și albi. Ea purta o rochie de atlas alb, acoperită de o tunică de dantelă și ridicată în partea stângă, unde era prinsă în rochie, printr-un gingaș buchet de miozotis; această floare atâta de delicată care pare că șoptește amanților: nu mă uita!...</p>
            <p>Toaleta Miresei era simplă, dar elegantă și lipsită de orice exagerație provincială.</p>
            <p>Să vedem acuma care este fericitul soț?... Dacă am judeca privind numai pe mireasă, negreșit că am presupune un tânăr tot atât de simpatic, și astfel această pereche, ar fi cea mai potrivită și nunta cea mai frumoasă. Din nefericire nu este astfel.</p>
            <p>Acela care dă mâna miresei, nu este nici tânăr, nici frumos. — Capul său este pleșuv, ochii în fundul capului, obrajii rotunzi și roșcovani, nasul căzut pe buze și, în fine, proeminența burții sale lăsa cu mult înapoi picioarele, care sunt scurte și cam sucite.</p>
            <p>Numele său este Ianache Varicos, fost băcan și apoi proprietar mare. — După nume, se vede cât de colo că e grec și e prea adevărat. Secretul înavuțirii sale nu e greu de ghicit. — A venit din țara grecească sărac lipit, atât de sărac chiar, încât nu avea parale nici să-și cumpere o doniță spre a putea să vândă bragă. În cele din urmă, câștigă în țara Românească multe parale, căci prin șiretlicuri deveni bragagiu; apoi plăcintar, simigiu, cârciumar, băcan, cămătar și, în cele din urmă, mare proprietar.</p>
            <p>Aceasta este întreaga carieră ce parcursesee nobilul mire, cu succesul obișnuit tuturor măslinagiilor din țara grecească, care când vin la noi, n-au după ce bea apă și peste un an îi vezi în trăsuri că te stropesc cu noroi, ba câte o dată te și bat; și la isprăvnicie tot a lor este dreptatea.</p>
            <p>Întrebarea este acuma, cum de a consimțit frumoasa copilă ce are alături, ca să devină soția coconului Ianache, zicem coconului, căci acum Ianache vânzătorul de bragă, plăcintar, simigiu etc., e cuconit de toată lumea.</p>
            <p>Părinții Mărioarei, căci astfel se numește mireasa grecului, d-nul și d-na Arhondărescu, erau plini de imaginație.</p>
            <p>— Trebuie să fii fericită, a zis boier Arhondărescu, care era și pitar, că te cere cuconu Ianache, care are venit pe an 5000 de galbeni, când tu n-ai nicio zestre.</p>
            <p>Ia-l fata mamei, îi zise cucoana Arghira, să te vadă maica în trăsură.</p>
            <p>— Nu-l iau, a zis fata, pentru că iubesc pe Corbea și am jurat ca să-l iau pe el...</p>
            <p>— Ba o să iei pe Ianache.</p>
            <p>— Ba n-o să-l iau.</p>
            <p>— O să-l ei, a răcnit tatăl său, boierul și pitarul Arhondărescu.</p>
            <p>A trecut însă o lună, două, trei, și Mărioara rezista mereu.</p>
            <p>Boierul, imagină atunci să joace o comedie care reuși.</p>
            <p>Corbea era țăran, român, avea avere frumușică și mai cu seamă pe <hi>Corbu</hi>, un cal negru, care răpise inimile tuturor fetelor.</p>
            <p>Corbea era frumos, de aceea frumusețea bărbătească, care se găsește numai la popoarele din gintea latină, și avea un tip adevărat românesc, căci era adevărat românesc, după cum îl arată și numele.— Era brun, două sprâncene negre și arcate îi umbrea ochii, care erau plini de foc; părul său era lung, mlădios și naturalmente buclat; înalt de statură, fruntea largă, mâinile mici și picioarele musculoase.</p>
            <p>Caracterul său era dulce și tot deodată războinic la trebuință.</p>
            <p>Dacă Mărioara îl iubea, Corbea în schimb o adora.</p>
            <p>Acesta zise, să revenim la boierul Arhondărescu și la stratagema ce imaginase în înțelegere cu Ianache Varicos și cu Chesat <foreign>Efendi</foreign>, cel mai avut din acele părți ale locului și tot deodată și cel mai cu influență lângă marele Vizir din Constantinopol.</p>
            <p>Într-o seară, Chesat <foreign>
                  <foreign>Efendi</foreign>
               </foreign> se afla la Arhondărescu.— Cucoana Arghira și Mărioara se aflau de față.</p>
            <p>— Să aducă dulceață și cafea, strigă boier Arhondărescu, bătând din palme, după cum era obiceiul pe atunci, pentru a chema pe robi sau chiar pe servitorii liberi.</p>
            <p>Un servitor intră.</p>
            <p>Dulceață și cafea, zise boierul Arhondărescu din nou.</p>
            <p>— Îndată, cucoane!</p>
            <p>Dar feciorul nu ieși.</p>
            <p>— Ce stai aici, dobitocule, strigă pitarul. — Nu m-ai auzit?...</p>
            <p>— Ba am auzit cucoane, dar voiam să vă spun că a sosit o veste.</p>
            <p>— Ce veste, întrebă cu grabă cei ai casei?...</p>
            <p>— A murit viteazul Corbea.</p>
            <p>— Corbea a murit!... strigă Mărioara, scoțând un țipăt sfâșietor și căzu jos fără cunoștință.</p>
            <p>Apa, oțetul de trandafir, inundară într-un moment pe biata copilă, care după un lung leșin, reveni în fine la viață.</p>
            <p>Comedia era jucată.</p>
            <p>Corbea nu murise. Servitorul era plătit.</p>
            <p>Chesat <foreign>
                  <foreign>Efendi</foreign>
               </foreign> își netezi barba și cugetă:</p>
			<p>— Ah! Dac-aș pune odată mâna pe calul acestui zvănturatic și de aș putea să-l curăț de pe suprafața pământului!</p>
            <p>Boier Arhondărescu rămase deplin mulțumit de această comedie și peste vreo trei luni cununia Mărioarei cu Ianache se celebră după cum am văzut la începutul acestei narațiuni, căci Mărioara, care fusese mult timp bolnavă și care avea presimțirea că va muri în curând, nemaiavând ce iubi, nu se mai opuse la voința părinților săi, nutrind chiar secreta speranță că această căsătorie grăbită, prin noile suferințe, îi va aduce moartea ei.</p>
            <p>E adevărat că o vedem la începutul narațiunii atât de frumoasă cu beteala de mireasă pe cap, dar în același timp e și atât de palidă, încât asistenții nu-i dau un an de viață. Suferința i-a mărit grațiile care o împodobesc, în loc de a-i le distruge.</p>
            <p>Aceasta e în rânduiala naturii. Florile mor, dar vestejindu-se, ele îmbălsămează aerul cu dulcele lor parfum și ornează câmpiile cu dalbele lor frumuseți.</p>
			
         </div>
         <div type="chapter" n="2">
            <head>II</head>
            <p>Era în luna lui Mai. Aerul era dulce și parfumat; păsările cântau prin dafini și prin boschete. — Nu departe de orășelul din munți diligența, care venea din Târgoviște, cobora o repede coastă, încărcată de călători.—Printre persoanele care ocupau fundul diligenței, se afla și un tânăr, a cărui nobilă figură, brună, se distingea dintre celelalte.—Acest tânăr avea ca la 22 de ani.</p>
            <p>— Mai avem mult până să ajungem? întrebă el pe unul din vecinii săi.</p>
            <p>— Vreo două ceasuri, așa cred, răspunse întrebatul.</p>
            <p>Și după acest răspuns, tânărul, care părea foarte nerăbdător, se cufundă într-o adâncă reverie.</p>
            <p>Era Cobea.</p>
            <p>El venea să petreacă lângă idolul său, Mărioara, câteva zile ce găsise mai libere.</p>
            <p>El era fericit și în acel moment visa poate o fericire și mai mare, căsătoria sa cu Mărioara îi părea asigurată.</p>
            <p>— Părinții ei mi-o vor da, desigur, cugetă el, Mărioara va fi a mea! E adevărat că nu sunt de neam mare; dar sunt avut și cu nume românesc; și-apoi Mărioara e săracă.</p>
            <p>Astfel cugeta Corbea. — Aspirațiile sale ar fi fost împlinite poate, dacă n-ar fi avut de-a face cu un om ca Arhondărescu și dacă n-ar fi avut de dușman pe Chesat <foreign>
                  <foreign>Efendi</foreign>
               </foreign> care-i număra zilele.</p>
            <p>Între acestea, umbrele serii acoperiseră câmpiile, dar diligența era la poarta orașului.</p>
            <p>Peste un sfert de ceas ea sosi în curtea poștei.</p>
            <p>Aici Corbea fu întâmpinat de un prieten al său, și care aflase de venirea lui.</p>
            <p>După ce se îmbrățișară prietenește, Corbea băgă da seamă că prietenul său este îmbrăcat în haine de sărbătoare.</p>
            <p>— Dar asta ce mai e?... Zise Corbea râzând. Nu sunt nici pitar, nici vistiernic să mă primești în astfel de mod.</p>
            <p>— Poate vei deveni cu vremea, zise pe același glas, prietenul său. — Dar deocamdată aceste veșminte nu te privesc; la nouă ceasuri mă duc la o nuntă, unde sunt poftit.</p>
            <p>— O nuntă!...</p>
            <p>— A! bine zici, că n-ai cum ști!... ș-apoi cum era să afli. — La Gruieni nu prea vin noutățile, mai cu seamă cele casnice...</p>
            <p>— Dar ce nuntă?... întrerupse Corbea.</p>
            <p>— A lui Ianache Varicos!...</p>
            <p>— Negreșit că a luat vreo văduvă avută, dar bătrână și urâtă tot ca el?</p>
            <p>— Te înșeli!... Mireasa lui Ianache este cu totul dimpotrivă... ea e săracă.</p>
            <p>— Ce fel, Ianache să ia o fată săracă?...</p>
            <p>— Întocmai, Enache cămătarul a găsit de cuviință că a luat destulă camată asupra banilor, și s-a decis pentru câtva să se ocupe și de frumusețe....</p>
            <p>— Atunci mireasa lui Enache este frumoasă și tânără?</p>
            <p>— Și una și alta.</p>
            <p>— Dar numele ei?...</p>
            <p>— Mărioara Arhondărescu.</p>
            <p>La aceste cuvinte Corbea îngălbeni și începu să șovăiască. El se rezemă de perete ca un om beat.</p>
            <p>— Ce ai? strigă prietenul său. Ești mai galben ca un mort!</p>
            <p>— Nu e nimic!... articulă Corbea cu slăbiciune, căutând să se conțină. Nu e nimic! repetă el; — o amețeală, o osteneală a drumului.</p>
            <p>Să lăsăm acum pentru un moment pe nefericitul Corbea și să ne transportăm în casa d-lui Arhondărescu.</p>
            <p>Curtea era plină de trăsuri. Ferestrele vărsau torente de lumină și muzica cânta arii de veselie în intrarea casei.</p>
            <p>În salon balul începuse a se anima deja.</p>
            <p>Invitații soseau cu grămada.—Fără a ne opri să pierdem un timp prețios, descriind luxul fastuos, dar lipsit de bun gust al Doamnelor din acest oraș, să trecem la mireasă, frumoasa Mărioara retrasă într-un unghiu al salonului, ea ședea palidă și tristă pe o canapea. Albaștrii săi ochi înotau în lacrimi.—Iluziile ce pierduse, speranțele ce se stinseră în virginalul ei sân, o turmentau în acest moment mai mult ca întotdeauna.</p>
            <p>— Această serbare, cugeta ea, o destinasem în gândul meu lui Corbea, și Corbea nu mai este! Beteala nunțială care îmi încingea fruntea, acum vreo patru luni încă mă vedeam în reveriile mele, punând-o pentru Corbea. Și astăzi el nu mai e!... Pentru un altul am pus beteala nunțială... — Pentru un altul!...</p>
            <p>Și o imensă disperare se întipări în figura copilei; sprâncenele ei se contractau de durere, inima ei zvâcnea și ochii i se umpleau de lacrimi ce putea abia să-i oprească. — Dânsul se învârtea fantastic prin salon și muzica cânta.... cânta.... cânta.... ca și cum ar fi vrut să insulte durerea Mărioarei.</p>
            <p>Mirele Ianache Varichos umbla din grupă în grupă, adresând la fiecare câte un cuvânt, bine dichisit și ținându-și gâtul țeapăn ca un adevărat mojic speriat.</p>
            <p>CHESAT <foreign>
                  <foreign>Efendi</foreign>
               </foreign>
            </p>
            <p>Din timp în timp, el se apropia de Mărioara, adresându-i complimente pe care silea să le facă dulci și alese, dar care în realitate nu era decât niște banalități vulgare și ordinare ca omul ce le adresa.</p>
            <p>Orele 10 sunară.</p>
            <p>Balul era în toată splendoarea sa. — Ianache se apropie din nou de Mărioara, îi prezentă brațul și trecu cu dânsa în camera atenantă, transformată în bufet.</p>
            <p>— Ești frumoasă, Domnișoară, și dac-ai ști cât te iubesc!....</p>
            <p>Mărioara înfiorată începu să tremure.</p>
            <p>Ianache își explică îndată această emoție în favoarea sa și atrăgând-o către o canapea, ce se afla lângă o fereastră deasupra grădinei, o sili să șeadă și continuă de a-i adresa cuvinte, care mai de care mai nesăbuite.</p>
            <p>Fereasta era deschisă. — Un arbore care era în dreptul acelei ferestre, scoase deodată un lung freamăt, ca și cum ar fi suflat vântul cu putere.</p>
            <p>Dar afară atmosfera era liniștită și nici cel mai mic zefir nu adia.</p>
            <p>Ianache vorbea mereu și Mărioara continua de a ține tăcerea.</p>
            <p>Grecul însă atribui această tăcere naturală, timidității unei tinere copile, și luând curaj, voi să-i înconjoare talia cu brațul.</p>
            <p>Mărioara dete un țipăt, dar același freamăt care se mai auzise încă, se produse din nou, și aproape în același moment, un om sări de pe fereastră în casă și cu un revolver ce ținea în mănă, făcu foc asupra lui Ianache!</p>
            <p>Acesta căzu.</p>
            <p>— Corbeo!... strigă Mărioara și căzu jos fără cunoștință.</p>
         </div>
         <div type="chapter" n="3">
            <head>III</head>
            <p>La sunetul ce produse detunarea revolverului, lumea din salonul vecin alergă înspăimântată.</p>
            <p>Tabloul ce o aștepta aici, era înfiorător: Ianacbe zăcea pe scânduri în mijlocul camerei și cu cămașa sângerată; Mărioara leșinată pe o canapea și Corbea palid, lângă dânsa, palid cu sprâncenele crunte, aștepta evenimentele cu sânge rece.</p>
            <p>Învălmășeala fu mare. Câteva doamne, leșinară. — Cuconul și cucoana Arhondărescu, crezând că Mărioara e moartă, scoaseră țipete îngrozitoare.</p>
            <p>Într-un moment, salonul nunții, atât de animat, atât de vesel cu puțin înainte se deșertă și reintră în tăcere.</p>
            <p>Vestea despre cele întâmplate se răspândi cu repeziciunea fulgerului, și mai mulți medici dimpreună cu polițaiul sosiră îndată.</p>
            <p>Dar, Ianache era mort.</p>
            <p>Mărioara după câteva ore își reluă simțirile, iar Corbea, nefericitul voinic fu arestat.</p>
            <p>Cititorii își aduc aminte fără îndoială poziția în care îl părăsisem.</p>
            <p>Corbea, dacă nu ne înșelăm, părăsise pe acel prieten, care ieșise să-l întâmpine în curtea poștei și care îi dăduse fatala noutate, într-o stare de surescitație morală nedescrisă.— El luase cu pași repezi drumul locuinței Mărioarei, intrase pe ascuns în grădiniță asupra căreia la fereastra camerei în care văzurăm petrecându-se drama ce am expus, și se urcase în arborele care se afla lângă acea fereastră.</p>
            <p>Motorul care îl împinsese de a-și alege tocmai acea fereastră, este că el o văzuse deschisă și că totdeauna, observând arborele din dreptul ei, cugetase, cu drept cuvânt, că acela era puntul cel mai favorabil pentru a putea observa cele ce se petrec înăuntru.</p>
            <p>Intenția lui era de a vedea încă odată pe Mărioara, fără ca să fie însă văzut de dânsa, și de a se sinucide în urmă.</p>
            <p>Soarta voise însă ca Ianache să-și conducă mireasa în acea cameră și să se așeze cu dânsa pe canapeaua de la fereastră în chestiune, spre a-i vorbi de amor.</p>
            <p>La această vedere, Predilă tremură. De mai multe ori puse mâna pe revolverul ce avea la sine din călătorie, de mai multe ori pusese mâna pe acel revolver, spre a ucide pe grec, însă se abținuse.</p>
            <p>Dacă Ianache, nu și-ar fi permis să măsoare cu brațul său profanator talia frumoasei copile, poate că lucrurile s-ar fi schimbat și ar fi luat cu totul o altă față.</p>
            <p>Dar Ianache, fără să știe, își răpi și această ultimă scăpare.</p>
            <p>La acea vedere Corbea, își pierdu mintea și sări în odaie de pe arborele asupra căruia se afla.</p>
            <p>De aici înainte cunoaștem ceea ce s-a întâmplat.</p>
            <p>Să revenim la Mărioara.</p>
            <p>Când ea își veni în fire și deschise ochii, văzu în jurul său pe părintele și mama sa.</p>
            <p>— O! ce vis urât am avut, zise ea cu o voce stinsă.</p>
            <p>Apoi după o lungă pauză, ideile lămurindu-se strigă:</p>
            <p>— Dar nu!.... Nu a fost vis!... Am văzut pe Corbea... cum văz... Corbea!... Glonțul... Ianache!...</p>
            <p>Și articulând aceste cuvinte căzu iar în slăbiciune.</p>
            <p>A doua zi fiind mai bine, părinții săi fură siliți să-i descopere tot.</p>
            <p>Ei îi mărturisiră hidoasa comedie ce jucaseră în privința morții lui Corbea, spre a o decide să primească de soț pe Ianache. — Ce pedeapsă!...</p>
            <p>Fură siliți să se umilească dinaintea propriu-lui lor copil!</p>
            <p>Când Mărioara află că Corbea trăiește, uită toate suferințele ce îndurase: își îmbrățișă părinții și înarmându-se cu o energie rară sexului slab, în loc de a se dezola, se dete speranței, având ferma convincțiune că o așteaptă un viitor fericit și că Corbea nu va fi condamnat.</p>
            <p>Peste câteva zile, obținu permisiunea de a-l vedea.</p>
            <p>— Corbea!... exclamă ea la prima întrevedere, și căzu pe sânul frumosului voinic.</p>
            <p>— Te iubesc, murmură el ștergându-și ochii care i se umpleau de lacrimi.</p>
            <p>În tot cursul prevenției nu fu zi, de la căpătarea voii de a-l vedea, fără ca Mărioara să nu vnă să-l vadă.</p>
            <p>Ei erau fericiți!</p>
            <p>Dar veți zice:</p>
            <p>— Aceasta este o fericire?...</p>
            <p>— Da, voi răspunde eu. — Erau fericiți pentru că sperau și puteau să își destăinuiască tânăra lor iubire.</p>
            <p>A spera, este o fericire atât de dulce!... Dar Corbea și Mărioara nu sperau numai, ei se iubeau.</p>
            <p>Amorul și speranța nu constituiesc oare fericirea cea mai deplină ce poate să existe?</p>
            <p>— Așa este, îmi veți răspunde, dar amorul și speranța nu formează decât o fericire relativă.</p>
            <p>Aveți dreptate!.... Dar spuneți, vă rog, dacă se poate cumva să existe în lume fericirea absolută.</p>
            <p>Corbea și Mărioara erau dar fericiți.</p>
         </div>
         <div type="chapter" n="4">
            <head>IV</head>
            <p>Ziua necinstei se apropia. — Corbea trebuia să fie judecat, și poate spânzurat. — Toată lumea ar fi fost desigur în favoarea lui Corbea, dacă Chesat <foreign>
                  <foreign>Efendi</foreign>
               </foreign> și toți lingușitorii lui n-ar fi căutat toate mijloacele să îl condamne la moarte.</p>
            <p>Să-i fi auzit, ai fi crezut că Ianache fusese un sfânt, un om muncitor și plin de virtute, care își câștigase averea în modul cel mai onorabil, cel mai conștiincios, care făcea onoare orașului și celelalte.</p>
            <p>Întrebați însă văduvele și orfanii jefuiți prin cametele sale.</p>
            <p>Lumea știa fără îndoială, ce preț să pună pe acele elogii, dar lumea uită relele ce i le-a făcut un om când acel om nu mai este.</p>
            <p>În fine, în ziua de 18 Octombrie, avu loc judecata lui Corbea.</p>
            <p>Prezența Mărioarei îi întărea puterile.</p>
            <p>El se declară vinovat; regretă faptul comis, desluși cum că intenția sa nu era de a ucide pe Ianache, ci de a se sinucide, după ce va fi văzut pe Mărioara.</p>
            <p>Era să fie achitat, dar judecătorii plătiți de banii și influența lui Chesat <foreign>
                  <foreign>Efendi</foreign>
               </foreign>, îl condamnară la douăzeci de ani închisoare.</p>
            <p>Mărioara palidă, dar tare, se apropie de Corbea. — Curaj, îi șopti ea. Nimic nu e încă pierdut.</p>
            <p>Într-adevăr, scăparea lui atârna numai de un fir de ață.</p>
            <p>Tăiat și acest fir, securea era să cadă asupra condamnatului și să-l lovească cu toată cruzimea. — Acest ultim fir era recurgerea la Divan.</p>
            <p>Se va stinge oare și această ultimă scânteie de speranță, sau va deveni un focar?</p>
            <p>Cine poate ști!...</p>
			         </div>
         <div type="chapter" n="5">
            <head>V</head>
            <p>Peste câtva timp de la închiderea lui Corbea se pusese în lucrare jalba către Divan.</p>
            <p>Mărioara era oarecum abătută, neștiind ce sfârșit va avea această jalbă.</p>
            <p>Tristă și uimită, ea sta retrasă în camera sa și la fiecare dată ce se deschidea ușa, tresărea că luase înțelegere cu tatăl său să o vestească de sfârșitul acelei jalbe.</p>
            <p>Deodată, cucoana Arhondărescu intră veselă în casa fiicei sale și-i zise:</p>
            <p>— A scăpat! A scăpat!... căci acuma consimțeau cu toții la căsătoria ei cu Corbea.</p>
            <p>Mărioara, la cuvintele mamei sale, păli de bucurie și lăsându-se să cadă în genuchi:</p>
            <p>— Dumnezeul meu!... îți mulțumesc!... șopti dânsa plină de o sacră emoție.</p>
            <p>Mărioara duse numaidecât iubitului său fericita veste.</p>
            <p>Înainte însă de a se pronunța achitarea, Corbea fusese adus la Mocileni, unde fusese închis. Mărioara venea foarte des cu numai ca să-l vadă.</p>
            <p>Într-o zi, un mic câine favorit, se luă după trăsura stăpânei sale care se ducea să facă lui Corbea vizita obișnuită, și nu voi în niciun chip să se mai întoarcă acasă.</p>
            <p>Mărioara opri trăsura și îl luă cu dânsa. Dar când fu să plece de la Bisericani înapoi, câinele începu să chelălăiască în jurul lui Corbea ca și cum ar fi voit să rămână cu dânsul și ca și cum i-ar fi cerut ajutor.</p>
            <p>Această rugăciune a câinelui fu înțeleasă de Mărioara și ea zise lui Corbea:</p>
            <p>— Îmi pare că micul meu cățeluș voiește să rămână cu tine.</p>
            <p>— Atât mai bine, răspunse acesta; eu voi îngriji de dânsul și mă voi desfăta cu jocurile lui.</p>
            <p>— Oprește-l atunci!... zise Mărioara, și se depărtă. Micul Leu, că așa se numea cățelul arătă o mare iubire pentru Corbea și în curând acesta îl luă în atâta afecțiune, încât nu se putea despărți un moment de dânsul.</p>
			         </div>
         <div type="chapter" n="6">
            <head>VI</head>
            <p>În ziua în care Corbea obținuse grația de la Divan, și când Mărioara alergase la închisoarea lui ca să-i dea de veste, iată ce se întâmplă:</p>
            <p>Chesat <foreign>
                  <foreign>Efendi</foreign>
               </foreign>, care văzu că Corbea va fi achitat și că viața lui va fi în pericol și afară de acestea nu va putea dobândi calul acestui voinic, își deschise punga în dreapta și în stânga, până ce în fine reuși a face ca Corbea să fie dat în mâna lui după achitare și să zică că a fugit din închisoare.</p>
            <p>Sărmana Mărioara! Fericirea îi surâse așa de tare, încât nenorocirea deveni ultimul ei sfârșit.</p>
            <p>Ea plecase, cum știm, împreună cu muma sa să-i vestească frumoasa și fericita noutate, că Divanul îl iertase.</p>
            <p>Cât de mare îi fu încremenirea, când i se spuse de păzitorii închisorii că Corbea a sfărâmat zăbrelele ferestreler și a fugit.</p>
            <p>— Tocmai când îl scăpasem!... cugetă Marioara.</p>
            <p>— Totul în zadar, îi spuse temnicerul; dacă nu fugea.... poate: dar acum când îl vor prinde va fi din nou închis, ba poate spânzurat...</p>
            <p>— Doamne!.... Doamne!.... se ruga sărmana Mărioara!....</p>
            <p>Dar Corbea nu mai era! El nu fugise însă, Chesat <foreign>
                  <foreign>Efendi</foreign>
               </foreign> devenise stăpân pe viața lui.</p>
            <p>Iată pentru ce câinele Leu, rămas în urma lui Corbea, urla în toate zilele dimineața și seara.</p>
         </div>
         <div type="chapter" n="7">
            <head>VII</head>
            <p>Era noapte. Alexandru III Vodă, sta într-o sală înconjurat de curtezanii săi cei mai de aproape. Acest om era în vârsta dintre bătrânețe și maturitate; figura lui exprima pizmă și răutate. Într-adevăr, cercetând viața sa, vedem trăsuri de acelea ce ne arată pe omul pizmăreț, bănuitor, cu suflet mic, fără conștiință, fără principii nici în viață privată, nici în viață politică, iubind tronul numai pentru tron.</p>
            <p>În acest moment, un Bulubașa anunță că semenii au adus pe Corbea.</p>
            <p>— Să-l aducă aici, zise Domnul.</p>
            <p>După câteva minute, Corbea intră în mijlocul a mai mulți semeni. El era îmbrăcat cu costumul său de țară, părul lung pe umeri, privirea pătrunzătoare și severă se lăsă asupra acestor oameni ca un nor de fier.</p>
            <p>Alexandru al III-lea nu putu să sufere și lăsă ochii în jos, apoi căutând putere în mânia sa, îi zise:</p>
            <p>— Ai voit să fugi la turci să-ți vinzi țara. Pentru ce?.... Căci ți-am făcut multe bunuri poate! te-am scăpat de la închisoare.</p>
            <p>— Ce dovezi ai că am voit să fac cele ce zici?... Niciuna. Astfel ți-au spus toți acești oameni ce te înconjoară, datoria lor de lingușitori este să mință; dar datoria unui domn este să nu crează. Tu trăieși cu ei, și numai cu ei, și ei te înșală ca să te răcească de țară, îți spun că țara umblă să te piardă și tu crezi, și cu cât te depărtezi de țară, cu atât te apropii de ei. Dar pentru ce îți voi mai zice aceste? Ele nu pot să te schimbe. Îmi zici că ai făcut mult bine pentru mine. Aceasta adevărat este; dar acesta nu îndatorează nimic la tăcere; când mi-ai făcut binele de care vorbești, eu l-am primit cu tocmeala de a mă lăsa în mâinile acelui mizerabil de Chesat <foreign>
                  <foreign>Efendi</foreign>
               </foreign>? Tu faci rău mie și țării, pentru aceasta dar îți voi...</p>
            <p>— Și care este răul ce fac acestei țări și ție?</p>
            <p>— Te sprijini pe turci și pe greci și nu mai ții socoteală de legile țării; biruri mari ai pus pe țară, pe oameni îi ucizi fără judecată, sau îi dai pradă veneticilor, bunăoară cum m-ai dat pe mine.</p>
            <p>— Dar pe cine mă voi sprijini, dacă nu pe străini? Pe voi?.... Iată cum răspundeți prin trădare. Nu țin socoteală de legile țării? Pun biruri grele?... Dar eu nu am cumpărat domnia cu legi, ci cu bani.</p>
            <p>— Domnia cată să fie un lucru sfânt, iar nu negustorie.</p>
            <p>— Destul!... În loc să-mi căzi la picioare și să-ți ceri iertare, tu te împotrivești mie și mă mustri, țăran necioplit! Ce altă dovadă mai bună, că vreți să mă răsturnați? Dați-l la închisoare și voi pune eu la cale ce are să se facă cu dânsul.</p>
            <p>— Ai puterea în mână, ești stăpân pe lutul meu; nu însă și pe gândurile mele...</p>
            <p>— Luați-l!... mai strigă Domnul.</p>
            <p>Corbea surîse și ieși cu zbirii săi.</p>
            <p>— Mâine să i se taie capul înaintea poporului.</p>
            <p>— Acest om are inima țăranilor pentru dânsul, Doamne nu ar fi mai bine să piară în ascuns?</p>
            <p>— Nu, Vistiere! Vreau să piară pe față, ca să se cutremure toți cei ce cugetă ca dânsul!</p>
            <p>Lingușitorii se retraseră, și Vodă rămase singur.</p>
            <p>Guardienii plecară la închisoare.</p>
         </div>
         <div type="chapter" n="8">
            <head>VIII</head>
            <p>— L-ai cuminicat părinte? întreabă unul din ei întorcându-se către preot. Gădea așteaptă... cată să sfârșim odată.</p>
            <p>— Preotul dete cuminicătura lui Corbea. Acesta o sorbea și zise:</p>
            <p>— Voința lui Dumnezeu fie îndeplinită!...</p>
            <p>— Acum vin-o după noi! zise cel dintâi gardian.</p>
            <p>Corbea se scoală și-l urmează.</p>
            <p>La ușa camerei pe dinafară erau înșirați mai mulți semeni armați. Îndată ce Corbea apăru, ei îl înconjurară, și el merse în mijlocul lor.</p>
            <p>Îndată ce ieșiră astfel din curtea închisoarii, Corbea văzu o mulțime de oameni adunați în piața din vecinătate. Nu departe de zidurile închisorii se înălța un pat de scânduri de brad. Acolo era locul destinat pentru tăierea capului lui Corbea. Într-unul din capetele acestui pat ședea în picioare cu o secure în mână gâdea, care mai dinainte fusese huiduit de popor: împrejurul patului erau soldați armați și între pat și zidul închisorii se vedeau două tunuri întoarse către locul de tăiere; tunarii stau preparați să tragă, îndată ce Corbea apăru, tot poporul strigă:</p>
            <p>— Corbea!... Corbea!... Să nu moară Corbea!.. Să moară păgânii!... Corbea să trăiască.</p>
            <p>Osânditul se urcă pe patul de tăiere. Acolo el îngenuchie și ceru să-și facă cea din urmă rugăciune. Lucru ciudat! Când poporul văzu pe acest om rugându-se, un sentiment neînțeles încinse sufletul său. Toată această mulțime căzu în genunchi și se rugă în acelaș timp pe când se ruga Corbea!</p>
            <p>Corbea sfârși ruga și îndreptându-se către Gâde îi zise! — Vino!... Fă-ți datoria!...</p>
            <p>Gâdea își pregăti secura, făcând toate mișcările pentru tăiere. Fierul se ridică asupra capului lui Corbea. Mulțimea se înfioră la vederea acestei mișcări grozave, fiecăruia i se părea că securea era ridicată pe gâtul său.</p>
            <p>Gâdea era să lovească!...</p>
            <p>Când din depărtare un glas de femeie strigă din toate puterile!</p>
            <p>— Opriți-vă!.. Opriți-vă!.. Poruncă de la Vodă!</p>
            <p>Și gâdea încremeni cu securea ridicată.</p>
            <p>Poporul răspunse prin mii de urări!...</p>
            <p>O fată tânără, îmbrăcată în negru, cu părul revărsat pe umeri, frumos și negru ca durerile sufletelor nobile, despicând mulțimea, se urcă pe patul de tăiere și se aruncă în brațele lui Corbea.</p>
            <p>Era Mărioara....</p>
            <p>— Cine ești? răcni capul semenilor.</p>
            <p>— Iată cine sunt!... Și Mărioara îi întinse un pergament cu porunca Domnului care revoca pedeapsa cu moartea.</p>
            <p>Aceasta oare, devenise o fericire pentru bietul Corbea?... Nu!... Scăpat de la moarte trebuia să fie aruncat din nou în închisoare.</p>
            <p>Sărmana Mărioara se deprinse cu această viață. Văzând moartea sigură a iubitului ei, merse la Domn, îi căzu în genuchi, își smulse părul; în fine, acesta mișcat de frumusețea ei și nutrind oarecare plăceri neomenoase, pe care spera să și le îndeplinească mai târziu, făcu grațierea lui Corbea însă, numai, de la moarte, iar nu și de la închisoare; cu modul acesta el își asigurase două căi: una de a ține pe Mărioara întotdeauna în apropiere, pe lângă închisoarea iubitului ei, alta că dându-i iertare, el credea că va dobândi iubirea Mărioarei, din cauza generozității ce arătase.</p>
            <p>Cât despre Mărioara, ea primise deocamdată să-l scape de la moarte; iar cât despre închisoare, era altceva. — Ei se puteau vedea... se puteau iubi... iată tot.</p>
            <p>Astfel dar Corbea fusese din nou închis.</p>
            <p>Mai înainte însă văzurăm că el fusese dat în mâinile lui Chesat <foreign>
                  <foreign>Efendi</foreign>
               </foreign>.</p>
            <p>Să vedem cum scapă el din mâinile acestui nelegiuit și cum ajunsese prizonierul lui Alexandru III.</p>
            <p>Chesat <foreign>Efendi</foreign>, ceruse și dobândise prin bani, soarta viteazului Corbea. — El îl închise în pivnițele sale și acolo îl hrănea într-un mod foarte mizerabil. Bietul Corbea suferea cele mai nelegiuite torturi, ca să spună unde își ține calul, — Corbea nu voia să spună cu niciun chip.</p>
            <p>Într-o zi el își prepară o armă dintr-o bucată de cerc ce se afla prin acea subterană, și pe când venea păzitorul să-i aducă merindele, el îl ucise cu acea armă și strecurându-se cu multă dibăcie, fugi din teribila lui subterană.</p>
            <p>Chesat <foreign>Efendi</foreign>, aflând de fuga lui, puse să-l urmărească. — Cercetă pe ascuns la Boierul Arhondărescu, însă ei, după cum știm, îl țineau că e fugit.</p>
            <p>— Trebuie să fie în Gruieni, în satul său, cugetă veneticul. — A! Îl voi prinde și amar va fi de dânsul.</p>
            <p>Spre acest scop el trimisese cei patru zbiri, pe care i-am văzut la început în casa bătrânei Vochița. — Deși cam târziu dar, am crezut de datorie a lămuri începutul acestei istorii.</p>
         </div>
         <div type="chapter" n="9">
            <head>IX</head>
            <p>Ne-aducem aminte că cei 4 zbiri se ascunseseră în ograda lui Corbea, — doi în podul coșarului, iar ceilalți doi în podul casei.</p>
            <p>Peste vreo două ceasuri, bătrâna Vochiță se reîntoarse cu inima mulțumită, căci moș popa îi citise molifta; — ea intră în casă și se îmdeletnici cu de-ale trebii, fără să bănuiască de tâlharii ce erau ascunși în casa ei.</p>
            <p>Către seară, sosi și Corbea, ostenit și gânditor.</p>
            <p>— Bine te-am găsit măicuță, zise el voichiței.</p>
            <p>— Bine ai venit sănătoșel, copilul meu, zise bătrâna cu bucurie. — Toată ziua am fost neliniștită. — Unde-ai întârziat până acum. — Tu știi foarte bine că de când ai scăpat din mâinile acelor nelegiuiți îmi făgăduiseși să fii cu mine și să nu te mai duci prin oraș. — Oamenii din orașe sunt ca câinii...</p>
            <p>Corbea era așa de preocupat cu gândurile sale, încât nici nu răspundea la întrebările și la cuvintele Vochiței.</p>
            <p>— Știi destul de bine, urmă Vochița, că treburile ne merg foarte rău, vitele ne-au murit mai toate, bucatele au rămas mare parte pe câmpuri.</p>
            <p>— Ai dreptate mamă, așa e, am suferit multe păgubi... mai cu seamă dumneata ai fost foarte nenorocită, dar nu e vina mea!... ș-apoi acum nu este asta care mă muncește...</p>
            <p>— Cum?... Mai ai încă noi planuri? Lasă-te dragul meu de întreprinderile tale. — O să-ți pierzi capul!...</p>
            <p>— Nu pot mamă!... Destinul mă târăște pe calea ce am apucat, O! cât aș da să scap de încurcătura în care mă găsesc!... Dar!... Mărioara!... O! iată cea ce mă face și mai nenorocit.... Iubirea mea mă va pierde mai curând decât întunericul în care mă aruncase veneticii.</p>
            <p>— Iubirea ta!... Dacă o iubești și dacă te iubește și ea, luați-vă și trăiți împreună, ce vă pasă vouă de venetici, ce vă pasă de cealaltă lume?...</p>
            <p>— Așa e dar, din cauza lor nu pot scoate capul în lume; astăzi mai mult decât oricând.— Căci, trebuie să-ți mărturisesc, mizerabilul de Chesat <foreign>Efendi</foreign> mă urmărește pretutindeni — de când am scăpat din închisoarea lui, zbirii lui mă caută în tot locul. — Oriunde nu gândesc, cu ei mă întâlnesc. — Dar, din norocire, curajul și puterea mea îi trimite pe toți pe cealaltă lume!... Mă voi lupta până ce voi fi în stare;... dar în cele din urmă, cine știe.</p>
            <p>— Haide, dragul meu, nu mai te obosi cu astfel de necazuri; — ei nu vor pătrunde și până aici. — În sat te iubesc toți și nimeni nu va suferi să se apropie dușmanii de casa noastră.</p>
            <p>— Așa e, dacă ar trebui să stau numai în sat.... Dar, nu înțelegi mamă, că trebuie să văd pe Mărioara, trebuie s-o întâlnesc cât mai degrabă. — Dragostea ei mă usucă și mă face să nu stau la un loc... Trebuie s-o văd, mamă, trebuie s-o am lângă mine, s-o ascult vorbind... s-o iubesc și să mă iubească!...</p>
            <p>— Nenorocit copil!... murmură bătrâna. Soarta ți-e în adevăr cumplită. — Fără această dragoste, tu ai putea fi fericit.</p>
            <p>— Înțelegi dar, că trebuie să fac toate putincioasele să mă întâlnesc cu ea; să-i spun tot ce mi s-a întâmplat; căci ea trebue să sufere mult. Ș-apoi cine știe... dușmanii mei o fi mințind-o; i-o fi spunând că am murit sau cine mai știe ce.</p>
            <p>— Așadar vrei să pleci iar...</p>
            <p>— Da, mamă, mâine voi pleca din nou, și cred cel puțin să mă reîntorc fericit și cât se va putea mai curând.</p>
            <p>— Fie voia Domnului! zise bătrâna, ștergându-și lacrimile.</p>
            <p>Corbea în suterană, ținând calul de frâu privește ușa cu dispreț.</p>
            <p>— Acum mamă să ne culcăm, căci mâine trebuie să ne sculăm de dimineață.</p>
            <p>Și Corbea, luându-și noapte bună de la Vochița, intră în odaia sa, iar bătrâna, după ce închise bine poarta ogrăzii intră și ea în odaia de alături să se odihnească.</p>
            <p>Către miezul nopții, Corbea, nu adormise încă când auzi în pod oarecare mișcări neobișnuite. El se sculă, își luă două pistoale din cui și ieși în sală.—În momentul însă de a călca pragul odăii, doi oameni săriră ca fulgerul după ușa podului, și înainte de a prinde Corbea de veste să tragă cu pistolul, zbirii îi apucară mâinile cu putere.</p>
            <p>Corbea neputând să tragă cocoșul, se sforța în brațele lor și lovind în tâmplă pe unul din ei cu țeava pistolului, îl ameți și îl culcă la pământ. Celălalt se luptă cu toate puterile și izbuti deabia a-i înfige cuțitul în umăr. — El țintise la inimă, dar Corbea printr-o repede mișcare se sustrase de la o moarte sigură.</p>
            <p>Vochița ieși și ea; dar zbirii lovind-o cu piciorul, o asvârli în ușă, producând orecare zgomot. — Și când ea dete primul țipăt înăbușit, ceilalți zbiri, ascunși în podul grajdului, se repeziră înăuntru și împreună cu celălalt reușiră a desemna pe Corbea și a lega pe biata Vochița, înmărmurită de groază.</p>
            <p>— Ești al nostru, ucigașule semeț!... strigară cei trei zbiri!</p>
            <p>Corbea scrâșni din dinți și se smuci din mâinile lor. Dar în zadar; mâinile și piciorele-i erau strâns legate.</p>
            <p>— Acum să ne spui unde ți-e calul?... Altfel te omorâm aici... sau te sugrumăm de viu!...</p>
            <p>— Omorâți-mă dacă vă stă în mână, dar calul nu veți afla unde e!...</p>
            <p>— Bine!... ziseră zbirii; dacă nu voiești a ne spune nouă, vei spune stăpânului nostru; el va ști să-ți scoată vorbele din gură, măcar cu cârligul.</p>
            <p>— Și cine este stăpânul vostru? întrebă Corbea cu dispreț.</p>
            <p>— Chesat <foreign>Efendi</foreign>!...</p>
            <p>— Chesat <foreign>Efendi</foreign>?... A!... nelegiuitul!... și-a regăsit prada!... Dar fiți siguri blestemaților, că nu eu voi fi cel care va suferi din nou torturile lui, ci el va pieri în ghearele mele!...</p>
            <p>— Vom vedea!... rânji Ifraim. În fața lui nu vei zice tot astfel!... Acum pe drum copii! Pe bătrâna s-o vărâm așa legată cum se află sub pot.</p>
            <p>Și după ce puseră bine pe biata Vochița, doi luară pe Corbea, iar doi duceau de subțiori pe amețitul zbir, care de-abia își putuse veni în simțire.</p>
            <p>A doua zi de dimineață, ei se aflau în curtea lui Chesat <foreign>Efendi</foreign>, și când acesta se sculă, zbirii îi înfățișară pe Corbea, legat cobză.</p>
            <p>— Iată-te în fine, mișelule! răcni Chesat. De astă dată nu vei mai scăpa. Dacă-mi vei spune unde ți-e calul, te voi ține cu viață; iar de nu, am să te tai în bucățele.</p>
            <p>— Fă ce vei voi cu mine, că eu nu-ți voi da calul meu. Nimeni nu știe unde l-am ascuns. Deci poți să nădăjduiești mult și bine. Afară dacă te vei învoi cu mine la ceea ce îți voi cere.</p>
            <p>— Să vedem, zise Chesat <foreign>Efendi</foreign>, netezindu-și barba.</p>
            <p>— Dacă te învoești să-mi dai libertatea și să nu mă mai superi niciodată, să mă lași în pace să iau pe Mărioara de nevastă și să trăiesc cu dânsa netulburat de zbirii tăi, atunci îți făgăduiesc să-ți vând calul! nu însă să ți-l dăruiesc.</p>
            <p>— Nu se poate! zise grecul turcit. Dacă îți voi da libertatea, tu te poți răscula cu de-ai tăi împotriva mea și să-mi iei calul și poate și viața.</p>
            <p>— Odată ce-l vei cumpăra, zise Corbea, ce drept mai pot avea asupra lui? Cât despre viața ta, la ce-mi va folosi, când eu voi fi liniștit și netulburat de neomeniile tale?...</p>
            <p>Chesat <foreign>Efendi</foreign> cugetă câtva și după ce luă o hotărîre, zise lui Corbea:</p>
            <p>— Uite, te am în mâinile mele; aș putea să fac din tine orice voi vrea; dar fiindcă zici că sunt neomenos, voiesc să-ți dau o dovadă că te înșeli. Cât îmi ceri pe calul tău?</p>
            <p>— Nu-ți cer mult: două mii de galbeni, cât pentru zestrea Mărioarei.</p>
            <p>— Două mii de galbeni pentru un cal!.... Dar fie,.. face mai mult decât atât...</p>
            <p>Și turcu șoptind unui vătaf al său, chel și cu mustățile până în ureche; acesta se depărta și peste câteva momente reveni cu două pungi pline cu aur.</p>
            <p>— Iată, zise Chesat lui Corbea, iată-ți prețul calului; dar să te ții de cuvânt. Să nu faci un pas spre răzbunare, căci nu vei avea nicio pu-tere!...</p>
            <p>— Să mă ferească sfântul!... răspunse Corbea.</p>
            <p>— Acum ține banii și spune-ne unde este calul.</p>
            <p>— Nu vă voi spune, cât voi fi în mâinile voastre. — Credeți că nu înțeleg șiretlicul? —Voiți să aflați unde este calul, și apoi să faceți cu mine tot ce veți vrea?... Nu!... S-apoi în locul unde e calul, nimeni nu poate intra decât eu; dacă voiești, dă-mi câțiva oameni de-ai tăi siguri, și când le voi da calul, atunci să-mi dea și mie libertate.</p>
            <p>— Bine, zise veneticul; dar ia seama să nu faci vreo neghiobie că nu scapi de mâinile mele.</p>
            <p>— Fii pe pace, zise Corbea, cam în doi peri. Cum se înoptă, Corbea porni însoțit de 6 oameni ai lui Chesat, bine armați, și spre miezul nopții, ajunseră în Gruieni.</p>
            <p>La marginea satului era o mică pădurice, care deși puțin întinsă, dar copacii erau bătrâni și scorboroși.</p>
            <p>— Calul meu este în această pădure, zise Corbea, să intrăm și îl vom găsi în grajdul lui.</p>
            <p>Intrară în pădure și se opriră în fața unui copac mare și scorboros. Corbea scoase o mică daltă ce o avea în sânul său și înfîgând-o în coaja acelui copac, ea se deschise întocmai ca o ușă.</p>
            <p>Cei șase păzitori ai lui se priveau unul pe altul plini de mirare.</p>
            <p>— Să intrăm în grajd, zise Corbea, și el apucă cel dintâi înainte, iar cei șase îl urmară.</p>
            <p>La rădăcina copacului, ei deteră peste o intrare cât poate încăpea un om, și unul câte unul urmară după Corbea. În fața lor se deschise ca o subpământă care ducea cam depărtișor de la intrare.</p>
            <p>Merseră astfel pe sub pământ, până ce deteră de o ușă de fer. Corbea împinse zăvorul și intrară cu toții într-un grajd zidit cu piatră, la ale cărui iesle, Corbu era legat, nemâncat sărmanul de vreo două zile, de când cu fuga lui Corbea din închisoarea lui Chesat <foreign>Efendi</foreign>.</p>
            <p>Cum simți zgomot, Corbu își ciuli urechile, își întoarse capul și începu să sforăie.</p>
            <p>Cei șase oameni, împreună cu Corbea, intraseră înăuntrul grajdului, și pe când Corbea dezlega calul, ei îl priveau cu mirare; nu văzuseră niciodată un cal mai frumos.</p>
            <p>Lumina în acea subterană venea din două răsuflători, practicate cu multă dibăcie, de stăpânul ei și comunicând cu exteriorul.</p>
            <p>Când Corbea dezlega calul și ieși cu el spre ușă, cei șase păzitori voiră să-l urmeze; dar deodată Corbea trecu repede cu calul, și ușa de fier se închise în urmă-i, lăsând înăuntru grajdului pe cei șase cu armele lor cu tot.</p>
            <p>— Traiul bun, dragii mei, le strigă Corbea de afară. Ce bine stau acum! 2000 de galben în pungă și șase nelegiuiți îngropați de vii!... Ha! ha! ha!...</p>
            <p>Și Corbea se depărta cu calul său, râzând în hohot!</p>
            <p>El nu ieși prin scorbura copacului pe unde intrase, ci apucă pe o altă subterană în stânga și după un drum de un sfert de ceas, el ieși departe, la poalele unui deal, unde se deschidea ca o mică peșteră, dar în care nimeni nu intrase, neștiindu-i secretul.</p>
            <p>Când Corbea se văzu la câmp liber, o porni prin mijlocul nopții, și ajungând la Gruieni, intră în ograda casei.</p>
            <p>Biata Vochița se zbuciumase în legăturile ei, mai toată noaptea până aproape de ziuă, când vecinii auzind țipetele ei, alergară întru ajutor și o dezlegară. Când ea le povesti toate cele întâmplate, toți țăranii adunați în jurul ei scrâșneau din dinți și turbau de dorința de a răzbuna pe Corbea. În tot cursul acelei zile, ei se pregătiră cu toții, bătrân și tânăr, adunară și alte sate de primprejur și se hotărâră ca în dimineața zilei viitoare să pornească spre Divan să ceară dreptate, și de nu li se va da, să treacă sub foc casele și averile nelegiuiților venetici, care prădau țara.</p>
            <p>Tocmai în acea dimineață sosise și Corbea cu calul său.</p>
            <p>Vochița era prin bătătură. Când văzu pe Corbea sănătos și nevătămat, ea îl strânse la pieptul său de mumă și ochii i se umplură de lacrimi.</p>
            <p>— Ești sănătoasă mamă? o întrebă Corbea...</p>
            <p>— Da, copilul meu!... Dar tu cum ai scăpat? Prin ce minune?</p>
            <p>— Oare, când n-am știut eu să scap din mâinile nelegiuiților? Ei nu scapă niciodată de mine; dar eu întotdeauna sunt scăpat pentru ei.</p>
            <p>— Cată să știi un lucru. În sat este învălmășeală mare. Când m-au găsit românii, ieri dimineață, legată și bătută, și când le-am spus că pe tine te-au luat nelegiuiții de tâlhari ai lui Chesat <foreign>Efendi</foreign>, toți se umplură de mânie; așa că toți tinerii și uncheșii din satul nostru și din satele vecine sunt gata să plece în dimineața asta la Divan să ceară dreptate.</p>
            <p>— Bine mamă!... Frații mei de-același sânge au simțit cuțitul la os. Deși prea târziu, dar tot e ceva. Eu voi merge cu ei și vom vedea ce se va alege de capul dușmanilor mei care urmăresc toate întreprinderile mele!</p>
            <p>Nu sfârși vorba și țăranii care simțiră venirea lui Corbea, se îmbulziră cu sutele la ușa ogrăzii.</p>
            <p>— Ei, frate Corbeo!... Ești sănătos!... Bine că scăpași.</p>
            <p>— Dar ce ți s-a întâmplat măi vere? întrebau alții.</p>
            <p>— Da cum de ai scăpat?</p>
            <p>— Ei, Românul știe să se scuture de nelegiuiți!</p>
            <p>Câte și mai câte nu vorbeau bieții țărani, veseli, de-a vedea pe Corbea în mijlocul lor, sănătos și neatins de mâna dușmanilor, decât mica rană de la umăr, care nu-i cauza nicio supărare.</p>
            <p>— Orișicum, fraților, zise un bătrân, să nu lăsăm vina nepedepsită. Să cerem dreptate, ca să nu ni se întâmple și pe viitor astfel de neajunsuri.</p>
            <p>— Așa! Așa!... repetară în cor toți țăranii.</p>
            <p>— Și eu voi fi în mijlocul vostru, strigă Corbea.</p>
            <p>— Nici nu încape vorbă, ziseră unii.</p>
            <p>— Tu ești cel mai deștept, strigară alții.</p>
            <p>— Știi și mai multă carte decât noi toți, ziseră toți flăcăii.</p>
            <p>— Să mergem dar!...</p>
            <p>— Suntem gata.</p>
            <p>— Chiar acuma!...</p>
            <p>— Da!... Da!... reperată cu toții.</p>
            <p>— Pe drum!...</p>
            <p>— Domnul să ne ajute!...</p>
            <p>Și făcându-și cruce, plecară cu toții, având în frunte pe Corbea, care se simțea fericit de entuziasmul fraților săi de același neam.</p>
            <p>Pe drum Corbea le zise:</p>
            <p>— Mai întâi de toate, să ne răzbunăm de Chesat <foreign>Efendi</foreign> și apoi să mergem la Divan, căci păgânul auzind de scularea noastră, poate fugi.</p>
            <p>— Ai dreptate, zisesă tovarășii lui.</p>
            <p>— Să omorâm pe Chesat <foreign>Efendi</foreign>.</p>
            <p>— Nu! zise Corbea, să-l legăm și să-l ducem înaintea Divanului.</p>
            <p>— Și asta-i bună!</p>
            <p>— Să nu ațâțăm mânia Domnului, că ne-am răzbunat singuri, zise un bătrân, care părea că are mai multă judecată.</p>
            <p>— Toți se opriră la aceste cuvinte ale bătrânului.</p>
            <p>— Are dreptate, zise Corbea. Fiindcă am pornit pe o astfel de cale, cată să așteptăm la răzbunarea legiuită.</p>
            <p>Și astfel vorbind ei, mergeau, mergeau într-una și mânia lor creștea cu drumul.</p>
            <p>Seara ajunseră în satul Rădeanca, unde poposiră până a doua zi dimineața. De aici ei mai ridicară țărani nemulțumiți și porniră din nou.</p>
            <p>Zgomotul ce făcură fu așa de mare, încât merse din sat în sat, din oraș în oraș, până ce ajunse la urechile Domnului. — Acesta însă nu știa cauza răscoalei lor și lingușitorii, împreună cu Chesat <foreign>Efendi</foreign>, care veni la curte înaintea răsculaților, îi spuseră că țăranii vin să răstoarne pe Domn și să-l dea pe mâinile turcilor, cu care s-au legat pentru acest scop.</p>
            <p>Alexandru al-III-lea, cum auzi acestea, trimese o putere armată, ca să nimicească întreprinderea țăranilor și să-l aducă pe Corbea înaintea lui.</p>
            <p>Armata îi întâmpină în cale, și după ce răspândi pe răsculați, prinse pe Corbea și-l duse înaintea Divanului după cum văzurăm mai îndărăt.</p>
            <p>Știm încă, că după ce Corbea fusese scăpat de la moarte, fusese aruncat în închisoare.</p>
            <p>Mărioara căpătase voie de a vedea pe Corbea în toate zilele și pentru acest scop ea se mută în Capitală împreună cu mumă-sa, căci boierul Arhondărescu, în urma acestora, după o lungă suferință ce pricinuise nenorocirea fiicei, murise în cel mai scurt timp.</p>
            <p>— Într-una din zile, Mărioara se hotărâse să ceară cu orice preț de la Alexandru Vodă grațierea lui Corbea.</p>
            <p>Spre acest scop, ea ceru audiență Domnului, care-i fu fixată pentru una din zilele viitoare. În ora și ziua hotărâtă, Mărioara apare înaintea Domnului.</p>
            <p>Acesta însă nu o primi în sala audiențelor obișnuite, ci într-un cabinet particular.</p>
            <p>Alexandru ședea răsturnat pe un jilț cu un aer binevoitor când Mărioara intră cu cea mai adâncă supunere, și se prosternă în genuchi la picioarele lui.</p>
            <p>— Scoală-te, frumoasa mea copilă, locul tău nu e aici, șezi aici și spune-mi ce ai de spus; și el îi arată un fotoliu ce era alături ca al lui.</p>
            <p>— Mărite Doamne, începu Marioara cu un accent tremurător, este un timp foarte îndelungat, de când am dus-o din rău spre mai rău, este un timp foarte lung de când nu m-am mângâiat decât cu lacrimi. Măria ta, care ești tatăl nenorociților, și care sprijinești pe cei loviți de soartă, vei avea milă de nenorocirile noastre, pentru a le pune capăt. Corbea, logodnicul meu, a scăpat de la moarte prin mila Măriei Tale. Îți datorăm amândoi viața și fericirea noastră; nu e însă mai puțin adevărat că această fericire ce ne-ai dat este pe atât de dureroasă pe cât de timpurie. Un singur cuvânt al Măriei Tale, ne poate împreuna și ne poate da o fericire adevărată. Zi acel cuvânt și vom fi căsătoriți; iar Măria Ta vei avea adânca noastră recunoștiință și binecuvântare.</p>
            <p>— Și acel cuvânt?...</p>
            <p>— Este de a scăpa pe Corbea de la închisoare!...</p>
            <p>— Îmi ceri cam mult. Corbea a fost acuzat ca răzvrătitor, ca năzuitor la viața Domnului; și oricât de tare ar fi voința mea, boierii țării ar cârti numai la ideea de a pune în libertate pe un asemenea vinovat.</p>
            <p>— Dar poporul, Măria Ta, găsește fără cale închiderea lui Corbea.</p>
            <p>— Ei, frumoasa mea, poporul protejeze pe acești oameni și le voiește scăparea, numai și numai ca să aibă pricina de a cârti împotriva stăpânitorului lor; dar când acel stăpânitor are nedibăcia de a se lua după vorbe pompoase și grațiază pe culpabil, tot acel popor cârtește și strigă în gura mare: Trădare!.. Nedreptate!... Slăbiciune de caracter!...</p>
            <p>— Măria Ta!... Fie-ți milă de noi. Îți stă în putere de a învinge toate acele piedici.</p>
            <p>— Nu înțeleg ce slăbiciuni oarbe au și acești muritori simpli!... Cum? vă consacrați cele mai frumoase ceasuri ale tinereții pentru a plânge și a iubi pe un om de nimic, care își trădează țara și Domnul lor. Ar trebui să vă dezgustați la prima lor abatare din calea binelui. Știu foarte bine că a ucis pe un proprietar însemnat, anume... nu-mi aduc aminte în sfârșit; a ucis șase credincioși ai supusului meu Chesat <foreign>Efendi</foreign>, a răsculat țăranii asupra tronului și nu te-ai scârbit de un asemenea răzvrătitor și făcător de rele?...</p>
            <p>A! uite frumoasa mea...</p>
            <p>— Mărioară...</p>
            <p>— Bine zici, uitasem. Vezi dar, frumoasa mea Marioară, că soarta ta ar fi mai îndulcită, ba încă prea fericită daca ai renunța la iubirea ta nedemnă. Ai putea să fii fericită pentru toată viața, — nu te poți îndoi de nimic, — și apoi ce e mai plăcut, este de a fi privită de toată lumea cu respect și cu supunere, de a avea la poruncă robi, podoabe, bani, în sfârșit tot ce poate face pe o femeie fericită. Ei, ce zici?...</p>
            <p>— Nu te înțeleg Măria Ta!...</p>
            <p>— Te faci că nu îngelegi; cu toate astea să-ți lămuresc mai bine. Zic că dac-ai renunța la Corbea al tău și ai primi să devii iubita mea, atunci, o! atunci...</p>
            <p>— Destul, Măria Ta!... Mă înfiori...</p>
            <p>— Nu cred să fiu așa de înfiorător.</p>
            <p>— Doamne Sfinte, în ce abis m-am cufundat! cugetă sărmana Mărioara, și ochii i se umplură de lacrimi.</p>
            <p>— Când plângi ești și mai frumoasă!... A fi Domniță!... A avea sub piciorul său tot ce poate dori patima omenească, a zice un cuvânt și totul să fie împlinit!...</p>
            <p>— Măria Ta!... Măria Ta!... se ruga Mărioara plângând din adâncul inimii sale!</p>
            <p>— Te îndoiești poate!.. Ei bine, copila mea, află că din ziua în care te-am văzut întâia oară, am prins pentru tine o slăbiciune neînțeleasă; de atunci și până acum nu m-a urmărit decât o idee, aceea de a fi iubit de tine, aceea de a te vedea lângă mine, frumoasă și strălucitoare.</p>
            <p>— Nimic din toate acestea nu se va întâmpla!... Oh!... de ce n-am murit alături cu tine, o scumpe Corbeo, martir al dragostei noastre oarbe și nesocotite!... Vezi prea bine Măria Ta, că aceea ce vrei să faci nu e un fapt bun! cugetă la două inimi sfâșiate, care au fericirea așa de departe încât abia cutează a o privi. Ai putea să le faci mult bine; nu le da însă în locul binelui cel mai grozav rău, ce poate fi pe pământ.</p>
            <p>— E prea târziu, ca să vă mai fac acel bine! Astăzi nu-l mai pot face! căci el ar fi un rău mare pentru mine.</p>
            <p>- Atunci nu ne rămâne decât să suferim până în capăt destinul aspru ce ne pedepsește cine știe pentru ce. Noi vom rămâne cu durerile noastre, iar Măria Ta îți vei stinge dorința cu multe altele.</p>
            <p>— Așa ar fi, dacă voința mea n-ar fi mai presus decât a voastră. Știi însă că ești în puterea mea.</p>
            <p>La aceste cuvinte amenințătoare, Mărioara se înfioră de groază și căzu din nou în genuchi înaintea lui Alexandru:</p>
            <p>— Iertare!... Iertare Măria Ta!... Noi nu ți-am făcut niciun rău!...</p>
            <p>Dar nu înțelegi nenorocito, că te iubesc, și că de nu vei ceda de bună voie iubirii mele, armele mele sunt mai puternice decât ale tale?...</p>
            <p>— O! știu!... știu foarte bine!... și Mărioara își acoperi fața cu mâinile.</p>
            <p>— Fii dar cu judecată și ascultă voințele mele. Vei fi fericită și mare.</p>
            <p>— Nu pot!... Nu pot!...</p>
            <p>— Vei putea dar fără voie-ți, ființă încarnată de credință!... Și vei regreta amar semeția cu care te împotrivești dorințelor mele!</p>
            <p>De astă dată Mărioara nu mai răspunse nimic; ea căzuse fără simțire în locul unde șezuse în genunchi. Durerea și disperarea îi zdrobiseră inima. Ochii ei erau scăldați de lacrimi și pieptu-i bătea cu putere.</p>
            <p>Alexandru Vodă, se sculă din jețul său și apropiindu-se de biata copilă, zise:</p>
            <p>— A leșinat porumbița!... O voi face eu să mă iubească!... N-am fost niciodată amăgit în speranțele mele!...</p>
            <p>La un semn al lui, un om mustăcios apăru, și aproape îndoit, făcând temenele Domnului, se apropie de dânsul.</p>
            <p>— Du această copilă în odaia nopților! porunci Alexandru cu un ton hotărât.</p>
            <p>Umilul servitor, o ridică în brațe și era gata să plece.</p>
            <p>— Tu să te întorci aici, mai porunci Vodă.</p>
            <p>— Bine, înălțate Doamne!</p>
            <p>Și omul dispăru.</p>
            <p>Neomenosul stăpânitor se plimba cu pași agitați de colo până colo, când ființa supusă re-apăru.</p>
            <p>— Apropiete, Gruio!... Am să-ți vorbesc.</p>
            <p>— Sunt supusul Înălțimii Voastre.</p>
            <p>— O știu. De aceea am toată încrederea în tine. Mâine în revărsatul zorilor, vreau ca acea copilă să fie dusă din palat, fără să vadă nimeni, la moșia mea misterioasă. M-ai înțeles?</p>
            <p>— Înțeles, stăpâne!....</p>
            <p>— Acolo nu trebuie s-o vadă nimeni, nu trebuie să vorbească cu nimeni afară de tine.</p>
            <p>— Pentru câte zile, Măria Ta?</p>
            <p>— Asta nu te privește. Atât aveam de zis deocamdată.</p>
            <p>— Numai atât, stăpâne?</p>
            <p>— Negreșit!</p>
            <p>— Dar cum să nu vadă pe nimeni afară de mine, adică eu... voi fi...</p>
            <p>— Ei, nu! dobitocule! N-am vrut să zic asta! Numai tu s-o îngrijești, până voi veni eu!...</p>
            <p>— A! acum înțeleg!...</p>
            <p>— Pleacă dar!...</p>
            <p>— Iată, plec, plec!...</p>
            <p>— Și ia seama!...</p>
            <p>— Fii sigur, Înălțime!...</p>
            <p>— Vei răspunde tu de dânsa!</p>
            <p>— Cu tot ce am!...</p>
            <p>— Și cu capul!...</p>
            <p>— Dumnezeu să mă ferească de o asemenea nenorocire!... Voi îndeplini porunca cu sfințenie.</p>
            <p>— Da, cu sfințenie drăcească!</p>
            <p>— Haide, cară-te!</p>
            <p>Și Gruia se retrase făcând temenele obișnuite. Alexandru rămase singur și cugetă:</p>
            <p>— Iată-te în mâinile mele, copilă nesocotită! Ha!... Preferă în locul unui domn pe un țărănaș puțin cam viteaz, dar vinovat și fără de putere în fața voinței mele. Vom vedea ce voi face și cu tine!</p>
         </div>
         <div type="chapter" n="10">
            <head>X</head>
            <p>Trecuseră 6 zile de la această întâmplare, și sărmana Mărioara dusă departe într-un castel de țară, închisă în câteva camere singuratice, nu vedea alt om decât pe hidosul Gruia, care era șchiop și spân, de o talie mică și cu vorbirea pițigăiată.</p>
            <p>Ea plângea într-una, se ruga lui Dumnezeu, dar toate era în zadar, căci el nu o auzea.</p>
            <p>A șasea zi sosi Alexandru Vodă, și mai înflăcărat ca altă dată voi să facă pe Mărioara a-l iubi în contra voinței ei.</p>
            <p>— Ce am, îi zise el?... Sunt urât?... N-am tot ce îmi trebuie, nu sunt bun pentru tine?... N-am inimă?...</p>
            <p>— Nu!... Un om care lovește într-o iubire curată și nepieritoare, nu poate să aibă inimă!... Ești mai crud decât își închipuiește poporul tău!... Ești mai laș decât te credeam.</p>
            <p>— Haide, iubita mea, nu mai fi așa de răutăcioasă. Vorbele tale sunt de prisos, trebuie să te supui mie, dacă vrei să dobândești o fericire adevărată și rangul ce ți-am pregătit.</p>
            <p>— Ce-mi folosesc rangurile tale, când ele sunt nedemne și rușinoase, când ele îmi răpesc cea mai dulce fericire, aceea de a iubi pe sărmanul Corbea, care zace în închisoare de atâta timp, numai și numai pentru mine!...</p>
            <p>— Mai târziu, îl voi ierta!</p>
            <p>— Când?</p>
            <p>— După ce mă vei iubi...</p>
            <p>— Nu te voi iubi niciodată.</p>
            <p>— Atunci...</p>
            <p>— Atunci nu va scăpa niciodată, o știu; dar cel puțin, voi muri curată pentru dânsul, precum și el va muri martir pentru mine!...</p>
            <p>Mai mulți țărani cu topoare și ciomege înantează pe câmpie având pe Corbea în fruntea lor care le comandă.</p>
            <p>— Te înșeli, căci nimic din toate acestea nu se va întâmpla. Ești în mâinile mele!... Și când tu vei fi cu totul a mea, el, scăpat, nu se va mai uita la tine; dimpotrivă, va fugi de tine, te va urî, când va ști că ai fost a altuia înainte de a fi a lui. Nu-l voi ucide, ca să-ți fac o remușcare veșnică; dar îl voi ierta, ca să te poată urî, iar tu să poți să mă iubești. Aceasta este voința mea și trebuie să se îndeplinească.</p>
            <p>— Niciodată!...</p>
            <p>— Îmbună-te de voie, copil neînduplecat; nu mă sili să fiu crud! Iată tot ce-ți cer!... Mai târziu te vei căi poate. Astăzi ai toată libertatea să voiești, și ca să fiu la picioarele tale: din stăpân, voi deveni sclavul tău; vei porunci și eu voi asculta!...</p>
            <p>— Hotărârea mea este luată!... Resping din tot sufletul propunerile tale.</p>
            <p>— Vom vedea, zise Alecsandru amenințător. Acum te las să te gândești. Diseară îmi vei da răspunsul tău.</p>
            <p>Și Vodă ieși cu pași repezi, lăsând pe Mărioara pradă suferinței și a disperării.</p>
            <p>Biata copilă plânse toată ziua; și când se înseră, ea încă plângea cu capul rezemat de un jeț, ochii ei erau urmezi, dar această suferință, această melancolie o făcea și mai frumoasă și mai încântătoare.</p>
            <p>Alexandru se apropie de dânsa și luându-o de mijloc îi zise:</p>
            <p>— Ce răspuns îmi dai? o întrebă el.</p>
            <p>— O! fugi! om fără suflet!... Îmi ești negru!...</p>
            <p>De astă dată însă, mișelia acestui om merse până la culme. El o luă în brațe și o tărî până la o sofa mare, ce se afla în fundul camerei.</p>
            <p>— Răspunsul tău, femeie nebună, va fi acela pe care îl voi da eu!...</p>
            <p>O luptă crâncenă se încinse între slaba femeie și vânjosul Domn, care de astă dată nu mai vedea nimic înaintea ochilor.</p>
            <p>— Ajutor!.... strigă Mărioara în culmea disperări.</p>
            <p>— În van! zise Alexandru, nimeni nu te va auzi.</p>
            <p>— Nimeni?... Nici chiar Dumnezeu?...</p>
            <p>— Nici el!... Astăzi sunt singurul tău stăpân.</p>
            <p>— Doamne, ai fost așa de crud pentru mine!... exclamă biata Mărioara cu lacrimile uscate pe albii săi obraji.</p>
            <p>— El a fost crud, și eu voi fi bun!...</p>
            <p>O ultimă sforțare făcu Mărioara, și forțele-i slăbiră sub brațele viguroase ale neomenosului Domnu. Un ceas după aceea, tiranul ieși de la Mărioara cu privirea unui om beat, și cu inima plină de satisfacție!...</p>
            <p>Sărmana nenorocită!...</p>
            <p>— La o femeie, singura dificultate este de a căpăta prima ei favoare, de aici bucuriile curg ca și apele izvorului, limpede și netulburată de nimic. Astfel făcuse acest Domn nesățios, și sărmana victimă suferea în toate zilele amărăciunea rușinii sale.</p>
            <p>— Iată-te întreținuta Domnului, cugeta ea, în momente de dureri și deziluzii. Mult mai dulce ar fi moartea!... Sărmanul Corbea, cât mă iubea!.... Și cu ce soartă amară i se răsplătește!... Cu toate astea, simt că nu mai am mult de trăit! Voi sfârși odată cu el poate! Dar ce decepție!... El va muri ca un martir, și eu ca o degradată!... O! viață otrăvitoare!... Mister nepătruns, care faci din om tot ce este mai jos și mai murdar! Suflet întinat în rele, care sfărâmi cea mai dulce simțire numai pentru pasiune infernală și neomenoasă!... Pentru ce am născut pe acest pământ, când n-am avut a culege decât spini veninoși din grădina acestei lumi înșelătoare!... Maica mea!... Unde ești tu?... Unde ești, să-ți vezi copilul în abisul cel mai înjosit!... Unde ești să-i vezi durerile și cel puțin, tu, să-i zici: eu te iert, scump copil! te iert, căci vina nu este a ta, ci a noastră, a mea și a tatălui tău, care n-au știut să prețuiască adevărata fericire!... Dar vai!... Aici sunt singură!... Nu mă aude nimeni!.. Nu e nimeni, care să se înduioșeze la durerile mele!...</p>
            <p>Astfel disperă Mărioara în culmea nenorocirii, și nimeni n-o auzea, nimeni nu venea să-i spună o vorbă de mângâiere, o vorbă care s-o facă a uita pentru un moment acea stare înjositoare în care se afla.</p>
            <p>Trecuseră trei luni și ea nu știa nimic decât aceeași viață obișnuită, nu vedea pe nimeni decât pe mizerabilul ei posesor și pe târâtorul Gruia.</p>
            <p>Corbea, știa el toate acestea?... O! dac-ar fi știut, lanțurile ar fi fost prea slabe pentru dânsul într-o asemenea stare mizerabilă!...</p>
            <p>El spera!... Aștepta în toate zilele să vină Mărioara, ea însă nu se arăta. Era încredințat că dânsa plecase cu mumă-sa în orașul lor, ca să-și adune mica avere ce le rămăsese și că se va întoarce în scurt timp. Trecuseră însă trei luni, și ea nu mai sosea.</p>
            <p>Pe de altă parte, mama Mărioarei, o căuta pretutindeni, dar în zadar!... Nu-i putea da de urmă. Voia să se ducă la Corbea, în închisoarea lui; garzii însă aveau poruncă a nu mai lăsa pe nimeni.</p>
            <p>Trei nenorociți în trei părți, și nimeni nu era să le dea vreun ajutor, o mână de scăpare, o vorbă de mângâiere.</p>
            <p>Trecuseră trei lui și toate căutările mumei fură în zadar.</p>
            <p>Trebuia în cele din urmă să afle de urma ei sau cel puțin să se încredințeze dacă mai trăiește sau nu.</p>
            <p>Spre acest scop, ultima ei speranță era de a se duce la Grueni la mama lui Corbea și acolo să întrebe, să afle sau de nu să spună nenorocitei lui mume soarta fiului ei și luând-o cu dânsa să aibă o ființă cu care să împlinească cumplita ei durere.</p>
         </div>
         <div type="chapter" n="11">
            <head>XI</head>
            <p>Să trecem acum la oarecare fapte istorice, care ne vor da deznodământul acestei grele situații ale celor trei victime, și împreună cu muma lui Corbea, patru. — Iată ce zice Bolintineanu asupra tronului lui Alexandru al III-lea, înainte de a fi răsturnat:</p>
            <p>Alexandru al III-lea căzuse într-un fel de efeminare. El simțise că Mihai, vărul său, o să-i ia locul la domnie, o poliți furișă urmărea pe Mihai în toate părțile și raporta Domnului toate faptele și vorbele lui. În acest timp, vistierul Iane scrie lui Mihai să caute să facă legături cu principele Transilvaniei Sigismund Batori, cu care el însuși întrase în vorbă. Tot deodată scrie și Domnului țării României să înceteze de a prigoni pe nepotul său.</p>
            <p>Alecsandru al III-lea se împăcase cu Mihai în față-i, dar în ascuns îl iscodea și îl bănuia. Mihai din parte-i scrie lui Batori după ordinul unchiului său, făcând un tablou dureros despre starea țării, în care inundaseră Turcii, din pricina slăbiciunii lui Alecsandru al III-lea și pregăti astfel pe prinț la ideea unei alianțe între Valahia, Moldova și Transilvania împotriva Turcilor.</p>
            <p>Nu trecu mult și Domnul începu din nou a-l prigoni. Mihai, presimțind pierderea sa apropiată, se hotărî să treacă în Transilvania. Astă dată proiectul său izbuti. El trecu în Transilvania și se duse la principele Sigismund Batori. Aici, prin mijlocirea lui Baltazar Batori, el aruncă cele dintâi temelii ale unui tratat de alianță. Sigismund scrise lui Sinan Pașa să mijlocească la Poartă a se numi Mihai, Domn în Valahia. Mai scrise și ambasadorului englez Eduard, cerându-i intervenirea sa pentru Mihai pe lângă Vizirul cel mare. Mihai șezu două săptămâni în Transilvania. În cele din urmă el se hotărî să se ducă la Constantinopol. Partizanii săi voiră să-l însoțească, dar abia putură să se strecoare cu dânsul Stroe Buzescu, Radu comisul lui Alecsandru al III-lea și câțiva alții.</p>
            <p>Alecsandru al III-lea luând știre despre această fugă, începu a se teme serios. Scrie îndată la toți Turcii pe care îi credea protectorii săi, făgăduind sume mari de bani ca să înlăture dorințele lui Mihai asupra tronului țării.</p>
            <p>Dar Vistierul Iane pregătise mai dinainte tărâmul. El duse douăzeci de mii de galbeni lui Sinan Pașa, în numele nepotului său, ca să scape tronul țării Românești.</p>
            <p>— Nu vă smintiți! zicea el amicilor săi politici, cată să fac aceasta, căci este singurul mijloc a ajunge la tron, de unde în urmă am să scutur de pe țară răul robiei. O să mă vedeți umilindu-mă înaintea Turcilor, alergând la margeolii; rămâneți însă tari în credința voastră...</p>
            <p>Mihai zicea acestea și avea încredere în sine că le va face. Negreșit această purtare era întemeiată pe maxima: scopul iartă mijloacele. Dar daca vom lua în băgare de seamă, că între Români și turci era o luptă de viață sau de moarte pentru cei dintâi, și lupta era să semene cu aceea ce o are un leu cu o lăcustă. Mihai ca să se mulțumească cu o ambiție personală, ar fi fost de osândit; ca capul unei națiuni ale cărei lanțuri voiește să le sfărâme, este iertat și însuși lăudat: ceea ce este o crimă la un om particular, la un om politic, și atât de supus, de multe ori este o virtute. De aici Brutus devine o fală pentru Români. Unei stăpâniri este de multe ori iertat a face o faptă ce unui particular nu i se iartă; căci un stăpânitor, când face, are în vedere folosul tuturor și aceasta cuprinde ideea mărinimiei.</p>
            <p>Scrisoarea lui Batori către ambasadorul englez avu izbândă. Acest ambasador se puse să lucreze în partea lui Mihai; Sinan Pașa lucra pe de altă parte ca să înnegrească înaintea Porții pe Alexandru al III-lea.</p>
            <p>Vizirul hotărî să scoată pe Alexandru III-lea și să dea Tronul Valahiei protejatului mândrei regine Engleze Elisabeta. Într-o zi, el chemă pe Vistierul Iane și-i dete ordin să spue boierilor să facă actul de plângere împotriva lui Alexandru al III-lea cu dorința de a întări Domn pe Mihai.</p>
            <p>Atunci marele Vizir subscrise un raport către Sultanul, ce se numește Talnize, cu cuprinderea următoare: Alexandru, Domnul de astăzi al Valahiei, asuprește foarte pe supușii împărăției tale încât mulți din locuitorii țării ca să-și scape onoarea, averea și viața, sunt nevoiți să treacă în țări străine, iar alții vin aici ca să ceară protecție împotriva Domnului cel rău, și fiindcă aceasta este cu totul împotriva împărăției tale și a folosului țării, pentru aceea, de va fi și plăcerea Împărăției Tale, am socotit că este de folos să scoată mai sus numitul Domn, și în locul lui să se pună Mihai, fiul lui Pătrașcu Vodă, pe care îl cunosc că este om drept, credincios și bun.»</p>
            <p>Pe acest raport Sultanul scrise cu mâna sa: «Mugebinge amiel oluna» adică: «să fie cum scrie mai sus.»</p>
            <p>Îndată ce se puse această rezoluție, Mihai fuse chemat acasă la marele Vizir. Mihai pornește însoțit de ai săi. Acolo Kehaiaoa Vizirului îl primi cu bunăvoință: îl duse în cabinetul său, îl invită să șadă, apoi îi zise:</p>
            <p>Majestatea sa Vizirul, cunoscând meritele tale, a rugat pe Sultanul ca să te numească Domn peste țara Valahiei, așadar, prin credința ta, ca să te arăți harnic de încrederea cea înaltă, ca nu cumva prin lenevirea sau necredința ta să rușinezi înalta persoană a Vizirului.</p>
            <p>Corbea, legat cu mâinile la spate, se sforțează a scăpa de cei doi zbiri îmbrăcați turcește. Bătrâna Vochița, muma lui Corbea stă înspăimântată la ușa întredeschisă.</p>
            <p>După acest discurs, Kehaea se duse în cabinetul Vizirului și îi dase știre că a venit noul Domn.</p>
            <p>Vizirul trimise îndată pe Kehaiaoa ca să introducă pe Domn. El îl învită într-o cameră vecină. Aici află înșirați pe două părți oamenii Vizirului până la ușa cabinetului. Domnul cu ai săi, trecu printre dânșii; îndată ce intră, Vizirul îl pofti să șadă pe o sofa, și având în dreapta sa pe Kehaiaoa, Mihai căta să se supună la toate formalitățile prescrise de datini, căta să sărute mâna Vizirului, de unde se trase la o distanță de un pas.</p>
            <p>Vizirul îi zise:</p>
            <p>— Bine ai venit!... Prea înălțatul, prea dreptul și prea mărinimosul Pasișah, aflând că Domnul cel de până acum nu s-a arătat vrednic de înalta încredere, a poruncit să fie scos; iar eu l-am rugat să te pună pe tine în locul aceluia. Prea puternicul Padișah a ascultat ruga mea și s-a îndurat să reverse asupra capului tău mila sa. Datoria ta este să te arăți recunoscător printr-o rară credință: pe cei drepți să-i aperi, pe cei răi să nu-i treci cu mânia ta. Să te mulțumești în veniturile prescrise de legi: pe supuși să nu-i asuprești, și darurile către Poartă să le trimiți totdeauna la timp! De vei urma astfel, ne va fi bine; iar de vei face dimpotrivă, sfârșitul tău va fi amar.</p>
            <p>Mihai răspunse prin dragomanul cel mare, exclamând recunoștința sa pentru împărăteasca mărinimie, și va face totul să merite încrederea ce are în sine.</p>
            <p>Atunci Kehaeaoa îi aduse caftan, pe carel îl înmână lui Mihai ca să-l sărute. El îl sărută. Pe urmă îl îmbrăcă cu caftanul peste celelalte veșminte. Mihai căută să mai sărute mâna și poala Vizirului și să-l roage să primească și pe Vistierul Iane noul său Capu-kehaie sub apărarea sa.</p>
            <p>Vizirul zise: bine, bine!... și îndată îmbrăcă și pe acesta cu un caftan mai ordinar. Mihai mai sărută odată mâna Vizirului, apoi se retrase în tăcere cu toți oameni săi în cabinetul Kehaialei, care purcese înaintea lor. Aceasta îi gratulă încă odată, și sclavii aduseră la toți cafele și șerbeturi. În acest timp, comisul Vizirului dete ordin să se prepare un cal foarte frumos îmbrăcat, douăzeci și patru de ceauși, patru ciatiri pedeștri și o mulțime de servitori se rânduiră să însoțeacă pe noul domn în cale.</p>
            <p>Servitorii stropiră pe oaspeți cu apă de trandafiri; aceasta era semn că trebuie să plece. Ei ieșiră: Mihai sărută mâna Kehaealei și ieșind încăleca. Mai mulți cai erau gătiți pentru amicii lui Mihai; înaintea lor mergeau patru Ceauși, pe urma lor Ceaușlar-emini cu ceilalți, după ei veneau algalarii și iciogatari, și după dânșii Mihai cu boierii. Domnul mergea înconjurat de patru Ciatiri, mai aproare de dânsul era Capu-Kehaia al său, apoi boierii.</p>
            <p>Această suită se îndreaptă spre biserica cea mare a Patriarhiei. Ori de unde se arăta, ianiceri se puneau în rând, în semn de onoare. Cetățenii de toate religiile, se ridicau, puneau mâinile pe piept și plecau capul.</p>
            <p>Mihai, ajungând la biserică, Turcii rămaseră la poartă afară. Domnul descălecă pe o piatră ce se afla la ușa bisericii, atunci ceaușii ziseră cu glas tare aceste cuvinte:</p>
            <p>«Alah să dea Padișahului nostru și Domnului viață lungă și fericită!...»</p>
            <p>La piatra de la ușă îl întâmpinară mitropoliți, arhierei și preoți, iar în ușa bisericii, dinăuntru, îl întâmpină însuși Patriarhul, binecuvântându-l. De aici merse în strana menită pentru Domni, un diacon citi, Patriarhul intră în altar însoțit de patru mitropoliți. Mihai le urmă în altar, acolo Domnul îngenuchiind, puse capul pe masă, patriarhul citi o rugăciune, ce se citea înainte la încoronarea împăraților și îl unse cu mir. De aici se duse în strana sa în cântecele tututor, «întru mulți ani.»</p>
            <p>Patriarhul îi ținu un cuvânt de laudă, după acestea se mai repetă cântecul întru mulți ani pentru patriahul. De aici patriahul duse pe Mihai în mijlocul bisericii unde îl întări cu împărtășirea binecuvântării. De aici îl petrecu până la piatra de descălecare unde se săturară amândoi. La poartă îl întâmpinară Ceaușii cu strigări și se duse la locașul său tot cu rânduiala cu care venise aici. A doua zi primi vizita Patriarhului și a Ambasadorilor sau a dragomanilor lor.</p>
            <p>După aceasta veni rândul darurilor între Turci, pe urmă i se trimise semnele de Domnie și un drapel, cu o pompă mai mare decât la numirea Vizirilor. Până a nu ajunge aceste semne la locașul Domnului, Mihai trimise pe Capu-kehaia al său și cu boierii, pe cai frumoși îmbrăcați, la Murulum-aga, păstrătorul drapelelor unde erau adunați ceaușii Vizirului. Acesta îi primi cu mare pompă, în sunetul muzicilor turcești. De aici porniră prin cetate și merseră cu toții la locașul Domnului, unde Domnul îl primește la scară.</p>
            <p>Mirulum-aga îl întâmpină cu aceste vorbe:</p>
            <p>— Dumnezeu să-ți dea noroc la aceasta!...</p>
            <p>Domnul luă steagul, îl sărută și îl dete stegarului său. De aici invită la sine pe Mirulum-aga, căruia îi dete o blană de samur și bacșișul obișnuit.</p>
            <p>Într-o zi se dete știre Domnului că Duminică are să fie înfățișat Sultanului.</p>
            <p>În acea zi se adunară la divan: Vizirul cel mare, Muftiul, ceilalți Muftii, Ianicer-aga, și alți mari dregători. Pricinile înfățișate se hotărâră mai repede în acea zi. După aceea se chemă Domnul și boierii cărora li se porunci să stea la rând de la ușa Divanului de afară și până la ușa Divanului dinăuntru. Atunci, sculându-se Vizirul cel mare de la locul său, intră la Sultanul și îi spuse că sluga sa, Domnul Valahiei, să roagă să i se dea voie a merge în Domnia lui. După aceea, Muhtar-agasi dete poruncă să se pună pe capul Domnului o cucă cu pană de struț. Tefter-pașa, îl îmbrăcă cu un caftan de mare preț; pe boieri îi îmbrăcă cu caftane mai ordinare. Atunci doi capugii apucară pe Domn de subțiori, precum și pe alți patru boieri fruntași: capugii silesc pe Domn să plece capul până la pământ. Intrând, după ce pășește de două ori câte trei pași, rămâne stând drept în mijlocul Divanului. Sultanul se îndreaptă către Vizir și îi zice să spună Domnului ceea ce este dator a face.</p>
            <p>Vizirul zise lui Mihai, mai tot aceleași vorbe ce i-a zis la întâia vedere, la care Domnul răspunse prin termeni plini de recunoștință.</p>
            <p>Atunci capugii scoaseră pe Domn si pe cei patru boeri tot după modul cu care intraseră.</p>
            <p>Ei coborâră din serai; comisul cel mare dete ordin să se aducă un cal decorat cu rfat de aur bătut cu pietre prețioase și cu harșe cusută cu aur și argint, în stânga cu săbii și în dreapta cu buzdugan. Doi delii țineau calul la poarta curții, pe lângă cal stau doi alergători cu veșminte de fir și cu mâneci de argint poleite cu aur.</p>
            <p>Domnul încălecă și porni la patriarhie cu cea mai mare pompă.</p>
            <p>Ieșind de la Sultanul, Mihai zise boierilor săi:</p>
            <p>— Scump au să-mi plătească acești păgâni umilința ce îmi făcură mie și țării mele!</p>
            <p>După două zile, Mihai plecă spre țară, însoțit de boieri și de Turci; cei din urmă erau în număr de două sute, spahii și ieniceri având în capul lor un emir.</p>
            <p>Intrarea lui Mihai în țară fuse foarte făloasă... Cum ajunse la hotar, trimese parte de Turci și de Români sub comanda lui Stroe Buzescu, ca să cuprindă scaunul Domniei în București.</p>
            <p>Alexandru al III-lea cum luă veste despre acestea, plecă la Constantinopol, unde prin intrigile Domnului Moldovei Ieremia, muri sugrumat de turci în Duminica Floriilor.</p>
            <p>Mihai găsi țara într-o stare de plâns; tot era de facut. Domnii dinaintea lui călcaseră în picioare legile și datinile țării.</p>
            <p>Starea materială înfățișa o privire dureroasă, din toate părțile țării se auzea un lung gemăt ce se întoarse către Mihai, cerând ușurare la suferințele poporului. Însă răul cel mai mare ce apăsa țara era aflarea Turcilor în țară și împilările lor asupra locuitorilor. Turcii călcând vechile tratate, se vărsaseră în țară și împilările lor asupra locuitorilor. Turcii se vărsaseră în țară făcându-și locașe și geamii; cu venirea lui Mihai ei gândiră că vor afla și mai multă părtinire. Astfel cei care se aflau în Valahia scriseră cărți la rudele, la amicii și la cunoscuții lor din Turcia să vină să se așeze în acest eden pământesc, unde totul răsuflă pace și îndestulare. Atunci Turcii din toate provinciile Turciei se vărsară asupra țării ca niște râuri ce ies din patul unde proveniența le-a constrâns. Afară de acestea Tătarii și Turcii de la hotare intrau din când în când în țară, în număr mare, să prade și să robească și se înturnau cu mulțime de prăzi și de robi. Poarta Otomană părea că închide ochii la toate aceste cruzimi.</p>
            <p>Mihai scrise de multe ori la Poartă, despre năvălirea acestor Turci, cerând a se respecta tratatele. Nu primi niciodată niciun răspuns.</p>
            <p>Acestea făcu pe Mihai să se înverșuneze în contra Turcilor și a împilărilor, care sugeau munca românului în țara sa.</p>
         </div>
         <div type="chapter" n="10">
            <head>X</head>
            <p>Iată cea ce s-a petrecut în tot timpul cât Corbea a stat în închisoare și cât biata Mărioară devenise victima lui Alexandru al III-lea, Domn crud și neomenos. Când el fugi la Turci în Constantinopol, uitase să ia din Graba sa și pe Mărioara. Astfel ea rămase. Toți lingușitorii, toți partizanii lui Alexandru se făcuseră nevăzuți, până și Gruia. Ea rămăsese singură. Dar unde era să apuce?... La cine era să se ducă?... Cui trebuia să ceară ajutor?... Nu știa!... locuința retrasă ce-i dăduse Alexandru, o sustrăsese de la toate cunoștințele ce putea să aibă asupra lumii.</p>
            <p>Devenită liberă, ea merse la locuința mumei sale, dar cocoana Arhondărescu nu mai locuia în acea casă. Nimeni nu știa unde plecase. Sărmana Mărioara rămăsese ca un fulg în mijlocul valurilor.</p>
            <p>Și cum? Nu avea ea oare la cine să se ducă? pe cine să întrebe? Corbea nu mai trăia oare? Da!... Corbea trăia în închisoarea lui, în care-și pierduse aproape speranțele, cu toate acestea ea nu mai îndrăznea să se arate privirilor lui!... se credea nedemnă de dânsul!... I se părea că vocea acelui Martir o urmează pretudindeni, i se părea că îl aude pronunțând blestemul ei!... în sfârșit ea nu mai putea să apară înaintea lui Corbea când apăruse altuia mai înaintea lui.</p>
            <p>Din cercetare în cercetare ea află în sfârșit urma mumei sale și când se încredință că ea este în Grueni, porni spre partea locului. Acolo ea găsi pe D-na Arhondărescu, care slăbise cumplit din cauza suferințelor. Deși ea se hotărâse, după cum știm, să se întoarcă în Capitală împreună cu muma lui Corbea, dar oarecare afaceri le mai întârzie.</p>
            <p>Când sosise Mărioara, ambele femei ședeau pe prispa casei, și amândouă își plângeau copii, victime ai unor nesocotințe culpabile.</p>
            <p>La vederea ei, jupâneasa Arhondărescu, scoase un țipăt de bucurie amestecat cu groază, cât pe aci să n-o recunoască, așa de mult se schimbase.</p>
            <p>O cameră a unei mănăstiri; în mijloc o masă la care stau maicile benchetuind. Ele par amețite din care cauză dorm în diferite poziții. Corbea în costum de călugăr își aruncă peruca întinzând brațele spre iubita sa care singură sta în picioare fiind surprinsă.</p>
            <p>Galbenă și uscată Măriara, cea mai frumoasă copilă de primprejur, devenise bolnăvicioasă și melancolică. Cine ar fi putut acum cunoaște pe acea Mărioară încântătoare, cu fața albă rozată, cu ochii mari și limpezi, în această umbră a ei slabă și suferindă, în acei ochi tulburi înfundați.</p>
            <p>Desigur că Corbea ar fi recunoscut-o! Dar vai! această recunoaștere, i-ar fi părut mai amară decât închisoarea lui; desigur că la prima vedere, i-ar fi strigat: Marioară!... Dar la primele ei cuvinte, la prima ei privire, ar fi simțit asprimile unei mâini hidoase care atinsese frumoasele ei farmece; desigur că Corbea ar fi iubit-o chiar în această stare. Un amor ca al lor nu se șterge așa de iute, acela ce iubește întâia oară și suferă îndelungat acea iubire, rămâne același toată viața. Corbea i-ar fi zis tot iubita lui Mărioară! Negreșit, ea nu era vinovată. Dar iluzia?... Ce devenise ea?... Nu pierise oare cu primele raze ale purității? Și Corbea ce ar fi putut face, când aceasta iluzie, acea lume plină de idealuri se stinsese? Ce-ar fi putut zice el?... Nimic!... Decât să sufere, să sufere mereu, să vadă întotdeauna o figură suferindă și mâna întinsă a unui seducător infam, să-și apropie inima lângă sânul Mărioarei și o putere supraomeneacă să-l respingă departe. Într-adevăr, soarta bietului Corbea ar fi fost tristă și Mărioara se gândea adeseori la toate acestea. Câteodată se mai liniștea puțin și în locul acelei tendințe de a fugi de Corbea, năștea un dor nemărginit... i se părea că-l aude vorbind, i se părea c-o ia în brațe, i se părea că-i șoptește de iubire, și din acele visări pline de fericire, din acele dezmierdări ale lui Corbea închipuit, ea se deștepta, își amintea locuința lui Alexandru, își ascundea fața între mâini, și plângea, plângea ceasuri întregi.</p>
         </div>
         <div type="chapter" n="11">
            <head>XI</head>
            <p>Cât despre Corbea, el se deprinsese cu închisoarea și ceea ce-l tulbura numai era că de trei luni și ceva nu mai văzuse pe Mărioara. O mie de idei îi trecură prin cap și niciuna nu putea să-l întărească a crede cutare sau cutare întâmplare asupra bietei Mărioare.</p>
            <p>Într-o dimineață, temnicerul, un bătrân, ros de timp și de suferințele pensionarilor săi, veni ca de obicei să-l viziteze.</p>
            <p>— Bună dimineața, băiete, îi zise el.</p>
            <p>— Mulțumim dumitale, îi răspunse Corbea.</p>
            <p>— Cum mai petreci?</p>
            <p>— Ca la pușcărie, scumpul meu moșneag.</p>
            <p>— Ei, ce vrei?... Așa e lumea. Trebuie să ne supunem. Răul își are răsplata, ca și fapta bună.</p>
            <p>— Așa este; dar cum judecați voi, răul este răsplătit prin bine și binele prin rău!...</p>
            <p>— Ei aș!... Parcă tu ai făcut vreun bine de-ai intrat aici.</p>
            <p>— Am făcut cu toate astea mult bine, și poate pentru aceea sunt aruncat în închisoare.</p>
            <p>— Și ce bine ai făcut, când ai ucis pe acel proprietar mare, când ai îngropat de vii șase oameni și când în cele din urmă te-ai răsculat cu țăranii ca să răstorni pe Domn?...</p>
            <p>— Ai dreptate!.. Eu am fost aruncat aici fără judecată, și nimeni nu-și poate da seama de faptele mele. Cu toate astea, dacă voi scăpa într-o zi, toată lumea va ști dacă am făcut bine sau rău.</p>
            <p>— Ce tot dai cu binele?... Nu spuseși singur că am dreptate, că recunoști crimele tale?...</p>
            <p>— Toate au fost minciuni sau mai bine, rău ințelese de oameni. Dacă am omorât pe Ianache grecul, am făcut-o ca să scap alte două vieți nevinovate, pe a mea și pe-a Mărioarei. Părinții ei cunoșteau iubirea noastră și cu toate astea au consimțit a o da acelui grec neomenos, care după ce a supt munca bieților oameni, s-a înavuțit și voia ca pe lângă averi să le mai ia și fetele. Se știe că hotărârea mea nu fusese de a omorî pe grec, ci de a mă omorî singur, când însă am văzut silind pe acea copilă, când am auzit-o țipând și smulgându-se din brațele lui nu m-am mai putut stăpâni, a trebuit să lovesc. Iată dar că prima mea crimă, după cum zici, era iertată prin simplul fapt că acel om era mai criminal decât mine. Cât despre cei 6 oameni sau zbiri ai lui Chesat <foreign>Efendi</foreign>, ei veneau să-mi răpească calul, tot ce aveam mai scump după Mărioara, moartea lor era singura mea scăpare. Și-apoi, de unde știu că acești oameni, după ce mi-ar fi luat calul, nu m-ar fi dus și pe mine la neomenosul lor stăpân? Iată dar că și în astă crimă sunt nevinovat!</p>
            <p>Cât despre răscularea în contra Domnului, nu este adevărat; noi veneam să-i cerem dreptate împotriva asupritorilor; iată tot!... Lingușitorii tronului ne-au părât și Domnul s-a încrezut lor. Din nefericire, eu am fost părât de căpetenia lor și fără milă am fost aruncat în închisoare. Înțelegi dar, bunul meu bătrân, că nu sunt vinovat; înțelegi că este o nedreptate aceea ce mi se face.</p>
            <p>— Dacă toate acestea sunt adevărate, voinicule, eu voi avea grijă de tine. Știi că vechiul Domn, Alexandru al III-lea, nu mai este, el a și murit, în locul lui s-a urcat pe tron, vărul său Mihai.</p>
            <p>— Să fie cu putință?</p>
            <p>— Tocmai cum îți spun.</p>
            <p>— Oh! el îmi va da dreptate! El va ști să judece cu nepărtinire... O! Doamne, îți mulțumesc, că prin această întâmplare voi putea să scap de aici, să văd pe Mărioara, s-o întâlnesc!... O, Doamne!.. Fii binecuvântat!... Dar cine îl va aduce până la mine? De unde va ști el că în acest locaș mormântal zace un nenorocit?... Cine îi va spune, că eu sunt aci!...</p>
            <p>Și bietul Corbea se întristă și mai mult, încât el care nu plânsese niciodată, simți o lacrimă fierbinte pe obrajii săi.</p>
            <p>— Ei!... zise atunci bătrânul temnicer!... Eu îi voi vorbi de tine. Zilele acestea Vodă va veni să viziteze închisorile și să vadă nedreptățile care s-au făcut sub domnia predecesorului său. Atunci îi voi spune și de tine. Cel puțin, pe lângă atâtea blesteme, ce îngreunează bătrânețile mele, voi avea și o binecuvântare a unui nevinovat.</p>
            <p>— Oh!... îți mulțumesc!... Faptele tale sunt prea mărinimoase pentru a fi numai binecuvântate; te voi iubi și te voi respecta toată viața!... Te voi ajuta cu tot ce voi fi în stare.</p>
            <p>— Ești prea generos, tinere; — afla că răsplata mea, oricare ar fi, este prea târzie; eu m-am deprins cu viața mea, așa că chiar tronul ar fi fără nicio valoare pentru mine.</p>
         </div>
         <div type="chapter" n="12">
            <head>XII</head>
            <p>Peste 5 zile, Mihai colindă toate închisorile și toți nevinovații fură iertați. Ajuns aici, bătrânul temnicer îl duse și pe la Corbea, care se prosternă la picioarele Domnului, și-i povesti toate faptele sale, necruțând nici crimele ce săvârșise.</p>
            <p>— Ascultă, tinere, îi zise Mihai. Tu ai făcut tot ce putea să facă orice român cu simțământ creștinesc. Dacă ai omorât nelegiuiți, ai scăpat țara de câteva neghine. Fii dar liber de azi înainte, zise Mihai temnicerului.</p>
            <p>Corbea sărută mâna și poalele bunului Domn, și după ce acesta plecă, bătrânul temnicer îl primi în casa lui, apoi peste două ceasuri Corbea ieși din acel locaș de dureri și de suferințe nemângâiate.</p>
            <p>Cum se văzu sub cer senin, el alergă la locuința Mărioarei: dar nu o găsi nici pe dânsa, nici pe muma sa. În casa lor se mutaseră alții. În fine, cercetă cu de-amănuntul și află ducerea cocoanei Arhondărescu la Gruieni. Despre Mărioara însă nimeni nu știa să-i spună nimic.</p>
            <p>A doua zi de dimineață el porni spre satul său, unde ajunse obosit de drum, dar vesel și bucuros, că va găsi pe Mărioara lângă bătrâna Vochița împreună cu muma ei; căci el nu-și putea închipui ca Mărioara să lipsească de lângă dânsa.</p>
            <p>Vochița îl primi cu lacrimi în ochi de bucurie și în cinci minute nici el, nici ea nu putură să scoată un cuvânt măcar.</p>
            <p>În cele din urmă Corbea începu:</p>
            <p>— Dar bine mamă, unde este Mărioara și cu maică-sa?... Ele nici n-o fi știind de venirea mea, trebuie să fie prin grădină... alerg să le găsesc.</p>
            <p>Vochița îl privi cu un aer plin de întristare.</p>
            <p>— Dar cum?... Tu taci?... Nu-mi spui nimic?.. Pleci ochii în pământ?... Să vedem, mamă. Tu-mi ascunzi ceva?.. Atunci m-au mințit aceia care mi-au spus că ele sunt aici!</p>
            <p>— Nu te-au mințit deloc, copilul meu!...</p>
            <p>— A! vezi așa!... Unde sunt?...</p>
            <p>Vochița nu îndrăznea să-i spună nimic...</p>
            <p>— Dar pentru Dumnezeu, vorbește odată, ce va să zică asta?... Mă duc să le caut...</p>
            <p>— În zadar!...</p>
            <p>— În zadar!... Oh!... Iar vreo nenorocire!...</p>
            <p>— Da, copilul meu, ele sunt departe de lumea în care trăim... astăzi sunt fiice curate ale lui Dumnezeu!...</p>
            <p>— Nu te înțeleg!...</p>
            <p>— S-au călugărit!...</p>
            <p>— Asta-i tot?... Nenorocirea nu este atât de mare pe cât o crezi. Când cineva se călugărește se poate lesne și descălugări.</p>
            <p>— Sărmane!... cugetă în sine Vochița, dac-ai vedea pe iubita ta Mărioară și ai recunoaște-o întinată!...</p>
            <p>Apoi cu un glas plin de întristare zise fiului său:</p>
            <p>— Da, Corbeo, se pot descălugări... ai dreptate!...</p>
            <p>— Și la care mănăstire se găsesc acum?...</p>
            <p>— La Negrești!...</p>
            <p>— Bine, mamă, de azi încolo vom fi fericiți!... Nimic nu ne va mai despărți. Avem un Domn bun și iubitor de poporul său... el mi-a dat libertatea... și tot el a înfierat asupririle veneticilor. Voi pleca la Negrești să văd pe Mărioara și s-o dezbrac de hainele călugăriei!...</p>
            <p>— Bine să-ți dea Dumnezeu!... zise Vochița.</p>
            <p>A doua zi, prea de dimineață, Corbea își luă drumul spre mănăstirea Negrești.</p>
         </div>
         <div type="chapter" n="13">
            <head>XIII</head>
            <p>Mărioara și cu muma sa, luaseră calea călugăriei; căci acesta era singurul azil ce le mai rămânea. Într-adevăr, ce mai aveau ele de făcut în lumea profană, când viața nu era decât o povară. Ambele femei se crezură împovărate de păcatele strămoșilor lor și mănăstirea o socotiră ca cel mai bun locaș de pocăire.</p>
            <p>Maica stareță le primi cu multă bunătate, și îngrijirile ce le da, erau mai deosebite decât a celorlalte pocăite, mai mult încă ea le iubea căci bietele femei se arătară așa de supuse și așa de bune, că atraseră simpatia bătrânei superioare.</p>
            <p>Dimineața ele se duceau în biserica mănăstirii și în cele mai pioase rugăciuni se prosternau dinaintea altarului Maicii Domnului, și împreună plângeau cu șiroaie de lacrimi. Seara, la vecernie, făceau același lucru, așa încât după câteva săptămâni ele se crezură aproape iertate, și când începură a se mai deprinde cu viața mănăstirească, veselia reapăru pe fețele lor, cu acea culoare cucernică care desparte pe mireni de locuitorii mănăstirilor.</p>
            <p>Câteodată Mărioara se gândea la Corbea și foarte des, la rugăciune mai cu seamă, ea plângea amorul ei pierdut, iar nu păcatele ce ar fi săvâșit. Ea era așa de pură, așa de nevinovată în adâncul sufletului ei, încât negrul păcat nu putea să o maculeze. Lumea o târâse în abisul în care se găsea, lumea o nenorocise, lumea prin urmare era vinovată și plină de păcate.</p>
            <p>Uneori, când se plimba prin pădure, cu surorile mănăstirii, ea se oprea la triunghiul vreunui copac, și rămânând singură, se gândea ceasuri întregi la toată viața ei trecută, la tot ce avusese mai scump, la Corbea!...</p>
            <p>Într-o zi, una din surori, o întrebă:</p>
            <p>Ce ai, sora mea, astăzi ești mai tristă ca întotdeauna.</p>
            <p>Mărioara se uită cu durere la dânsa, fără a-i spune niciun cuvânt.</p>
            <p>— Și-apoi, urmă sora, tu ești mult mai fericită ca noi, ca mine mai cu deosebire, ai o mumă lângă tine, care te iubește, ai tot ce nu avem noi, ai favoarea și iubirea superioarei noastre. Să vedem... ce gânduri te tulbură așa de mult?</p>
            <p>— Chiar de le-ai cunoaște, soră Olimpio, cu ce poți a mă ajuta.</p>
            <p>— Așa e. Sunt prea mică și fără putere, în față cu tine, dar din ziua în care ai venit, mi-ai părut așa de bună, așa de compătimitoare la suferințele altora, că nu m-am putut opri, a nu prinde oarecare iubire pentru tine.</p>
            <p>— Cât ești de bună!...</p>
            <p>— Ș-apoi ți-aduci aminte: într-o zi eram bolnavă; nimeni n-a venit să mă vadă... tu însă, ai stat lângă patul meu două nopți întregi, m-ai îngrijit ca pe sora ta.. mi-ai dat doctoriile ce aduseseși când ai venit din oraș; și când m-am sculat, n-am avut să binecuvintez decât pe tine și pe Dumnezeu.</p>
            <p>— Nu mi-am făcut decât datoria, scumpă soro. Inima mea era prea împovărată de rele și trebuia s-o ușurez făcând bine.</p>
            <p>— De rele, zici?... Dar nu poate fi adevărat! Să fi făcut vreodată vreun rău cuiva?... Ai un suflet prea nobil, pentru a putea săvârși fapte condamnabile.</p>
            <p>— Dacă am păcătuit eu, sau aceia care m-au înconjurat este același lucru. Părinții mei au fost vinovați și eu trebuie să sufăr ca și dânșii blestemele cerului; suntem din același sânge; — și păcatele urmează de la părinți la copii.</p>
            <p>— Nu... Te înșeli!... Se întâmplă cu totul altfel; părinții pot să fie oamenii cei mai mișei, cu toate astea copii lor devin oameni buni și onești, sau dimpotrivă, părinții pot să fie oamenii cei mai probi, iar copii lor să devină mișei și nedemni de numele lor. Eu, sora mea, fac parte din aceștia din urmă; părinții mei au fost buni, iubitori, onești, mi-au arătat calea ce trebuia să urmez; eu n-am voit să-i ascult și astăzi, după o viață degradată și plină de rușine, iată-mă la mănăstire. Oh! tu nu ești ca mine... nenorocirea ta este cu totul alta... spune-mi-o, scumpă soră, greșelile mele sunt așa de mari, că ascultând nenorocirile adevărate ale altora, mă mângâi și îmi zic: «dacă cei nevinovați suferă, apoi eu care am păcătuit îmi merit pedeapsa.»</p>
            <p>— Și ce ai putut greși așa de mult?...</p>
            <p>— Născută în belșug și răsfățată de părinții mei, mi-am trecut copilăria fără să știu cum. Nu mă gândeam decât la nebunii și lucruri care ruinează educația unui copil. Părinții mei, fie-le țărâna ușoară, își puneau toate silințele a-mi arăta binele și răul, a mă face să cunosc diferența între unul și altul... Cu toate acestea, germenele răului se infiltrase în mine. Dojeana și pedeapsa nu fură în stare să mă îndrepteze. Sărmanii mei părinți cât sufereau, eu râdeam de dânșii, când îmi vorbeau de viitor, de-o viață liniștită și onestă; mie îmi plăcea zgomotul, nebuniile zvânturate — copilărești se înțelege, — și când mă făcui mare, era prea târziu să-mi viu în fire. Bieții mei părinți... voiră să mă mărite, îmi găsiră un om cum se cade, potrivit cu rangul meu; dar eu visam glorie și avere, un nume strălucit, un om din cea mai înaltă societate și când unul din acei seducători care își prefac simțimântul într-o iubire înșelătoare, apăru în calea mea, eu mă încrezui într-însul și lăsând rușinea familiei mele am plecat după acel om, fără să-i cunosc planurile, fără să știe părinții mei... Nenorociții!.. Negreșit, că acel seducător nu putea să mă ia de soție legitimă. Eu, dintr-o treaptă de oameni de mijloc, el dintr-un neam mare și avut peste măsură, se mulțumi cu frumusețea și tinerețea mea, și atâta tot. După ce își îndeplini ambiția timpurie, mă lăsă pe-o cale nesigură, fără nume, fără sprijin, neavând alt ajutor decât durerea, neavând altă mângâiere decât zgomotul surd al degradării care mă înconjura. La delăsarea mea, îmi dete o mică sumă de bani, cu care îmi târâi existența pentru câtva timp; — dar mizeria bătu la ușa mea și nimeni nu voia să mă asculte. Nu mă puteam duce la părinții mei, căci le-aș fi făcut o rană și mai mortală... Încotro era să apuc, cui era să cer ajutor?... iată ceea ce mă întrebam, și la glasul meu răspundea numai rușinea... Suferii, mă zbuciumai în brațele neaverii, dar în cele din urmă a trebuit să cad și mai jos... Din victima unui singur om, devenisem victima societății. Această mamă vitregă, rânjea la torturile mele, și într-o zi când mă privii singură, mă văzui așa de jos, încât trebuiam să prefer a muri pe stradă sau să-mi închid viața într-o mănăstire. Și iată-mă!... Neagră ca păcatul, astăzi sunt mai liniștită, o! fericită pot zice; căci acest locaș tăcut este mult mai de preferat decât urgiile lumii înjosite. Vezi dar că sunt vinovată, și că pocăința mea, este dreaptă; dar tu?... te întreb, ai putut săvârși vreodată asemenea fapte? Nu!... Fața ta mi-o spune îndestul!... Inima ta mi-o dovedește!...</p>
            <p>— Ai dreptate!... Suferința îți este legitimă!... Dar eu pot oare să nu sufăr: când nu sunt eu victima cea adevărată; ci un suflet nobil, drept și iubitor, ca cel dintâi zâmbet de iubire?...</p>
            <p>— Nu te înțeleg sora mea!...</p>
            <p>— Eu, am iubit o singură dată, un singur om. Acest om din cauza mea și a părinților mei astăzi zace în închisoare. Acest om și-a sacrificat viața pentru iubirea mea, și când am voit să îl scap cerând grația unui suveran puternic, acesta în loc să-mi dea mână de ajutor, m-a transformat în victima neomenoasei lui dorințe. Rușinată și nedemnă de acea victimă, am fugit, m-am ascuns, dar remușcarea mă urma pretutindeni. Nu era vina mea; dar un ce straniu îmi sfâșia pieptul, și trebuia să mă ascund într-o întunerecime mai adâncă; mănăstirea mi-a părut îndestul de potrivită, ca să îmi ascund nenorocirea și iubirea mea deziluzionată.</p>
            <p>— Şi acea victimă, acel om care te-a iubit atât de mult, trăiește și astăzi.</p>
            <p>— Cine știe! Nu l-am văzut, din ziua răpirii mele; căci mizerabilul care m-a înfierat cu sigiliului rușinii, m-a închis, departe de lume, și nevăzută decât de dânsul!...</p>
            <p>Din acea zi ambele nenorocite se iubiră ca două surori adevărate, plângeau împreună, se rugau împreună; iar momentele de bucurii palide și fugitive tot împreună le petreceau.</p>
            <p>Muma Mărioarei nu vrea să mai știe de nimeni; remușcarea îi era așa de cumplită, că de dimineață și până seara trăia în cugetări profunde, în suferințe continue;</p>
            <p>Într-o Duminică toate maicile intrau în biserică cu obișnuita lor pocăință și după ce se așezară în stranele lor, slujba începu.</p>
            <p>În ajunul zilei, un bătrân pustnic ceruse ospitalitate mănăstirii și i se dete de evlavioasa stareță, care porunci să facă prea sfântului toate onorurile cuvenite.</p>
            <p>La slujbă, maica stareță îi oferi locul duhovnicului mănăstirii, care lipsea de câteva zile. Bătrânul călugăr citi tatăl nostru și crezul, cu multă sfințenie, și toate maicile imitându-l făcea nenumărate mătănii. După terminarea sfintei liturghii, el citi cazania, și toate pocăițele se mirară de o voce așa de dulce și de marele talent ce avea pustnicul de a citi.</p>
            <p>Mărioara însă, rămăsese rece și înmărmurită lângă strana sa. Vocea acestui pustnic semăna întocmai cu aceea lui Corbea.</p>
            <p>În cele din urmă, toate maicile împreună cu maica stareța se întreptată spre ușă; numai Mărioara ca o statuie își ațintise privirile asupra locului unde călugărul citise cazania, fără a băga de seamă că biserica era aproape goală.</p>
            <p>Sora Olimpia însă, care văzu tulburarea Mărioarei fără a ghici și cauza, îi aduse aminte că slujba s-a terminat și că trebuie să iasă; atunci biata copilă, tresărind ca dintr-un somn adânc, se îndreptă cu pași șovăiți în urma călugărițelor care ieșeau... În curte, ea băgă de seamă că acel pustnic se uitase mai de multe ori lung la dânsa, și nu știa ce să creadă despre acel sfânt, care-i reprezintă întocmai pe Corbea al ei. Cât depre mama Mărioarei, ea fiind cam bolnavă în acea zi, nu venise la biserică.</p>
            <p>După aceea, tot corpul călugăresc, merse la stăreție, unde se întinse obștească masă. Călugărul sta în capul mesei;— iar alături cu el maica stareța. Mărioara ca prin instinct, urmase și ea pe camaradele ei, fără a-și aminti că muma sa suferea în singuratica ei chilie. Se așeză la masă ca toate celelalte, și nu făcu în tot timpul decât să se uite și să studieze toate mișcările străinului pustnic.</p>
            <p>— Corbea!... este Corbea!... cugetă ea! și deveni galbenă ca ceara.</p>
            <p>Călugărul observând această paliditate a Mărioarei, se stăpâni de a mai face semnele de mai înainte, care îl trădau cu desăvârșire; căci într-adevăr, sub acea rasă, sub barba și peruca sură era chipul frumos și robust a lui Corbea.</p>
            <p>Corbea avusese grijă mai înainte de a veni la biserică să toarne în vinul pregătit pentru masă o licoare dintr-o sticluță: astfel că această băutură ameți pe toate călugărițele așa de nesimțit încât la cel din urmă pahar, ele dormiră alăturea cu masa. Mărioara băuse și ea la început un singur pahar, dar privirile ei fiind ațintite spre misteriosul pustnic, îl văzu cum își vărsa paharele sub masă, fără se le bea. Atunci ea nu se mai îndoi, că este chiar Corbea, și refuză de a mai bea vin, zicând că o doare capul.</p>
            <p>Când prea sfintele măicuțe pornise pe aripele unui dulce somn, călugărul se sculă repede de unde sta și luând de mână pe Marioara îi zise:</p>
            <p>— Vino! să fugim de aici!... și în același moment își aruncă rasa, peruca și barba, și i se înfățișă în adevărata lui închipuire.</p>
            <p>Mărioara, văzând toate acestea, scoase un țipăt de bucurie și se aruncă de gâtul iubitului ei.</p>
            <p>— Haidem! să plecăm iubita mea!... Nimic nu te mai ține aci!... Eu sunt scăpat!... Vom fi fericiți. Nu ai nicio teamă; puteam să te iau și într-un mod mai legitim; dar îmi trebuia multă bătaie de cap, pe când așa... o! vino! să plecăm; la marginea pudurii ne așteaptă o căruță cu cai fulgerători...</p>
            <p>Mărioara însă tremura din toate membrele și își ascundea fața între mâini.</p>
            <p>—Ce fel? Plângi Mărioară?... Venirea mea îți face dar rău?... Vezi scumpa mea!... sunt tot eu!... Corbea.!... Lumea, este mare!... Fericirea ne surâde!... ne vom iubi de aici înainte în libertate... nu mai avem dușmani!... Cum?... Îți întorci privirea... Atunci — sunt nedemn de tine?...</p>
            <p>— Nu!... Eu sunt nedemnă de tine, izbucni Mărioara, cu o voce sfâșiată și înecată de lacrimi...</p>
            <p>— Ce-ai făcut?... Spune-mi mai repede! Dar vorbește.. timpul trece!...</p>
            <p>— Pleacă Corbeo... te iubesc!... dar pleacă! ceea ce ar făcut aici te poate compromite iar... lasă-mă să-mi ispășesc greșeala!... sunt vinovată Dar pleacă pentru Dumnezeu, te pot găsi servitorii mănăstirii în această stare... și descoperind purtarea ta... o! Ai milă de mine!...</p>
            <p>— Nu! nu voi pleca fără tine!</p>
            <p>— Dar maica mea! Cum o s-o las las pe maica mea!</p>
            <p>— Ea ne va găsi mai târziu!...</p>
            <p>— Dar ea nu va ști cu cine am fugit! Va muri de rușine.</p>
            <p>— Dar înțelege-mă că n-avem vreme de pierdut...haide... să plecăm!....</p>
            <p>— Nu pot!... Nu pot!...</p>
            <p>Și Mărioara amintindu-și din nou că este culpabilă în fața lui Corbea... începu să plângă în cele mai sfâșietoare dureri.</p>
            <p>În culmea nerăbdării sale, el voi s-o târască după sine! dar era prea târziu... una din călugărițele care nu băuse mult, și era prea puțin leșinată, se deșteptă și văzând pe toate celelalte în starea în care se aflau, iar pe Corbea în sforțările de a răpi pe Mărioara, începu să țipe cât îi lua gura.</p>
            <p>— Ajutor!... Ajutor!...</p>
            <p>Corbea se repezi asupra ei și voi să-i astupe gura; dar în același moment apărură paznicii mănăstirii împreună cu servitorii stareței și luând pe Corbea drept un bandit, îl prinseră fără ca el să se lupte împotriva lor.</p>
            <p>— Lăsați-mă, le zise el, eu nu sunt acela ce credeți; sunt logodnicul Mărioarei și am venit s-o iau de la mănăstire.</p>
            <p>— Nu! Tu nu poți fi un om de ispravă, strigă călugărița; pentru ce te-ai îmbrăcat în aceste haine de pustnic? și pentru ce ai amețit pe aceste nenorocite? căci trebuie să fi aruncat ceva în vin, negreșit!... altfel n-ar zace toate în starea asta...</p>
            <p>— Ne vom lămuri mai târziu, deocamdata lăsați-mă liber.. vedeți, eu nu m-am împotrivit câtuși de puțin. Dac-aș fi fost un om rău, m-aș fi luptat cu voi... dar n-am voit, ca sa vă dovedesc că nu am avut planuri urâte.</p>
            <p>Oamenii mănăstirii își deteră toate silințele a deștepta pe amorțitele călugărițe, dându-le să respire oțet de trandafir, și alte mirodenii. Bietele maici, una câte una, începură să facă ochi, și când se deșteptară, rămaseră uimite de ceea ce văzură.</p>
            <p>Stareța indignată până la suflet de această purtare a lui Corbea, voi să-l dea pe mâna dreptății; dar la stăruințele multora din maici, și mai cu seamă la mărturisirile sincere ale înamoratului tânăr, primi să treacă sub tăcere batjocura ce le făcuse. Iar cât despre Mărioara, ea nu voi să-i dea permisiunea de a pleca din mănăstire, decât până ce nu va consimți de bunăvoia ei.</p>
            <p>Muma Mărioarei fu înștiințată numaidecât de aceasta îmtâmplare și se mâhni foarte mult de faptul petrecut. Cu toate acestea, ea spuse fiicei sale ca poate să plece din mănăstire, dar că dânsa nu-i poate urma, fiind bătrână și dorind a-și ispăși păcatele în tot timpul de viață ce-i mai rămâne...</p>
            <p>Mărioara se lupta cu sine și se gândea cum să se hotărască. Să lase pe mama sa în mănăstire și să se ducă după Corbea, sau să rămână aici, renunțând la amorul ei și la cea mai scumpă ființă ce avusese pe pământ. Între toate acestea, îi apărea umbra lui Alexandru Vodă, care îi amintea rușinea și degradarea, și când își închipuia că toate acestea trebuie să fie într-o zi cunoscute de Corbea, nu îndrăznea nici să-și ridice privirile asupra lui, dar să mai plece cu dânsul! În cele din urmă, ea se hotărî să descopere iubitului său că este nedemnă de dânsul, să-i spună în fine că nu mai poate fi a lui, deoarece fusese a altuia. Pentru aceasta, ea ceru camaradelor sale să o lase singură cu Corbea. Şi când acestea ieșiră, ea căzu în genunchi dinaintea lui, și cu lăcrimile în ochi îi zise:</p>
            <p>— Corbeo! Iar o zi când nu mă gândeam decât la fericirea de a mă putea numi femeia ta; era o zi în care totul îmi apărea în tine, o zi în care eram mândră de a-ți da tot ce aveam mai sacru. Astăzi însă acea fericire a dispărut... inima mi-e sleită, nu de amorul tău!... Nu!... Acum te iubesc mai mult decât totdeauna; dar pentru că înainte puteam să-ți dau inima mea curată și demnă de tine; pe când acum ea este neagră și necurată ca și păcatul.</p>
            <p>— Ce zici tu, nenorocito?</p>
            <p>— Da! zic, că înainte de a fi a ta, am fost silită, fără voia mea, sa fiu a altuia!...</p>
            <p>— Dar aiurezi, sărmană? Vorbele tale îmi îngheață sufletul!...</p>
            <p>— Când te-am văzut închis, și când n-am mai găsit mijlocul de scăpare, am alergat la Domn, i-am cerut grația ta... Dar el, m-a răpit... m-a dus departe... și adormindu-mă cu o licoare...</p>
            <p>— Oh! putu să strige Corbea, și căzu, cu ochi rătăciți pe unul din scaunele de lemn, ce se afla lângă dânsul....</p>
            <p>Peste un moment el se redeșteptă și viind lângă Mărioara o ridică de jos, și luandu-i mâinile îi zise:</p>
            <p>— Adevărate sunt acele ce-mi spui?</p>
            <p>— Da!...</p>
            <p>— Şi tu ești vinovată?...</p>
            <p>— Judecă!...</p>
            <p>— Să judec!... Dar ce drept am să judec?..... Chiar dac-ai fi vinovată... chiar dac-ai fi consimțit la această dezonoare, ce puteai să faci altfel?... Ţi-am stricat viitorul ucigând pe destinatul tău soț, te-am târât în umilință și apoi în rușine, în degradare!... Da!... Eu te-am târât căci dacă nu eram eu, tu puteai fi fericită. Şi te mai întreb acuma dacă ești vinovată?... Nu, Mărioară, tu nu ești vinovată... ești martiră... ai suferit poate în libertate, atât, cât n-am suferit eu închisoare... și ai făcut toate acestea pentru mine, numai pentru mine!... O!.... nu ești vinovată Mărioară!... Și chiar dacă te crezi vinovată, eu te iert! te iert, pentru că te iubesc....</p>
            <p>— Cât ești de bun!...</p>
            <p>— Ah!... Să uităm toate acestea, să acoperim tot acel timp cu ghirlande de fericire, să ne scuturăm de suferințe si să reîntinerim frumoasele ceasuri de iubire, când tu te îndoiai de amorul meu, și când eu îți răspundeam printr-un sărutat călduros. Vezi tu, Mărioară, acum n-ai să te mai îndoiești de iubire mea... ți-am dovedit-o îndestul!</p>
            <p>— Îți mulțumesc!... Da! Mi-ai dovedit-o! Şi încă atât de mult, că aș fi ingrată dacă nu te-aș asculta. Mă vei iubi însă ca și mai înainte?</p>
            <p>— De o mie de ori mai mult!..</p>
            <p>— Nenorocită ce sunt!... Mai am, încă pretenții!...</p>
            <p>— Tu ai drept la toate, scumpa mea, la viața mea chiar!...</p>
            <p>— Îți mulțumesc!...</p>
            <p>— Să plecăm dar de aici.</p>
            <p>— Acum, când sunt iertată de tine pot să plec, nimic nu mă mai poate reține</p>
            <p>— Afară de mine, răspunse deodată o voce solemnă.</p>
            <p>Şi în pragul ușii apăru un om îmbrăcat în negru, ce avea aceeași înfățișare ca a unui procuror general din zilele noastre. Acest om, sau mai bine acest preot al justiției, era urmat de câțiva semeni.</p>
            <p>— Cine ești tu care cutezi să te arăți de stăpânitor al voinței noastre! răcni Corbea plin de mânie...</p>
            <p>— Drept orice răspuns, omul îmbrăcat în negru rosti cu vocea-i solemnă, următoarele:</p>
            <p>— În numele dreptății și al Domnului nostru Mihai, te arestez!</p>
            <p>Apoi îndreptându-se către semeni:</p>
            <p>— Luați-l! zise el. Tu copilă zvânturată, nu vei ieși din mănăstire până ce acest om nu va fi judecat.</p>
            <p>— Oricine ai fi, răspunse Corbea, mi-ai rostit un singur nume, acela al Domnului nostru Mihai. Ei bine!... În numele acestuia, mă predau, dar eu n-am făptuit nicio crimă, și el va judeca drept pe supușii săi.</p>
            <p>— Judecata o facem noi; Domnul întărește sau nu hotărârile noastre. Dar aici nu e timp de vorbă multă!... Luați-l și plecați!... sfârși a zice magistratul semenilor săi.</p>
            <p>Mărioara scoase un țipăt sfâșietor și căzu în brațele sorei Olimpia, care intrase cu mare parte din maici la venirea magistratului.</p>
            <p>Să vedem care a fost cauza arestării lui Corbea. Cunoaștem mijlocul ce întrebuințase el spre a putea lua pe Mărioara mai ușor din mănăstire. Știm asemenea că stareța iertase purtarea lui, aceasta era însă numai o prefăcătorie, pentru că se temea de Corbea. Aflând însă că oamenii justiției se află în anchetă într-un sat din poalele pădurii, trimise imediat să-i cheme în ajutor. Pe când Corbea vorbea cu Mărioara înăuntru, stareța povesti judecătorului cele întâmplate, și acesta își făcu datoria.</p>
         </div>
         <div type="chapter" n="16">
            <head>XVI</head>
            <p>Cinci zile în urmă, Mărioara zăcea bolnavă în patul chiliei sale, vegheată de bătrâna ei mamă și de Olimpia, care nu se dezlipise un singur moment de prietena sa.</p>
            <p>— Cum îți mai este, zise ea Mărioarei când aceasta se deșteptă dintr-o adâncă cugetare.</p>
            <p>— Azi sunt mai liniștită, sora mea, — mintea îmi este mai puțin abătută. Cât esti de bună; Cerul te-a trimis ca să-mi alini durerile.</p>
            <p>— Îmi plătesc datoriile pe cât pot.</p>
            <p>— N-ai mai auzit nimic de la închiderea lui Corbea?</p>
            <p>— Până acum, nimic. Am trimis însă de ieri pe bărânul Vintilă la Gruieni și de acolo la București să afle noutăți; el trebuie să vină astă seară.</p>
            <p>— Să nu-mi ascunzi nimic din cele ce-ți va spune. Vezi, acum sunt destul de bine pentru a primi orice lovitură cu curaj.</p>
            <p>— Fii încredințată, nu-ți voi ascunde nimic.</p>
            <p>Către seară sosi bătrânul Vintilă și Olimpia îi ieși în cale.</p>
            <p>— Ce ai să ne spui, tată Vintilă, îl întrebă ea.</p>
            <p>— Ceea ce am aflat, nu e tocmai ce trebuia să știm. Corbea este închis în temniță până se va judeca.</p>
            <p>— Dar despre judecată ce se vorbește?</p>
            <p>— Se zice că, după cercetările ce s-au făcut, vina nu este tocmai așa de mare și că scăparea lui este sigură aproape; dar aflându-se că Corbea a fost închis în mai multe rânduri și grațiat de Domn prin făgăduința de a nu mai face alte neorânduieli, va fi pedepsit mai greu de cum merită faptele lui din urmă.</p>
            <p>— Și de cine va fi el judecat?</p>
            <p>— Chiar de Divan. Sunt mai multe pricini deodată, între care și aceea a lui Corbea.</p>
            <p>— Domnul va avea mare milă de sărmanul Corbea?</p>
            <p>— Așa cred; Mihai este un Domn milos la nenorocirile supușilor săi; și-apoi Corbea n-a făcut decât o glumă, el n-a ucis de nimeni, n-a furat nimănui nimic.</p>
            <p>— Dea Dumnezeu milostivire judecătorilor săi.</p>
            <p>— Ceea ce este cam îndoios, urma a zice Vintilă, este că Mitropolitul stăruie să se condamne culpabilul, sub cuvânt că a profanat sfânta mănăstire, batjocorind pe călugărițe și pe maica stareța.</p>
            <p>— Crezi asta?...</p>
            <p>— Am auzit foarte sigur.</p>
            <p>— Cum?</p>
            <p>— Am văzut eu singur pe Prea sfinția sa, ducându-se la palatul domnesc; și după o jumătate de ceas aduseră și pe Corbea între semeni. Am simțit că era vorba de dânsul și m-am strecurat printre servitorii curții; Mitropolitul era în sala Domnului, unde introduseră apoi și pe Corbea. Peste câtva timp îl scoaseră din nou și porniră cu el la închisoare; fața lui era galbenă și părea mai trist la ieșire decât la intrare, ceea ce m-a făcut să bănuiesc că lucrurile merg rău. Mi-am închipuit însă că Corbea se mâhnise poate la cuvintele ce i-o fi vorbit Înălțimile Lor. Aș fi vrut să aflu totul; dar n-a avut cine să-mi spună; mâine însă voi pleca din nou și voi aduce noutăți mai proaspete; până atunci mulțumiți-vă cu atât.</p>
            <p>— Bine, tată, Vintilă, îți mulțumesc!... Du-te la locuința dumitale, căci poate ai nevoie de odihnă; mâine înainte de plecare, cată să ne mai întâlnim.</p>
            <p>— Am înțeles, sora mea. Te las cu sănătate: pe mâine dar!</p>
            <p>— Pe mâine!...</p>
            <p>Și unchiașul plecă, lăsând pe Olimpia să alerge la Mărioara să-i povestească cele aflate.</p>
         </div>
         <div type="chapter" n="15">
            <head>XV</head>
            <p>A doua zi de dimineață, după ce bătrânul Vintilă vorbi ca la un ceas cu sora Olimpia, plecă la București. El ajunse mai degrabă decât s-ar putea crede și când se arătă la poarta palatului, mare îi fu mirarea când văzu pe Corbea liber și îmbrăcat în haine de verzișori cu gradul de căpitan. Bietul Vintilă, nu-i venea să se încreadă ochilor săi. Cu toate acestea, se îndreptă cu hotărâre către căpitanul care ieșea din palat, și îi zise:</p>
            <p>— Mă iartă stăpâne, dar mi se pare că semeni întocmai cu...</p>
            <p>— Cu cine?</p>
            <p>— Cu... adică...</p>
            <p>— Cu Corbea, nu este așa?</p>
            <p>— Tocmai!...</p>
            <p>— Dar de ce te miri?</p>
            <p>— Mă mir, pentru că te cunoșteam altfel, și acum...</p>
            <p>— Cine ești, bunule bătrân... căci eu nu te cunosc... nu te-am văzut niciodată...</p>
            <p>Eu... eu sunt trimisul logodnicei d-tale, — Mărioara.</p>
            <p>— Mărioara?... Urmează-mă atunci, că am să îți vorbesc.</p>
            <p>Și bătrânul merse cu Corbea, ca la o jumătate ceas. Acesta se urcă cu grăbire într-o locuință mare, care părea să fie a vreunui boier. Într-adevăr, aici locuia Vistierul Iane.</p>
            <p>— Așteaptă-mă aici, zise Corbea lui Vintilă, înainte de a intra.</p>
            <p>Și bătrânul rămase afară neștiind ce să creadă de această minune.</p>
            <p>— Mai alaltăieri închis în pușcărie!.. Și acum Căpitan!... Mari sunt minunile tale, Doamne!... zise bătrânul Vintilă.</p>
            <p>În cel mai scurt timp Corbea se coborî, având în mână un pergament, apoi zise lui Vintilă:</p>
            <p>— Vino cu mine, și după ce îmi voi termina afacerea, vom vorbi.</p>
            <p>Se reîntoarseră la palat. Vintilă rămase în curte; iar Corbea se urcă cu acea hârtie și peste puțin reapăru. Luând pe Vintilă cu sine, el se îndreptă de cealaltă parte a curții palatului, unde locuiau credincioșii și mare parte din favoriții tronului. Amândoi pătrunseră într-un apartament compus din patru camere. Corbea vorbi:</p>
            <p>— Nu-i așa bunule bătrân, această locuință e mai bună decât pușcăria?</p>
            <p>— Nici vorbă!... Dar cum s-a întâmplat?... Eu..</p>
            <p>— Cum ți-e numele?..</p>
            <p>— Vintilă.</p>
            <p>— Apoi să vezi, moș Vintilă, Domnul nostru e mult mai generos decât oamenii și popii săi. Mitropolitul ținea să fiu condamnat: Domnul însă, după cercetările ce mi-a făcut în mai multe rânduri, a văzut nevinovăția mea. Eu i-am inspirat atâta încredere încât, la devotamentul ce i-am făcut și la curajul ce a descoperit în mine, îmi zise că de aici înainte, spre a fi apărat de orice răutate, mă ia printre oamenii săi și m-a numit numaidecât căpitan, după cum vezi; mi-a încredințat și această locuință pe seama mea; astfel că pot zice: astăzi îmi surâde fericirea.,.</p>
            <p>— Dar Mărioara?... întrerupse Vintilă.</p>
            <p>— Ce face ea?...</p>
            <p>— Este cam bolnavă. O! a fost rău; dar astăzi e mai liniștită. Din ziua în care s-a întâmplat faptul la mănăstire...</p>
            <p>— Sărmana copilă!... Cât trebuie să sufere!... Uite... moș Vintilă... aș voi să o am chiar acum lângă mine; să împărtășim amândoui fericirea; dar Domnul mi-a vorbit mult în această privință, el mi-a spus că avem destul timp de iubire; deocamdată trebuie să fiu singur la Palat și peste cincisprezece zile....</p>
            <p>Peste cincisprezece zile?..</p>
            <p>— Peste cincisprezece zile, ne vom cununa.</p>
            <p>— Alerg dar să-i spun această veste.</p>
            <p>— Da!.. Să te duci mai curând; îi vei povesti tot; afară de acestea, ea va trebui să iasă din mănăstire, îi vom găsi o locuință în București, astfel ne putem vedea mai des; și când ne vom cununa, vom locui amândoi la Palat. Până atunci trebuie să fiu singur.</p>
            <p>— Așadar, Căpitane, eu pot pleca...</p>
            <p>— Nu... Așteaptă. Mărioara nu va putea ieși din mănăstire fără voia Mitropolitului; astfel a fost hotărârea lui, cu toate zisele Domnului.</p>
            <p>«Măria Ta, eliberezi pe Corbea; nu mă amestec în afacerile mirenilor; nu vei face însă și cu Mărioara tot astfel; ea a fost cauza unei dezonori în mănăstire, trebuie dar să se pocăiască; și când își va ispăși păcatele, atunci vom vedea!...» Iată ceea ce zicea Mitropolitul lui Vodă, când eu am fost eliberat. Vodă însă, cu un glas amenințător îi răspunse:</p>
            <p>— Vom vedea!...</p>
            <p>— Ce crezi dar că se va întâmpla? întrebă Vintilă....</p>
            <p>Nimic! răspunse Corbea. Voința Domnului este mai presus de toate. Când el va zice: Voiesc! Totul i se va supune! Vezi dar că nu va fi nicio piedică.</p>
            <p>— Atunci ce crezi că e de făcut?</p>
            <p>— Să aștepți până deseară, eu voi merge la Domn și voi implora grația sa. Până atunci, tine astă pungă, ospătează-te bine prin oraș și diseară la șapte ceasuri să vii să ne întâlnim.</p>
            <p>— Mulțumesc, Căpitane!..,</p>
            <p>Și Vintilă se îndreptă spre ușă:</p>
            <p>— Te las cu sănătate.</p>
            <p>— Să ne întâlnim sănătoși.</p>
            <p>Corbea, remânând singur, cugetă la modul cum ar putea să vorbească Domnului, spre a-i da voie să ia pe Mărioara din mănăstire, fără întărirea Mitropolitului. Nu cugetă însă mult: căci își zise:</p>
            <p>— Domnul a fost pentru mine mai bun decât trebuia, cată dar să mă iubească!.. Voi încerca oricum și trebuie să reușesc.</p>
            <p>Nu mult după aceea, el fu chemat de stăpânul său — în acea zi el era de gardă la palat, — care îi dete noi ordine de împlinit. Când Corbea își termină misiunea, și veni la Domn să-i aducă rezultatul, găsi momentul propice de a-i vorbi și de afacerea sa.</p>
            <p>— Stăpâne, îi zise el cu o voce blândă și rugătoare, ai făcut pentru mine cele mai mari bunătăți, m-ai încărcat cu onorurile Măriei Tale, m-ai făcut căpitan, în fine, mi-ai dat viața de atâtea ori.</p>
            <p>— Ai meritat toate astea, zise Mihai, cu o voce solemnă, dar plină de bunătate.</p>
            <p>— Astăzi îndrăznesc a-ți mai cere încă o grație...</p>
            <p>— Cine?</p>
            <p>— Știți că logodnica mea, este încă în mănăstire. N-aș stărui s-o iau de acolo, dacă n-ar fi greu bolnavă. Măria Ta cunoaște că într-un asemenea loc căutarea unui bolnav este prea slabă în raport cu o boală grea. Deci grația ce vă cer, ar fi să capăt libertatea Mărioarei și s-o duc în București, spre a putea fi mai bine îngrijită.</p>
            <p>— Aceasta, ar fi să nesocotesc voința sfinției Sale Mitropolitului, și cum nu găsesc vreme de discordii între mine și el, ar fi mult mai bine...</p>
            <p>— Voința Măriei Tale este sfântă, dar gândiți-vă că poate muri de disperare. Oricât ar cunoaște ea bunătatea ce ne-ați făcut; totuși, — femeile sunt ciudate, ea nu se poate încrede fericirii, până ce nu va vedea cu proprii săi ochi. Afară de acestea, temerea că această fericire să nu fie falsă, cred că o tulbură și mai mult.</p>
            <p>— Pricina aceasta este cam grea, și trebuie să mă mai gândesc, răspunse Domnul în cele din urmă.</p>
            <p>— Mă supun Măriei Tale.</p>
            <p>Şi Corbea era gata să se retragă.</p>
            <p>— Ascultă, mai zise Mihai. Să încercăm și poate vom reuși. Îți voi da o scrisoare, pentru sfinția sa Mitropolitul: acolo vei vorbi ceea ce mi-ai vorbit și mie.</p>
            <p>Înălțate Doamne.. se grăbi a zice Corbea cu un ton de mulțumire.</p>
            <p>— Fă aceasta și vei reuși.</p>
            <p>— Cât ești de bun Măria Ta!...</p>
            <p>— Dacă te-aș socoti drept un lingușitor, atunci ți-aș înmărmuri aceste cuvinte pe buze; dar fiindcă le socotesc ca pornite din adâncul inimii tale, le primesc.</p>
            <p>— Măria Ta...</p>
            <p>— Pleacă acum și izbândă bună!...</p>
            <p>Corbea se închină și ieși.</p>
            <p>Cum coborî scările, alergă la Mitropolie, unde fu întâmpinat de un bătrân călugăr.</p>
            <p>— Sfinția sa nu primește pe nimeni, îi răspunse călugărul.</p>
            <p>— Vreau să vorbesc Sfinției Sale Mitropolitului, zise Corbea.</p>
            <p>Vin din partea Domnului, urmă Corbea.</p>
            <p>— Cu ce solie?</p>
            <p>— Asta mă privește!...</p>
            <p>Şi călugărul uimit de modul cu care îi vorbea Corbea, crezu că e ceva foarte grabnic și deschizând ușa cabinetului Sfiției sale, îi zise:</p>
            <p>— Atunci intră.</p>
            <p>Mitropolitul ședea pe o sofa, având înaintea sa pe o măsuță o mare carte bisericească, scrisă cu litere de câte trei caturi.</p>
            <p>La intrarea lui Corbea, părintele, își ridică privirile și-l întrebă:</p>
            <p>La poarta Palatului Corbea în costum de verzișor stă în fața unui bătrân care îi aduce aminte că îl cunoaște. Corbea, printr-un gest arată că nu-și amintește.</p>
            <p>— Cine ești, voinice?...</p>
            <p>— Corbea!... Căpitan Corbea!... răspunse el cu o voce aproape sfioasă.</p>
            <p>— Profanatorul mănăstirii?... Protejatul Domnului?.. Și ce ai putut căuta la mine, când am poruncit ca nimeni se nu mă tulbure?</p>
            <p>Drept orice răspuns Corbea îi întinse scrisoarea sigilată de Domn.</p>
            <p>Mitropolitul o luă și o deschise cu grăbire.</p>
            <p>Ce voiești de la mine, zise apoi adresându-se lui Corbea.</p>
            <p>Acesta repetă aceeași rugăciune ce făcuse lui Mihai, însă cu mai multă evlavie, căci el în fața Mitropolitului, crezu trebuincioasă această purtare.</p>
            <p>În cele din urmă, Mitropolitul luă hotărârea înduioșat mai mult de vorbele lui Corbea, care de astă dată, atrase oarecum simpatiile Preasfântului Părinte</p>
            <p>— Bine! fiule, îți dau voie să-ți iei logodnica din mănăstire; însă aceasta o fac, încrezându-mă ție, că vei șterge toate greșelile tale trecute prin rugăciuni și prin sacrificii aduse Atotputernicului!...</p>
            <p>Și sculându-se, merse la biroul său, și scrise o carte către maica staeiță a mănăstirii Negrești.</p>
            <p>Corbea sărută de mai multe ori mâna și poalele Sfântului Mitropolit și ieși cu inima bătând de bucurie.</p>
            <p>Către seară veni și bătrânul Vintilă, și după ce Corbea mersese la Domn să-l vestească de reușită și să-i mulțumească încă o dată, se coborî jos unde găsi pe bătrân.</p>
            <p>— A! iată-te moș Vintilă! treburile merg minunat, nu am să mă plâng de nimic. Privește: iată cartea Mitropolitului către maica stareță, ea cuprinde eliberarea Mărioarei. Ține-o! când vei ajunge s-o dai chiar în mâna ei.</p>
            <p>— Bine, căpitane!</p>
            <p>— Apoi a doua zi vei pleca spre București. Până atunci eu voi căuta o locuință potrivită și când vei ajunge totul va fi gata. Înțelegi, Moș Vintilă, să vii chiar d-ta cu dânsa.</p>
            <p>— Negreșit!</p>
            <p>Ţine acum banii ce vă trebuiesc pentru drum și plecă.</p>
            <p>— Să ne întâlnim sănătoși, căpitane, zise Vintilă ieșind!</p>
            <p>— Să dea Dumnezeu! răspunse Corbea.</p>
            <p>Nu trecu mult, și el fu chemat de Domn pentru noi însărcinări. Acesta îl trimise ca să vorbească în secret Banului Mihalcea asupra unor conspirații ce se iscaseră sub conducerea Vistierului Dan. Când Corbea, înțelese că sub acele mistere în acea conspirație pe de-o parte, în invaziunile Turcilor pe de alta, trebuie să se ivească un război crâncen, un fior trecu prin vinele lui. Era viteaz Corbea, dar de astă dată el se gândea mai mult la Mărioara decât la glorii războinice; și când își închipuia că o să se despartă din nou de dânsa, se întristă și mai mult.</p>
            <p>Și într-adevăr, războiul era neînlăturabil; Mihai, care nu mai putea suferi invaziunile și cruzimile Turcilor, se hotărî a se scula asupra lor cu putere armată și a-i extermina. Acesta era singurul mijloc ce-i mai rămăsese; el apelase de multe ori la Poartă, ca să se respecte tratatele; iar Sultanul nici nu voise să-l asculte.</p>
            <p>Trei zile în urma plecării lui Vintilă, Mihai adună sfatul boierilor săi ca să se hotărască într-un fel. În Domn ardea dorința să-și scape țara prin luptă, și boierii trebuiră să se învoiască hotărârii Domnului. Războiul dar era un ce sigur. Pregătiri se făceau pe fiecare zi, arme, tunuri, praf de pușcă și mașini de război, se grămădiră pentru acest scop. Sângele fierbea în vinele românului asuprit, și când semnalul fu dat, toți fură în picioare, hotărâți a muri sau a-și curăța pământul de neghina turcească.</p>
            <p>În acele trei zile Vintilă ajunsese și se întorcea cu Mărioara de la mănăstire. Cum veni, Corbea îi ieși înainte, o așeză în noua sa locuință și acolo... cele mai dulci momente, cea mai călduroasă iubire, ei o gustară neauziți decât de inimile lor. De astă dată Corbea nu mai avea frică de război; dimpotrivă, el surâdea, se înveselea când auzea vorbindu-se, și iubirea îi creștea și mai mult lângă Mărioara lui.</p>
            <p>Nu trecu mult și prima lovitură se dete. Războiul începu și Corbea trebui să meargă.</p>
            <p>La Mitropolie se făcu adunarea boierilor și a căpetenilor oștirei. Mihai apăru în mijlocul lor cu fața energică, plină pe hotărâre și iată ce le vorbi:</p>
            <p>— Fraților pe același neam. Astăzi mai mult ca întotdeauna țara este prada nelegiuiților turci, care își fac din Domn o armă spre a putea suge cu mai mare înlesnire munca și voința poporului; astăzi mai mult ca întotdeauna trebuie să ne hotărâm a muri sau a scăpa țara de jugul barbariei. Aruncați-vă privirile în casele bietului țăran: nu veți găsi una singură care să nu geamă de biciuielile acestor lifte spurcate. Părinți bătuți și batjocoriți, fiice dezonorate, mume lăsate cu ochii neuscați de lacrimi, fii înfierați și masacrați, fără ca nimeni să le vină întru ajutor. Suferi-veți oare și de aici înainte să vedeți și să ridicați din umeri la suferințele fraților noștri?</p>
            <p>— Nu!... Nu!... strigă mulțimea.</p>
            <p>— Târgurile sunt pline de venetici, care jupoaie și ultima zdreanță de pe spinarea bietului român. Bisericile noastre sunt schimbate în geamii turcești, drepturile noastre sunt călcate în picioare!... Hotârâți-vă dar a muri sau a scutura lepra împilătorilor!...</p>
            <p>— Da!... să murim sau să scăpăm!... strigă din nou toată adunarea.</p>
            <p>Numai Vistierul Dan se opuse la aceste sublime aventuri:</p>
            <p>— Și eu împărtășesc ideile voastre, zise el, și eu sunt mișcat de aceste nelegiuiri. Dar oare acum să fie timpul unei astfel de întreprinderi? Oare avem puterea a ne opune oștirilor numeroase ale musulmanilor?... Teamă mi-e să nu cădem zdrobiți de la prima luptă.</p>
            <p>Domnul aruncă asupra lui o privire fulgerătoare și ridicându-se îi răspunse:</p>
            <p>— Ai dreptul să te temi, căci moartea te înfioară mai mult decât suferințele unui popor întreg! Nu mă îndoiam că poți concepe o asemenea idee!... Totuși sfatul tău era de prisos. Românul e puternic și hotărât, el știe să se lupte piept la piept cu zece dușmani. Afară de acestea, avem și ajutorul puterilor vecine; așa că vom reuși în întreprinderea noastră. Sunteți hotărâți fraților?... întrebă Mihai pe toți cei de față.</p>
            <p>— Da!... da!... repetară glasurile.</p>
            <p>Atunci Preasfântul Mitropolit se sculă și ridicând o cruce în numele Mântuitorului, face ca să se desfășure stindardul libertății, și toți în strigăte de ura! îl salutară. Domnul căpătă atunci toată puterea de a conduce totul spre scăparea țării.</p>
            <p>În câteva nopți, prin planuri bine dibuite. toți turcii din capitală și din țara întreagă fură măcelăriți fără de milă, și când înăuntrul țării se curti de neghină, Mihai trebuie să își concentreze privirile spre hotare.</p>
            <p>În fruntea armatei sale, având de căpitani bravi pe banul Mihalcea, Radu Buzescu, Stroe Buzescu, Calomfirescu și alții plecă spre Giurgiu, ca de acolo să treacă în Rusciuc să spună pe Mustafa Pașa. Corbea, se afla și el printre căpitanii lui Mihai; dar ca mai tânăr și de curând intrat pe calea armelor, nu se bucura de reputația voinicească a celorlalți căpitani. Mihai însă avu grijă să-l observe pas cu pas, și cunoscând vitejia lui, îl încorajă și mai mult, spunându-i cuvinte măgulitoare.</p>
            <p>Bietul Corbea, părăsise o parte din iubirea sa pentru a da pe cea mai mare patriei sale, care suferea și se zbuciuma în lanțurile robiei. El iubea pe Mărioara, dar iubea și pe Domnul său și mai cu seamă și țara care îl născuse și căreia era dator cu viața. Se despărțise de Mărioara, dar cu inima plină de bărbăție.</p>
            <p>— Mă duc, zise el, unde datoria mă cheamă. Tu fii liniștită, Mărioară; când mă voi întoarce, vei fi singura mea fericire.</p>
            <p>— Du-te, îi răspunse Marioara, și fii demn de țara ta! După ce veți scăpa-o de barbarie nu vom avea a ne mai teme de neajunsuri. Nimeni nu ne va mai supăra.</p>
            <p>Și în cele mai fragede și călduroase cuvinte amorezații se despărțiră, fără a cugeta măcar o clipă că războiul poate să aibă și urmări rele, fără a cugeta la moarte, așa de inevitabilă uneori în asemenea întreprinderi.</p>
            <p>Nu mult după aceea, Mărioara făcu toate putincioasele și aduse pe muma sa de la mănăstire ca să stea împreună; dar ea rămase tot călugăriță, deși locuia acum cu fiică-sa în oraș.</p>
         </div>
         <div type="chapter" n="15">
            <head>XV</head>
            <p>Mihai, pentru îndeplinerea marelui scop de a-și scăpa țara, trimise soli la Sigismund Batori, în Ardeal, ca să încheie alianța cu dânsul împotriva Turcilor. Sigismund văzând aceasta, se mulțumi foarte și promise ajutor lui Mihai, însă cu condiția să recunoască supremația Ardealului. Mihai, pentru că politica îl silea, făcu acest pas, dar păstrând ca pe viitor a se scutura și de această rușine.</p>
            <p>Alianța se încheie în modul următor și Sigismund Batori dete următoarea carte:</p>
            <p>Noi Sigismund, din darul lui Dumnezeu, a țărilor Ardealului, a Moldovei, a țării Muntenești și a împărăției Râmului Domn; a părților crăiei Ungurești stăpânilor și a secuilor oblăduitor. (1)</p>
            <p>(1) Vezi Cronicile României.</p>
            <p>Dăm în știință, cu cartea, de față, tuturor celor ce se cade, că de bună facere lui Dumnezeu celui prea bun, după ce am dobândit cârma crăiei Ardealului, și după ce a început și groaza tiraniei Turcului și a Tătarului a se arăta în țara ungurească, nimica alt n-am avut în cuget, fără cât lepădând și depărtând prieteșugul nesuferitului vrăjmaș pentru a lor nestatornicie și necredință republicii creștinești: și fiind crăia Ungurească de multă lipsă înconjurată și mai în cele de pe urmă primejdii aflată, câte ni s-ar cadea, după Dumnezeu, ajutorare și căpătare și crăiile și țările asuprite de jugul Turcilor, din cumplita lor robie a le ridica și în cea veche și de oarecând poftită vornicie a le întruna să putem; și acestui prea bun sfat, de care nimica lui Dumnezeu mai drag și nouă nici un lucru mai lăudat ce va fi, și niciun leaz spre agonisirea numelui nostru nemuritor și mai defolos nu se va putea afla. Pentru ca aici să ridicăm din robia Turcilor crăia noastră, adunând oștirile noastre și toata gatirea ostenească măritului Domn Mihai Vodă (care lăsând necredința turcilor, pe sine împreună cu toată boierimea mai înainte s-au închinat), am nevoit, și cu norocite lucruri și cu multe războaie biruind vrășmașii și scoțându-se din țară, s-au așezat țara și volnicia sa cea veche și încă ostășii văzând asupra răului norodului de la marginile Bulgariei, biruind pe Turci în țara Bulgariei, cu multe războaie și cu mare pieire într-înșii predând târgurile și satele și olaturile Turcești în țara Bulgariei, s-au întors întregi în hotarele sale. Și acea țară care s-au așezat de noi în volnicie, pentru ca să se poată mai bine ocârmui în legea creștinească și să se poată apăra de vrăjmași, au venit la noi dintru acea țară cu plină poruncă și volnicie a lui Mihai Vodă și a tuturor staturilor acelei țări, să aleagă și să încheie ponturile și legăturile între amândouă părțile.</p>
            <p>Din partea lui Sigismund craiul, au fost boierii anume: Ștefan Iosică Logofătul cel mare, Goorgie Ravazdi Svetnicul a lui Sigismund și Starostele cetății Uivarului-Samos.—Iară din partea lui Mihai Vodă și a statului țării Românești erau: Eftimie Mitropolitul Târgoviștei, Teofil Episcopul de Râmnic, Luca Episcopul de Buzău. Mitrul Vel Vornic, Christea Vernicul, Dimitrie Logofătul, Danul Vistiernicul, Teodosie Vistiernicul, Radu Clucerul,Radu Postelnicul, Bordur Logofătul, Vintilă Clucerul, Stamati Postelnicul și Preda: în Beligad în luna lui Mai în 20 zile, pe calendarul Papistașilor, în anii 1595 așezate și încheiate, dintru amândouă părțile, fără vătămare păzite și ținute.</p>
            <p>Întâi noi, Episcopul și boierii, stăpânea, și robea toată a Turcilor, ca unor necredincioși și călcători de lege, o vom lepăda; și toți, cu o inimă și cu un cuget, așa noi, care ne aflăm aicea, cum cei mai mari și mai mici ai moșiei noastre norod, înpreună cu Mihai Vodă, asijderea cu tot clirosul bisericii și cu toți boierii pe noi singuri săninatului Domnului Sigismund, din darul lui Dumnezeu țărilor Ardealului a Moldovei, a țării Românești, a țărior peste Munte și a slăvitei împărății a Râmului, Domnului, a părților crăiei Ungurești stăpânitor, și a Secuilor oblăduitori, iproci... Stăpânului nostru milostiv ne supunem, și acestea împreună cu noi și a tot norodul țărilor noastre locuitorilor, sub puterea lui o dăm; cu toată deplina judecată priitoarei și amestecate împărății, și pe dânsul îl așezăm, îl înălțăm, cu o inimă și cu un glas toată țara, Domn nouă, și țării noastre stăpân și crai de moșie, luând între dânsul acea nădejde ca Măria Sa pe noi și moșia nostră împotriva tuturor groazelor Turcești, și a altor vrăjmași, ne va apăra și ne va acoperi; și pe noi în volnicia cea veche că ne va păzi întru ade-văr că ne va judeca precum pe alte țări și domnii ale Măriei Sale, supuse sub porunca sa, după așezământurile și legăturile aceste, care pe această vreme le așezăm dintru amândouă părțile întru tăria acestui lucru și întru mărturisire.</p>
            <p>Întâi noi, care cu chipurile ne aflăm credinței Măriei sale, cu numele Domnului nostru lui Mihai Vodă și la toată țara lui, norodului facem jurământ noi, și toată țara lui, și urmașilor lui, cum că vor fi credincioși până la moarte, aceasta cu iscălitura mâinilor noastre întărind. Așa și Mihai Vodă, acum așezat Domn și cei pe urma lui Domni, și tot statul țării Românești, vor fi datori a păzi. Și de vreme ce seninatul Domn, stăpânul nostru milostiv, în țara noastră nu poate sta și locui pururea, nouă, în locul său, va pune Domn, pe care sfaturile țării cu staturi de obște și cu părere de la Măria Sa, vom pofti, care e să fie știutorul limbii moșiei noastre; și care va cărmui după orânduială, după vechea volnicie și deprindere și după orânduială țara aceea, și care pricinile, noastre drept și cu orânduială, după vechea volnicie și deprindere și după legăturile alților, despre Dunăre până la mijlocul matcei Dunărei, de la Rușava până la Brăila și după vechile hotare și margini să se ia venitul țării.</p>
            <p>Toată orânduiala bisericii și a preoților sau a călugarilor să o lase Măria Sa în vechea ținere și obicei: pravile, țermonii și valniciile, să fie slobozi a-și lua obiciuite veniturile sale, asijderea și toate bisericile Muntenești care se află în țările Măriei Sale sau a urmașilor, vor fi sub judecata așezământului Mitropolitului de Târgoviște după așezarea legii bisericii și orânduielii țării aceia, și veniturile sale să își poată lua după obiceiul de mai înainte.</p>
            <p>Titulaș va avea Măria Sa și urmașii lui de la Domn, și de la toată orânduiala țării, așa:</p>
            <p>Prea seninatul Domn stăpânul Sigismund, din darul lui Dumnezeu, a Ardealului, a țării Moldovei, a țării Românești și a sfintei Împărății a Romului, Domn, a părților Crăiei Ungurești stăpân, și a Săcuilor oblăduitori, iproci stăpânul nostru Milostiv.</p>
            <p>Iar Domnul de țară Dumnealui Măritul Domn Mihai Vodă, a țării noastre Românești, credinciosul nouă iubit.</p>
            <p>Iar însuși Domnul, la titulașul său, pe urmă să nu se pună cu Mila lui Dumnezeu, nici Târgul sau locul de unde va trimite cărțile sale la Măria Sa, la urmașii lui să nu se pomenească.</p>
            <p>Domnul țării să aibă pecetea neamului său, iar nu cea de obște a Domnului țării Muntenești, dar cu ceară roșie. Iar pecetea țării să fie la Măria Sa, și la urmașii lui.</p>
            <p>Boierii toți se vor chema ai Domnului de Ardeal, nu a Domnului țării, și fieștecare va avea într-acel chip titulați.</p>
            <p>Domnul Muntenesc se va scrie între șfetnicii de Ardeal.</p>
            <p>Domnul țării prin soli, sau cu altă socoteală cu nimeni de norodul străin sau din Domni, fără slobozenia și nevoia de la Domnul Ardealului și de la urmașii lui (și lor le va fi) nicideunde lucruri să nu poată socoti și a isprăvi. Ci când va fi trebuință ca aceea, să întrebe pe Măria Sa Domnul Ardealului și de la urmașii lui, și lor le va fi pricine Domnului și la toată țara, a le isprăvi și a le urni.</p>
            <p>Iar de ostașii Ungurești, sau de alt neam de va face strâmbătate vreunuia din locuitoriii țării din partea aceluia, căpitanul Domnului de Ardeal, care va fi pus acolo pentru încercătura vinei și a faptei; asijderea de va face vreo silă, cineva din locuitorii Domnului țării vreunui ostaș Domnului Ardealului, din partea aceluia, singur Domnul, prin Vornicul, să încerce județul fără nicio zăbavă. Iar care, ori chipierilor boierilor, ori curții, va face silă împotriva legii și dreptății, să i se facă cercetare de cap.</p>
            <p>Între cei 11 boieri jurați să nu poată fi neam de grec, și nicio slujbă sau rând care râmă de cârmuirea acelei țări, a avea să nu poată. Oaspeții și hărăziturile ce sunt obișnuite la Paști și la botezul Domnului Nostru Iisus Hristos să se facă din venitul țării.</p>
            <p>Asijderea Domnul țării și toți boierii, făcând jurământ cu încredințarea că Măriei Sale Domnului de Ardeal și urmașilor lui se vor lega cu tainele credinței.</p>
            <p>După aceste ponturi și așezământuri, atunci când se va trimite steagul oștenesti Domului</p>
            <p>lipesc trei pagini</p>
            <p>fior ascuns, și fără voie zbura cu mintea către Mărioara.</p>
            <p>Atunci ochii i se umplură de lacrimi și un dor nespus îl cuprinse. ’</p>
            <p>— Mărioara, cugetă el, cine știe dacă ne-om mai întâlni!... Soarta armelor e îndoielnică!...</p>
            <p>Câte cugetări nu trecea prin mintea lui. Avea momente în care ar fi voit să dezerteze; dar se gândea la urmările unui asemenea fapt, se gândea la recunoștința ce datora Domnului, apoi auzea cornul sunând și tunurile bubuind, și inima i se împietrea, speranța îi creștea... și din acea disperare și teamă de moarte îl îngâna:</p>
            <p>— O! ne vom vedea, Mărioaro!... Acei ce se iubesc nu pot să moară.</p>
            <p>În acea dimineață însă, ca niciodată el plângea, lacrimile o dovedeau îndestul; cu toate acestea. acea zi fuse singura în care Corbea se simțise mai nefericit. Splendoarea soarelui îi făcu așa rău, sunetele războinice îl îngroziră așa de mult încât o presimțire fatală se întipări în mintea lui.</p>
            <p>Așezat pe o laviță, ce se afla în ușa bordeiului, el plânse, dar lăcrimile înghețară pe genele lui, apoi cugeta adânc, suspină, și la toate acestea un zgomot surd îi răspundea, zgomotul armelor ce se auzea din întăririle turcilor, zgomotul lopeților, ce mânuiau soldații români, spre a râni zăpada de la ușile bordeielor.</p>
            <p>O ghiulea turcescă se sparse în coatele colibei vecine, și Corbea tresări ca din visare. Un biet soldat, care rânea zăpada, fu spulberat de furioasa bombă, care zdrobind tot ce întâlnise în cale, pătrunse până înăuntrul colibei și acolo își încetase furia. Din norocire însă, în colibă nu se afla nimeni, și nemiloasa omorâtoare nu găsise decât pământ și muniții, care produse un sunet ascuțit la atingerea lor cu metalul.</p>
            <p>Corbea privi cu nepăsare tristele resturi ale soldatului ucis și examinându-le una câte una își zise:</p>
            <p>— Ca mulți alții, sărmane băiete! Cine îmi poate spune, că nu puteam fi eu în locul tău!...Ghiuleaua s-a abătut cu câțiva pași de la mine până la tine!...</p>
            <p>Şi cugetând acestea, Corbea privea pe mort împărțit într-o sumă de bucățele...</p>
            <p>Sărmanul soldat! El care mai înainte rânea zăpada fluierând; acum nu era decât niște diforme bucăți de carne. Capul îi era zdrobit și atârnând numai prin câteva fibre musculare de trunchiul său, fără mâini și fără picioare. Mulți se grămădiseră împrejurul lui, și toți îi plângeau de milă.</p>
            <p>În același timp sosi și porunca pregătirii de asalt. Corbea se înfioră nu pentru că se temea, dar pentru că acel presimțământ, care-i prevestea o nenorocire, învie iarăși în inima lui. Şi-apoi, oricât de viteaz ar fi cineva, merge în toc cu speranța de a muri sau de a învinge, dar când un presimțământ dureros îi spunea necontenit că i se va întâmpla o nenorocire mai cumplită decât moartea, atunci curajul dispare și spaima se înlocuiește chiar în inima cea mai nepăsătoare.</p>
            <p>Dar Corbea, care lăsase departe inima și întreaga lui gândire, cum putea să nu se înspăimânte în fața morții; mai cu seamă când moartea lui ar fi cauzat și pe aceea a Mărioarei, a ființei pentru care el își sacrificase tot trecutul?</p>
            <p>Cu toate acestea, datoria pe câmpul de război trebuia să fie mai presus de toate.</p>
            <p>Spre mijlocul zilei când ordinul de asalt fu dat, Corbea cu compania sa intră și el în foc.</p>
            <p>Ce grozavă fu lupta! Mulți români zăceau scăldați în sângele lor, mulți fură prinși; căci Mihai de astă dată pierdu bătălia, fără însă a fi respins de sub zidurile cetății.</p>
            <p>El trebuia să facă noi sforțări și trimise să-i mai vină ajutoare. Când se făcu apelul, mulți nu răspunseră. O parte din ei deveniseră prizonierii turcilor, iar cealaltă parte erau morți.</p>
            <p>Corbea nu răspunse nici el la apel. Cu toate acestea, nu se găsea prin numărul morților.</p>
            <p>Negreșit, el fusese prins. Ce nenorocire pentru dânsul!... ar fi preferat mai bine să moară alături cu frați săi, decât să cadă victima nelegiuirilor inamici.</p>
            <p>Din toți camarazii săi de același rang, numai el avusese aceiași nenorocită soartă; toți ceilalți prinși erau numai soldați.</p>
            <p>El fu închis singur într-una din celulele cazarmei turcești, și acolo îl aștepta o soartă și mai aspră.</p>
            <p>Toată noaptea o petrecu în cele mai sinistre cugetări, căci văzuse pe turci cum masacrară pe ceilalți prinși chiar în fața lui.</p>
            <p>— Negreșit, cugetă el, acești oameni așteaptă de la mine vreo trădare!... Dar nu!... Odată cu moartea, nu voi spune nimic!...</p>
            <p>Corbea în închisoare stă pe gânduri.</p>
            <p>Culcat pe un pat de scânduri acoperit cu o rogojină, se zbuciumă până la ziuă în cele mai mari torturi. O sentinelă păzea la ușa lui. Se gândea la el, se gândea la soarta țării și a fraților săi, dar mai presus de toate, se gândea la Mărioara. La aceasta din urmă cutezare, ochii i se umplură de lacrimi și plânse ca un copil.</p>
            <p>În zori de ziuă, doi ianiceri, îl duseră între spăngi în fața comandantului cetății.</p>
            <p>Acesta, în contra obiceiului său, îl primi cu oarecare blândețe și voi să rămână singur cu dânsul.</p>
            <p>— În zadar gonești pe acești oameni, zise Corbea. Îți înțeleg cugetarea! Voiești să afli de la mine secretele fraților mei!... Ei bine, nu vei afla nimic de mine...</p>
            <p>— Ascultă tinere, zise turcul cu bunătatea-i prefăcută. Aceea ce nu-mi poți spune de bună voie, o vei mărturisi de nevoie. Atârnă dar de la tine ca în locul bunătății să nu întâmpini mânia mea.</p>
            <p>Bunătatea ta este numai o lașitate, o micșorime de suflet. Adevărații viteji se luptă piept la piept cu inamicul; iar nu caută ca prin trădări înjositoare să ajungă la scopul lor.</p>
            <p>— Ia seama!... Ai timp să te hotărăști!</p>
            <p>— Hotărârea mi-ai luat-o, din momentul în care m-am văzut în mâinile voastre!</p>
            <p>Ia seama, îți zic, reluă turcul cu un ton aproape amenințător. Nu voi ține socoteală de vorbele tale îndrăznețe. Așa sunteți voi toți ghiaurii, care credeți că prinsoarea și tăria de caracter este o glorie ce dobândiți! Vă înșelați nenorociților!... În urma prinsorii, urmează tortura și apoi moartea cea mai cumplită!...</p>
            <p>— Asta voiesc și eu! Omorâți-mă; dar nu mă siliți să fac aceea ce ar aduce pieirea neamului meu!...</p>
            <p>— Ascultă!.. N-avem vreme de pierdut cu vorbele tale umflate. Hotârăște-te să răspunzi la întrebările mele sau...</p>
            <p>În același moment, Pașa, făcu un semn poruncitor celor ce-l înconjurau și aceștia supunându-se, Corbea rămase numai cu condamnatul cetății.</p>
            <p>— De astă dată nu vei avea să te temi de nimeni, aruncă-ți mândria laoparte, zise turcul. Nu e nimeni care să ne asculte.</p>
            <p>— Am zis odată, n-am ce spune.</p>
            <p>— Te amăgești...</p>
            <p>— Ești mai mic la suflet decât te credeam.</p>
            <p>— Nerușinat ce ești, se răsti turcul, vei înceta odată cu insultele tale!</p>
            <p>— Ești mizerabil, mai zise Corbea, cu un accent plin de dispreț și de ură.</p>
            <p>— Ei la bine!... răcni de astă dată turcul plin de mânie.</p>
            <p>Sala se umplu de ieniceri.</p>
            <p>— Luați pe acest nenorocit și îl închideți</p>
            <p>Ienicerii îl înconjurără și erau gata să plece.</p>
            <p>— Stați, reluă pașa, mai lăsați-l! Ieșiți cu toții. Tu, Mustafa, rămâi!</p>
            <p>Toți ieșiră afară de un turc cu mnstățile răsucite, scurt și îndesat, care cu cel mai adânc respect se apropie de stăpânul său.</p>
            <p>Mustafa, îi zise pașa, ia pe acest îngâmfat de sine și îl închide în înfundătura pivniței, — până ce îți voi da noi porunci. Bagă de seamă, zăvorăște bine ușa.</p>
            <p>— Mă supun, stăpâne!... zise Mustafa, făcând o temenea până la pământ.</p>
            <p>Corbea, fără a aștepta să fie sforțat, își îndreptă pașii spre ușă, când pașa strigă:</p>
            <p>— Nu pe-acolo; — Mustafa, ieșiți pe această ușă secretă, și în sala vecină veți găsi o ușă care răspunde la spatele seraiului, pe acolo poți pătrunde în pivniță, fără să fii văzut de nimeni.</p>
            <p>Corbea era strâns legat; astfel că n-ar fi avut nicio putere împotriva iataganului lucios al lui Mustafa. Ieșind din sală, el aruncă o privire disprețuitoare asupra pașei, și urmat de conducătorul său, ieși prin ușa secretă.</p>
            <p>În cinci minute el se afla în interiorul unei subpământe întunecoase, înconjurat de patru ziduri umede și neavând nimic în jurul său decât o piatră mare acoperită cu paie, care trebuia să-i servească de culcuș.</p>
            <p>După ce Mustafa îl conduse înăuntru, îl îmbrânci în fundul sub-pământei, și ieșind puse doi drugi de fier de-a curmezișul ușii care era de stejar și închise cu lacătul singura comunicație ce avea bietul Corbea cu exteriorul. Nu avea nicio ferestruie măcar. Era închis ca într-un mormânt.</p>
            <p>Peste câteva momente, Mustafa se reîntoarse, având cu dânsul o pâine neagră și un ulcior cu apă.</p>
            <p>— Iată rezultatul încăpățânării tale, zise acesta lui Corbea rânjind printre dinți; — și depuse într-un colț pâinea și ulciorul cu apă, pe care Corbea le privi cu durere, la lumina felinarului ce purta turcul.</p>
            <p>Apoi Mustafa urmă:</p>
            <p>— Dacă cumva această locuință te înspăimântă, poți să-mi spui, pașa este bun și te poate ierta.... numai să te hotărești a-i spune...</p>
            <p>— Piei dinaintea mea!... sclav târâtor ce ești!... A! cum nu am putere să îți zdrobesc capul sub această stâncă!...</p>
            <p>— Tocmai la asta mă gândeam și eu... Dar de, ce să-i faci, când nu-i putere, vorbele tale sunt de prisos.</p>
            <p>Corbea se întoarse cu spatele la turc, și nu-i mai dete nicio ascultare. Acesta mirat de atâta tărie de caracter, nu găsi ce să-i mai spună, ci luând felinarul de jos, se depărtă, după ce încuie ușa, râzând cu hohote înăbușite, care se pierdeau din ce în ce prin întunecoasa pivniță.</p>
            <p>A doua zi, Corbea — deși nu știa dacă e ziuă sau noapte, — se simți așa de obosit încât picioarele-i abia îl mai puteau ține. Era într-adevăr în starea cea mai demnă de plâns. Cu toate acestea el nu plângea; suferea numai, dar se mândrea că s-a putut stăpâni de a nu trăda secretele Domnului său.</p>
            <p>Pașa apăru urmat de credinciosul său Mustafa și de doi ieniceri, având câte un felinar în mână și la vederea feții palide și obosite a victimei sale scoase o exclamare plină de satisfacere.</p>
            <p>— Iată-te!... nemernicule, zise turcul. Iată ce soartă știu eu să pregătesc acelora care nu mi se supun.</p>
            <p>Corbea nu zise nimic. Dar pașa urmă:</p>
            <p>Nu mă îndoiesc ca acum te-ai hotărât să vorbești!</p>
            <p>— Nu!</p>
            <p>— Nu?...</p>
            <p>— Am zis!...</p>
            <p>— Vom vedea dar!...</p>
            <p>Şi cei doi ieniceri, la un semn al pașei scoaseră de la cingătoare câte un iatagan udat în saramură și începură a lovi în sărmanul Corbea, fără a ține seamă unde loveau. Corbea suferi ca un martir toate acestea, fără a scoate decât rareori câte un gemăt sfâșietor, care ar fi înmuiat inima celui mai sălbatic om.</p>
            <p>— Destul!... zise în cele din urmă pașa. Apoi se adresă lui Corbea. Te-ai hotărât? răspunde!..</p>
            <p>— Nu!... răspunse Corbea cu lacrimile sleite pe obrajii săi.</p>
            <p>Sărmană victimă!... obrajii săi erau vineți de loviturile ștreangurilor, ochii îi erau umflați, avea o figură așa de hidoasă, încât dacă l-ar fi văzut Mărioara ar fi înnebunit de groază.</p>
            <p>— Vorbește!... răcni pașa din nou.</p>
            <p>— Niciodată, răspunse Corbea.</p>
            <p>La un nou semn cei doi ieniceri săpară o groapă adâncă aprope cât statura unui om și după ce puseră pe Corbea înăuntru, îl îngropară cu pământ până la umeri.</p>
            <p>Atunci, acești nelegiuiți începură să-l scuipe și să facă asupra-i cele mai neomenoase murdării. O!... era ceva oribil, Christ chiar suferise mai puțin ca sărmanul Corbea.</p>
            <p>El nu mai vorbea. De-abia putea să respire. Pieptul său era apăsat de țărâna în care era îngropat.</p>
            <p>După ce îl batjocoriră ca la o jumătate ceas, îl scoaseră din acel mormânt și-l întinseră, mai mult mort decât viu pe stânca ce-i servea de pat.</p>
            <p>Pașa se apropie lângă el, și-i zise:</p>
            <p>— Ei!... ce zici?... Așa e că știu să-mi răzbun?... Vei spune acum, aceea ce trebuie să știu.</p>
            <p>Corbea nu mai putea vorbi, dar o mișcare ce făcu din cap dovedea hotărârea de a nu spune nimic odată cu moartea.</p>
            <p>— Îți las un ceas să te gândești, zise pașa: când mă voi întoarce sau îmi vei spune tot ce știi, sau vei suferi și mai amar chinurile ce ți-am pregătit.</p>
            <p>Apoi urmat de Mustafa și de ieniceri, turcul ieși lăsând pe Corbea zăvorit în oribila lui sub-pământă.</p>
            <p>De-abia ajunseră la spatele seraiului, unde era intrarea secretă a pivniței, când un zgomot cadențat izbi urechile lor... Tunurile bubuiau cu îngrozire, țipete și zgomote confuze înăbușeau aerul. Semăna a fi o luptă crâncenă.</p>
            <p>Toți caută în toate părțile pe pașa, și nu puteau să-l găsească. Când el aparu la lumina zilei, câțiva ieniceri îi apărură înainte.</p>
            <p>— Înălțime, strigară ei turbați, ghiaurii au dat asalt cetății și sunt aproape să învingă.</p>
            <p>— Ce?... răcni turcul, e peste putință. Puterile lor sunt sleite prin lupta de deunăzi ca să mai încerce noi asalturi. O fi vreo încăierare neînsemnătoare.</p>
            <p>— Nu slăvite stăpâne, ascultă, lupta e grozavă; porțile cetății sunt aproape să fie sfărâmate.</p>
            <p>Într-adevăr, zgomotul era înfricoșător și pașa își ascuți urechea. De astă-dată se încredință de pericol și alergă în mijloul luptătorilor săi.</p>
            <p>La sosirea lui, Turcii mai prinseră curaj, și o luptă mai grozavă se încinse...</p>
            <p>Dar, după un ceas, Românii întrau triumfători în Silistra, și Domnul Mihai, puse de arestară pe toate căpeteniile cetății.</p>
            <p>După ce se asigură de orice întâmplare neprevăzută, soldații pătrunseră prin toate casele, și fără a face masacruri, cum ar fi făcut poate Turcii într-o asemenea victorie, trăiră și chefuiră din bunurile Turcilor învinși. Tot ce nu putea să le oprească severitatea și disciplina lui Mihai, era prădarea frumoaselor cadâne. După atâtea suferințe, bieții soldați trebuiau să se mai îndeletnicească și ei puțin pe fragedele sânuri ale voluptoaselor turcoaice.</p>
            <p>Căpitanii, având în mijlocul lor pe Mihai, se ospătară împărătește, și care mai de care se sileau a ridica toasturi în onoarea izbândei,</p>
            <p>Se întrebau unii pe alții despre soarta lui Corbea; dar când aflară că toți prizonierii fuseseră omorâți, nu se mai îndoiră și de nenorocita pierdere a acestui brav căpitan.</p>
            <p>Într-un cuvânt, astfel erau petrecerile și părerile de rău ale Românilor, după ce cuprinseră Silistra.</p>
         </div>
         <div type="chapter" n="18">
            <head>XVIII</head>
            <p>Să vedem acum, ce făcuse Mărioara în timpul cât Corbea lipsea la război. Știm că din ziua în care plecase iubitul ei, reușise a aduce pe muma sa de la mănăstire, ca să locuiască împreună. Astfel avea o inimă de mumă, la bunătatea căreia să-și îndulcească suferințele. Îi lipsea însă acea inimă iubitoare la ale cărei dulce accente să-și dezvelească adâncul inimii sale, la ale cărei priviri să se arunce în brațele cele mai inocente fericiri. Lipsea Corbea!.... și pentru Mărioara toată lumea devenise un haos fără margini, un gol care nu conținea decât lașități și mizerii. Suferea, sărmana Mărioara, căci iubea cu înfocare pe acela care demult timp lipsea de lângă dânsa; plângea, căci nu mai avea putere să-și înece suferința: dorea, căci nimeni nu răspundea iubirii sale înflăcărate: Corbea plecase, și ea-l dorea atât de mult, încât tot timpul și-l petrecea gândindu-se la dânsul.</p>
            <p>Unica ei mângâiere era înștiințările ce-i trimitea Corbea, ori de câte ori ajungea undeva pe câmpul de luptă. El o vestea de sănătatea lui sau de izbânzile ce frații săi săvârșiau.</p>
            <p>Îndată însă ce Corbea fu prins, ea nu mai primi nicio veste și aceasta o neliniști foarte mult. Neliniștea-i creștea cu cât trecea timpul.</p>
            <p>O, Doamne!... cugetă că nu cumva e mort?...</p>
            <p>Și la această cugetare, ochii i se umplură de lacrimi și începu să plângă cu hohot.</p>
            <p>Muma ei văzând disperarea ce-o cuprinsese, făcu toate putincioasele spre a o încredința, că presupunerile sale sunt nefondate. Dar Mărioara rămase nemângâiată.</p>
            <p>În sfârșit, ea se hotărî să plece pe câmpul de luptă să dea de urmele iubitului ei. Spre acest scop, ea, cu multă greutate hotărî pe muma sa s-o însoțească: și într-o dimineață porni spre Rusciuc, ca de acolo mergând pe urma Românilor să-i ajungă la ultima lor poposire. Din Rusciuc un ofițer românesc se oferi să le conducă până la Silistra și spre acest scop porniră împreună. Către seară ajunseră aproape de un sat, care se numea pe-atunci Gorsco-Selo. Nu se opriră însă aici, căci voiră să meargă mai repede. Trecuseră dar de Gorsco-Selo și erau pe drum. Nu departe se zărea o pădure.</p>
            <p>Să-i lăsăm în drumul lor, și să mergem înaintea lor în mijlocul acelei păduri, ca să le servim de avantgardă.</p>
            <p>În mijlocul acelei păduri, înconjorată de arbori stufoși se ascundea o umilă căsuță. Pe din afară părea o locuință curățică și lăsa a se înțelege că acolo locuiesc oameni buni la suflet, dar că sărăcia sau poate cruzimea turcilor îi făcuse să trăiască în mijlocul pădurii. În dosul casei, era o frumoasă grădină, frumoasă negreșit în timpul verii; căci în momentul în care o vedem de și iarnă, brazdele ei regulate, pomii așezați la rând lăsau a se vedea că era cultivată cu multă îngrijire. Înaintea casei ieșise o tânără fată. Ea avea ochi negri, fața-i era zâmbitoare și arunca grăunțe păsărilor domestice, care se adunaseră grămadă împrejurul ei. Înfățișarea fetei arată cea mai deplină sănătate; părul ei în lungi coade de abanos, atârnau pe umerii săi ca doi șerpi. Era îmbrăcată în costum țărănesc, ea era dar, creștină. Ea se numea Gherghina și era fiică de bulgar. În vârsta de cinci ani ea fusese în Rusia cu tatăl și cu muma ei prigoniți find de cruzimea turcilor. Peste câțiva ani tatăl său se reîntoarse cu familia sa din nou în vechiul lor locaș; căci răutățile turcești mai încetaseră. Gherghina de abia mai ținea minte calamitățile acelor timpuri, dar de câte ori își amintea, oricât de slabă i-ar fi fost amintirea, nu putea să nu se îngrozească. Afară de acestea, suferințele ce mai încercase în tot timpul vieții sale, îi mai întăriseră inima.</p>
            <p>Ea cunoștea foarte bine localitățile în care trăia și deseori le străbătea singură, în timpul verii ca și în timpul iernii, fie pentru a culege flori și fructe, fie pentru a aduna uscături cu care făcea focul la rusticul cămin al locuinței lor.</p>
            <p>Până la vârsta de 7 ani, trăiseră moșul și bunica sa; ea fusese bucuria bătrâneților lor. Bieții bătrâni fuseseră oameni buni și onești; dar ei deveneau și mai buni și mai blânzi, când aveauu lângă sine pe mica Ghergina. De câte ori ieșea undeva să se joace, bătrânii deveneau îngrijiți, începeau să socotească timpul cât trebuia să întârzie, și cu nerăbdare o așteptau la fiece minut. Când Gherghina era cu ei, nu puteau să-și vadă nici de lucru, atât de mult o dezmierdau și o giugiuleau. Când se întorcea de la jocurile ei copilărești, ei o așteptau pe prispa casei și cum o zărea de departe începeau să strige: Gherghinițo!... Puișorule!... Și Gherghina, ca un cățeluș răsfățat, da fuga și se arunca în brațele lor, sărutându-le mâinile și obrajii.</p>
            <p>În momentul în care vorbim ea era fată mare și da grăunțe păsărilor.</p>
            <p>Ea simțea o nespusă plăcere văzând găinile la număr foarte mare, înconjurând câțiva cocoși de rasă, ciocnind cu o mare poftă grăunțele ce li se aruncase; mai cu deosebire iubea să-și hrănească bibilicile și curcanii cu moțul roșu care se certau și se băteau, care mai de care să ajungă mai aproape de stăpâna lor. Cât despre gâște, ea nu putea să le sufere. Erau așa de obraznice încât uneori o apucau cu ciocurile de poala rochiei, sâsâind într-una. Ba încă un neobrăzat gâscan se cocoțase pe o putină cu varză, și de-acolo îți băgase ciocul tocmai în copăița din care Gherghina scârlea grăunțele. Când Gherghina băgă de seamă cutezarea gâscanului, acesta vrând să fugă, căzu drept în putina cu varză. Din norocirea lui însă, varza avea puțină zeamă. Gherghina grăbindu-se, îl scoase din putină scăpându-l de pericolul de a se îneca acolo. Şi apucându-l de cioc, începu să râdă cu hohot și apoi îl aruncă în mijlocul păsărilor, care văzându-l scăldat ca un șoarec începură să-l bată cu ciocurile; iar mai departe, un porc mirosindu-i a varză se repezi după gâscan; era cât pe-aci să-l mănânce ca pe niște foi de varză; dar Gherghina îl scăpă și de astă dată!</p>
            <p>În același moment poarta curții se deschise și apăru un bătrân înalt și plin de vigoare încă: avea pe spinare un cojoc de piele de oaie, lung până la genunchi; în cap purta o mare căciulă neagră, iar în picioare o pereche de cioareci albi în formă de șalvari. Un păr cărunt îi atârna pe umeri; o barbă albă îi acoperea pieptul; fața-i era încă plină de acea frăgezime, care se mai păstrează de unii bătrâni, care duc o viață regulată și nebrăzdată de vicii.</p>
            <p>Gherghina, cum îl zări, puse jos copaița cu grăunțe, pradă lăcomiei păsărilor și ieși întru întâmpinarea respectabilului bătrân.</p>
            <p>— Bine-ai venit tătucă, zise ea, căci acesta era într-adevăr tatăl său și îl sărută pe obraz.</p>
            <p>— Bine te-am găsit, copilașul meu!.... Şi zicând acestea începu a o săruta și o mângâia pe obraz ca și cum ar fi fost un copilaș.</p>
            <p>— Unde-i mă-ta!... întrebă bătrânul, îndreptându-se spre casă.</p>
            <p>— Lucrează, tătucă; îți coase sucmanul. Bătrânul intrase deja în casă și zise:</p>
            <p>— Bună vremea nevastă!...</p>
            <p>— Bine-ai venit unchiaș, zise bătrâna mumă a Gherghinei, ducându-se spre el și lăsându-l a o săruta pe frunte.</p>
            <p>Nenciu, așa se chema bătrânul, de trei zile plecase după afacerile lui și acum întors în mijlocul familiei lui, era vesel și binevoitor. El se așează pe o laviță, lângă peretele casei, scoase de la brâu o lulea, o umplu cu tutun dintr-o bășică de bou, care-i servea de tabachere, și apropiindu-se de cămin puse deasupra un tăciune și trase cu sete fumul tare al lulelei. După ce trase de câteva ori, Nenciu întinse luleaua femeii sale, care după ce fumă de vreo două ori, întinse la rândul său luleaua fiicei sale. Gherghina fumă tot restul lulelei și după ce o scutură bine, o dete tatălui său, care o șterse de pulpana sucmanului său și o puse într-o pungă formată din bășică de bou.</p>
            <p>Acesta era un obicei foarte ciudat în casa lui Nenciu; dar el se repeta mai întotdeauna.</p>
            <p>După aceea, Gherghina ieși în curte, închise păsările în coteț și îngriji de celelalte trebi. Când termină afară, intră în casă ca împreună cu muma sa să pregătească de cină. O oală de pământ fierbea în clocote plină cu păsat. Bătrâna Velca, așa se chema muma Gherghinei, răsturnă oala cu păsat într-o strachină mare și o puse pe o masă de lemn cu picioarele scurte.</p>
            <p>Gherghina ajută mumei sale, și dupe ce puse pe masă trei talere de lemn și câteva bețe în formă de furculițe, luă cuțitul de la cingătoarea bătrânului și tăie în bucăți o fiertură de pește sărat. De băutură puseră o ulcică cu rachiu fiert și îndulcit cu miere.</p>
            <p>— Cina e gata, bădiță, zise Velca, punând pe masă un opaiț cu său.</p>
            <p>Se așezară cu toții la masă și înainte de a începe să mănânce, Nenciu, rupse o bucățică din peștele sărat, aruncă puțin din păsat și vărsă câteva picături din rachiul îndulcit.</p>
            <p>— Pentru sufletul morților! zise el.</p>
            <p>După aceea câteșitrei începură să mănânce ca niște flămânzi; după ce își scoaseră în farfuriile de lemn, din modestele lor bucate; din când în când ridica la gură și ulcica cu rachiu îndulcit cu miere.</p>
            <p>Cina se terminase, când se auziră la poartă câteva lovituri puternice. Bătrânul cu mult sânge rece se sculă și ieși în curte; se apropie de poartă, puse mâna pe clanță și întrebă:</p>
            <p>— Cine este?...</p>
            <p>— De ai noștri, deschide moșule, se auzi zicându-se de afară. În același moment două voci râdeau cu hohot și bătăile în poartă crescură.</p>
            <p>Bătrânul trase clanța, și imediat intrară în curte doi militari, care după îmbracăminte păreau a fi Români. Într-adevăr așa și era: acești doi ostași se înscriseră în rândurile lui Mihai, după ce el trecuse Dunărea cu ai săi;—erau Români din Dobrogea. Ei intrară în casă cu atâta zgomot ca și cum ar fi intrat în propria lor locuință. Bătrânul Nenciu, cunoștea pe unul din ei, căci oarecând îl mai găzduise; pe cel de-al doilea nu îl văzuse niciodată.</p>
            <p>— Credeam că n-o să ne mai deschizi, bade Nenciule, zise cel cunoscut, înalt, chipos și plin de vigoare.</p>
            <p>— Dacă nu ne-ai fi deschis, sfărâmam poarta; nici nu puteam să facem într-alt fel cu niște câini ca voi, mormăi celălalt militar, ciupit de vărsat, și negru ca un țigan, după ce aruncă o lungă ochiadă frumoasei Gherghine.</p>
            <p>Bătrânul se făcu că n-auzise aste cuvinte amenințătoare, și cu multă bunăvoință îi pofti să șeadă. Militarii șezură, dar cel ciupit nu-și mai ridică ochii de la Gherghina, care după cum se părea, era singura pricină a venirii lor.</p>
            <p>Nenciu aprinse luleaua și o întinse necunoscutului zicându-i:</p>
            <p>— Bine-ai venit în casa noastră, voinice.</p>
            <p>Dar el respinse cu dispreț luleaua bătrânului și se răsti:</p>
            <p>— Nu ne trebuie nouă lulele din gura voastră; dă-ne mai bine rachiu de băut!...</p>
            <p>Nenciu cu mândrie se retrase din fața necuviinciosului musafir și întinse luleaua celuilalt; acesta fumă de câteva ori și o dete iar bâtrânului.</p>
            <p>— Nevastă, zise Nenciu Velkei, dă voinicilor rachiu și ceva de-ale mâncării, și apoi șezu pe laviță, fumând mai mult ca întotdeauna din lulaeua sa și aruncând din când în când asupra necunoscutului câte o privire furișă.</p>
            <p>Văzuse el multe oștiri și românești și turcești și tot felul de oameni răi, dar ca în acea seară nu simțise spaima în sufletul său. Cu cât se uita</p>
            <p>asculte vorbele lui Nenciu. Dar peste un minut îi zise:</p>
            <p>— Bătrâne!... Nu te amesteca acolo unde nu-ți fierbe oala. Mie îmi place fie-ta; eu vorbesc cu dânsa, nu cu tine!... dacă ți-am venit în casă, am făcut-o numai pentru ea!... M-ai înțeles?... Dacă nu îți vei băga mințile în cap te-apuc de alba-ți barbă și te arunc afară cu ușă cu tot!..</p>
            <p>Bietul bătrân se sculă după laviță și cu o privire plină de mândrie privi drept în față pe Marin beat și îndârjit cum îl făcuse rachiul.</p>
            <p>— În adevăr, zise bătrânul, ai fost mai rău la suflet decât te credeam. Astfel trebuie să îmi vorbești, după ce te-am primit în casa mea? Dacă nu te-aș fi cunoscut, aș fi făcut același fapt cu care tu mă ameninți acum..... Haide!... Ieșiți din casa mea, și mergeți cu D-zeu! Lăsați-mă în odihna bătrâneților mele!</p>
            <p>— A!... câine afurisit!... răcni Marin ca un taur și se aruncă la gâtul sărmanului bătrân.</p>
            <p>Istrati însă reuși să descleșteze ghiarele tovarășului său din gâtul bătrânului și îl făcu să șeadă jos, după ce se mai liniști puțin.</p>
            <p>Nenciu turbat de mânie, voi să se repeadă la Marin să-l sfâșie; dar Gherghina cu o mare repeziciune se puse între tatăl ei și soldat.</p>
            <p>— Liniștește-te, taică, se rugă ea cu lăcrimile în ochi, nu vezi că sunt beți. Să nu-ți facă vreun rău... Nu vezi ce oameni fără inimă sunt?...</p>
            <p>— Lasă-i în plata lui Dumnezeu, urmă a zice și bătrâna, care până acum ascultase cu multă răbdare; ăști oameni te pot omorî... Ia uită-te ce ochi de tâlhar. Parcă sunt fiare sălbatice!</p>
            <p>Într-adevăr, Marin era înfuriat... privirile lui erau ațintite cu mânie asupra bătrânului; din mijlocul acelei furii scoase un răcnet înăbușit și apoi se repezi la oala cu rachiu și o goli până în fund...</p>
            <p>— Ai noroc cu tovarășul meu, care nu mă lasă să te sugrum!... Altfel ți-aș fi sucit gâtul ca la o vrabie.</p>
            <p>— Vino-ți în fire, bătrânule, zise Istrati lui Nenciu, noi vom pleca; am băut cât ne-a trebuit... și iac-așa!... acum putem merge.</p>
            <p>Nenciu, se așeză din nou pe laviță, și căută să se mai liniștească, ștergându-și fruntea de nădușeală.</p>
            <p>Gherghina se retrase într-un colț al casei așteptând, cu nerăbdare, să plece răutăcioșii oaspeți; bătrâna Velca se-așezase lângă vatră și număra cu spaimă bătăile inimii sale.</p>
            <p>În cele din urmă cei doi soldați își luară mantalele și se pregătiră a pleca. Marin cu ochii înflăcărați se îndreptă spre Gherghina.</p>
            <p>— Noapte bună puișorule, mormăi el cu glasul lui de bețiv și fără de rușine apucase pe Gherghina de mijloc voind să o sărute.</p>
            <p>Gherghina se smuci cu putere din brațele lui și silindu-se a scăpa de neomeniile acestui oaspete, strigă:</p>
            <p>— Taică, nu mă lăsa.</p>
            <p>Bătrânul ca o fiară sălbatică sări de pe lavița pe care se liniștise, se puse între fiica sa și Marin și apucând de umeri pe nerușinat, îl îmbrânci de cealaltă parte a casei. Privirea bătrânului era înfiorătoare, ochii erau tulburați, buzele îi tremurau și se acoperiseră cu spumă.</p>
            <p>Nu mai era bătrânul de mai înainte liniștit și răbdător, nu mai era acel primitor a unor astfel de oaspeți nelegiuiți; întreaga sa ființă se transformase într-o fiară sălbatică care muge și sfâșie pentru a-și apăra puii.</p>
            <p>Muma văzând nenorocirea ce-i amenința voi să sară în ajutorul bărbatului său: dar ea nu avea putere, mintea i se tulbură și căzu jos leșinată.</p>
            <p>Istrati văzând acele ce se întâmplau profită de ocazie, și se repezi pe la spatele bătrânului și luă în brațe pe Gherhina, care tremura și se zbătea în brațele mizerabilului soldat</p>
            <p>Marin susprins și amețit întru câteva de înfuriatul bătrân, se repezi la un topor ce se găsea după ușă și mai înfuriat ca totdeauna îl ridică asupra bătrânului.</p>
            <p>Gherghina înspăimântată scoase un țipăt de disperare și se aruncă între tatăl său și ucigaș. Ea voia să primească lovitura ca să scape pe tatăl său de la moarte; dar era prea târziu. Șiroaie de sânge curgeau pe obrajii sărmanului bătrân, un răcnet se auzi din pieptul lui zdrobit și corpul său căzu jos fără putere. Gherghina în plânsete sfâșietoare se aruncă pe cadavrul tatălui său.</p>
            <p>Îl chema mereu pe nume și cu poala sucmanului său îi ștergea obrajii de sânge. Ea plângea, își smulgea părul și nu știa cum să-l ajute. Căta să afle dacă mai trăiește sau e mort. Dar ochii lui se închiseseră, fălcile i se încleștară și când Gherghina îi ridică capul între mâinile sale, el recăzu ca o bucată de plumb.</p>
            <p>Marin, cu o privire rătăcită se uită când la victima sa, când la toporul plin de sânge, dar ochii săi oprindu-se și asupra fecioarei, fruntea sa se lumină ca și cum nu s-ar fi întâmplat nimic. Istrate luă pe ucigaș de mână, îl trase la o parte și-i zise;</p>
            <p>— Ai omorât pe acest bâtrân, trebuie se ascundem urmele crimei tale; altfel suntem pierduți.</p>
            <p>Marin tresări și mintea lui abătută și tulburată de rachiu începu să cugete la ceea ce făptuise.</p>
            <p>Acum nu mai era beat, ci plin de groază, de-abia cuteza că arunce câte-o privire spre acel cadavru neînsuflețit. Se gândi la crimă ca și la pedeapsa cu care ar putea fi răsplătită, și prin mintea lui trecu ideea de a fugi.</p>
            <p>— Trebuie să ștergem toate urmele, reluă Istrate, șoptindu-i la ureche.</p>
            <p>— Adevărul, trebuie să ștergem toate urmele, îngână Marin cu voce tremurătoare, dar cum să ascundem aceste urme care îngrozesc?</p>
            <p>— Iată cum, răspunse Istrati pe șopțite:</p>
            <p>Să-i legăm unul de altul, să închidem ușile bine, să dăm foc casei și ea va arde fără să lase cea mai mică urmă.</p>
            <p>Marin se îngrozi din nou la această nouă crimă; el nu se aștepta niciodată la astfel de propunere din partea tovarășului său. Deocamdată el nu voi să primească acestă propunere și mărturisi că propunerea lui este de a se preda singur în mâna justiției! dar frica spânzurătoarei sau a unei morți teribile îl făcu să renunțe la această idee și să se încline către aceea a tovarășului său. Cu alte cuvinte, pe lângă o victimă, să mai sacrifice încă două pe altarul nelegiuirii lor.</p>
            <p>— Prea bine, zise el vom face ceea ce crezi tu de cuviință.</p>
            <p>cul casei unde ardea cu vâlvori focul aprins de cei doi omorâtori, și cu pericolul de a-și frige mâinile, le întinse deasupra flăcărilor, ca ele să arză frighia cu care era legată și astfel să poată scăpa pe fiica sa. Peste câteva minute, casa se umplu de un miros de friptură, căci într-adevăr mâinile Velkei, până să se consume frânghia suferiră o friptură din cele mai grozave. Același lucru făcu și cu picioarele, dar ele nu suferiră mult, căci se dezlegară mai repede... După ce sărmana mumă se văzu dezlegată, se târî cu toate forțele ce-i mai remăseseră până la copila sa, care zăcea întinsă pe pământ și cu ajutorul mâinilor și a dinților reuși a o dezlega.</p>
            <p>— Acum fugi copila mea, pleacă de-aici până e vreme...</p>
            <p>— Dar d-ta, mamă? zise fata abia vorbind.</p>
            <p>— Eu?... Eu nu mai pot să trăiesc... n-am putere să trăiesc... Şi sărmana femeie abia mai putea vorbi.</p>
            <p>— Mamă!... strigă cu disperare Gherghina.</p>
            <p>— Pleacă!... Mergi... de...nunță... pe omorâtorii ta... tă... lui tău.</p>
            <p>Abia putu să pronunțe aceste cuvinte și bătrâna Velka, căzu fără simțire lăngă bărbatul său.</p>
            <p>Gherghina rămase singură, văzându-se fără părinți, fără casă, fără niciun sprijin, nu cugetă pentru un moment decât la răzbunare... la o cumplită răzbunare. De aceea, ea se târî pe pământ până ce ajunse la ușa de ieșire. Acolo trase un cârlig ce se afla sub ușă, și care deschidea ambele canaturi, reuși să iasă afară. După ce respiră câteva minute aerul curat, o porni prin pădure cu pași grăbiți, uitându-se prin prejur cu mare luare aminte, de teamă ca nu cumva să fie surprinsă de ucigătorii părinților săi. În urma ei, casa se acoperise cu flăcări și Gherghina se despărțea pentru totdeauna de părinții ei și de locașul în care crescuse.</p>
            <p>Ajunsese spre mijlocul pădurii, când auzi înaintea sa niște pași cadențați și mai multe voci care convorbeau împreună. Crezu că sunt cei doi ucigași. Inima-i începu să bată mai tare. Frica o cuprinse așa de grozav încât încremeni în loc, fără să poată merge nici înainte, nici înapoi. Peste un minut își readună puterile și apucând printre arborii din dreapta se piti în dosul unui copac scorburos și își ascuți urechile să afle de unde venea zgomotul. Spre marea ei îngrozire, zgomotul în loc să descrească el creștea din ce în ce și se apropia mereu. Atunci biata fată își făcu semnul crucii și se lăsă în voia lui Dumnezeu. Privirile-i însă erau îndreptate spre partea unde se auzeau acei pași. Când se apropie zgomotul, ea auzi două voci de femei și o voce de bărbat, care nu semăna câtuși de puțin cu acele ale ucigașilor. Bucuria se întipări pe obrajii ei, și la orice întâmplare se hotărî să iasă în calea acelor călători și să le ceară ajutor.</p>
            <p>— Oameni buni, le zise ea, aveți milă de mine, scăpați-mă.. sunt o nenorocită...</p>
            <p>— Cine ești tu? întreabă ofițerul care conducea pe Mărioara și pe muma ei; căci ne aducem aminte de dânșii cum dorind să ajungă mai repede în Silistra, treceau prin acea pădure în toiul nopții.</p>
            <p>— Sunt o nenorocită, urmă Gherghina, părinții mei au fost uciși și casa noastră, care se află în crângul vecin, a fost arsă de doi oameni nelegiuiți, doi soldați din oștirea românească, cărora le-am dat ospitalitate și ei ne-au bajocorit, ucigând în urmă pe părinții mei!</p>
            <p>— Şi unde vă este casa?... întrebă din nou ofițerul.</p>
            <p>— La o mică distanță de aici.</p>
            <p>— Sărmana copilă! mumură Mărioara.</p>
            <p>— Bine fetico, zise ofițerul, vino cu noi, poate mai este încă vreme de scăpare, să mergem spre casa voastră...</p>
            <p>— Casa ne este chiar în drum, vom trece pe acolo; dar e prea târziu; mama și tata sunt morți, iar casa a ars împreună cu ei.</p>
            <p>— Şi cine sunt acei soldați?</p>
            <p>— Nu știu cum îi cheamă.</p>
            <p>— Dar, dacă i-ai vedea, ai putea să-i cunoști? Da!...</p>
            <p>— Bine atunci!... Îi vom descoperi. Acum haide cu noi... Fii pe pace, nu vei avea să te mai temi de nimic.</p>
            <p>— Ofițerul, Mărioara și muma se arau călări. — Gherghina fu ridicată de ofițer pe spatele șelei calului său, și cu toții porniră încet pe drum. Ei nu se mai opriră la casa Gherghinei; căci nu mai aveau ce căta; ea se prefăcu în cenușă. În zori de ziuă trecuseră pădurea și se opriră într-un loc unde se afla o parte din oștirea românească. Negreșit că acei doi soldați trebuiau să facă parte din acel corp. Ofițerul avu grijă, când intră, ca Cherghina să nu fie văzută de nici unul dintre soldați. Cum poposiră, el denunță faptul comandantului acelui corp și acesta chemă la fa-</p>
            <p>— Iertare!.... iertare!.... se rugară cei doi soldați.</p>
            <p>— Niciun cuvânt!... Luați-i!...</p>
            <p>Peste o oră, două cadavre erau înfipte în țeapă la marginea satului, unde se adunaseră toți sătenii cum și mare parte din soldați ca să privească.</p>
            <p>— Dumnezeu să-i ierte, ziceau unii.</p>
            <p>— Așa le trebuie! ziceau alții. Să fie spre învățare de minte.</p>
            <p>— Erau beți! ziceau mulți,</p>
            <p>— Daca au fost beți, de ce nu s-au ucis pe ei!.. replica o altă parte de privitori.</p>
         </div>
         <div type="chapter" n="18">
            <head>XVIII</head>
            <p>Dar să lăsăm pe cei doi soldați omorâtori să-și dea ultima suflare în țeapa îngrozitoare și să revenim la victima lor rămasă în viață, la Gherghina, care nu mai știa cum să mulțumească ofițerului și celor două femei ce-l însoțeau.</p>
            <p>— Mărioara, văzând marea nenorocire a Gherghinei, că este orfană și fără de niciun sprijin în lume, îi propuse să meargă cu ea, făgăduind c-o va avea ca o tovarășă a sa, ca pe o prietenă de nenorociri.</p>
            <p>Gherghina primi bucuros, și chiar în acea zi plecară împreună spre Silistra, unde Mărioara ardea de nerăbdare să afle de Corbea.</p>
            <p>În fine, după o lungă călătorie ajunseră în Silistra și primul lucru ce făcu Mărioara însoțită de ofițerul care o condusese, era să se ducă înaintea Domnului Mihai și să-i ceară grație a cerceta de Corbea. Negreșit că ea ajungând în Silistra, aflase că el fusese prins și că la luarea cetății nu s-a găsit nici printre prizonieri, nici printre morți. Cu toată durerea și disperarea ei, Mărioara tot mai avea o rază de speranță.</p>
            <p>— Nu! cugeta ea, el nu e mort! Nu se poate să fie mort!...</p>
            <p>Sărmane ființe iubitoare!... Pentru ele totul e imposibil Chiar când viața își dă ultima suflare, când corpul devine rece și nesimțitor, lor tot li se mai pare că inima bate, că se mișcă, în fine speranța lor nu poate fi înghețată nici chiar de frigul morții.</p>
            <p>Așa era și Mărioara. Ea mersese la Mihai, să îi ceară grația, a descoperi urmele lui Corbea. Acesta îi acordă toate drepturile de a face orice va ști sa-i dea de urme. Spre acest scop, Domnul însărcină pe căpitanul Sburlea să o ajute oriunde va cere trebuința.</p>
            <p>Cercetară cu de-a amănuntul în toate părțile, dar nu descoperiră decât, prin torturi de la ianicerii prinși, cum că Corbea fusese introdus în cabinetul Pașei, dar că de acolo nu-l văzură ieșind nici viu, nici mort.</p>
            <p>— O idee trecu prin mintea căpitanului Sburlea, și el zise Marioarei:</p>
            <p>— Dacă n-o fi mort, apoi trebuie să fie închis undeva în seraiul pașei.</p>
            <p>— Așa-mi închipuiesc și eu, zise Mărioara, cu fața înseninată.</p>
            <p>Dar de trei zile, de când am intrat în Silistra, el va fi murit de foame și de sete; cine ar fi putut bănui.</p>
            <p>Ochii Mărioarei se umplură de lacrimi, căci ea cugeta un moment cu seriozitate și-și închipui că speranțele ei nu vor fi decât visuri. Cu toate acestea ea avea încă curaj.</p>
            <p>— Să căutăm, zise ea, să căutăm în seraiul Turcului.</p>
            <p>În timp de 2 ceasuri, nu rămăsese loc necăutat, ascunzătoare nedibuită. Dar în van!... Corbea nu se găsea nicăieri. Numai pivnița rămăsese necăutată: dar aici nu aveau nevoie să mai intre; căci soldații români intraseră de multe ori, ca să se proslăvească de vinurile delicioase ale Pașalei și nu găsiră nicio urmă de a lui Corbea.</p>
            <p>Cu toate acestea, o ultimă încercare nu era nefolositoare. Mărioara, însoțită de căpitanul Sburlea și de mai mulți soldați, pătrunse până în fundul pivniței. Ei examinau cu luare aminte toate colțurile, toate locurile când Mărioara scoase un țipăt sfâșietor, în urma căruia pronunță aceste cuvinte:</p>
            <p>— Aici este!... Oh! Doamne!... aici este!... Auziți-l cum geme!</p>
            <p>Toți se strânseră în jurul Mărioarei. Deocamdată crezură că a înnebunit, dar în locul unde se oprise Mărioara, văzură o ușă practicată în zid și două fiare puse de-a curmezișul acelei uși; iar în dosul ei se auzeau niște gemete înăbușite. Într-o clipă, sfărâmară acea ușă, și când pătrunseră înăuntru, văzură la lumina felinarelor, pe bietul Corbea întins la pământ și mușcând țărâna cu disperare, mai mult mort decât viu.</p>
            <p>El trăise acolo trei zile fără apă, și gâtul i se arsese de sete. Când intrară acei care erau să-l scape de la moarte, el nici nu putea să-l simță! nu mai avea cunoștință de nimic.</p>
            <p>Mărioara se aruncă pe corpu-i și începu a-l striga pe nume, vărsând șiroaie de lacrimi și plângând cu hohot. El însă era o ființă mai mult aproape de mormânt.</p>
            <p>Îl ridicară din acea sub-pământă și grație unei îngrijiri deosebite, Corbea tocmai a doua zi își veni în fire și începu să recunoască pe aceea care-i vorbeau.</p>
            <p>Mihai însuși veni la palatul sărmanului Corbea ca să-l vadă și să-i întindă mâna, arătându-i bucuria ce simțea pentru scăparea lui.</p>
            <p>Pe vremea aceea, Vodă era părintele ostașilor săi. Iubirea lui era din inimă, iar nu conținută în discursuri, ticluite de cine știe cine.</p>
            <p>Numai Mărioara, din momentul când trebuia s-o cunoască se ascunse de Corbea. De ce? Toți o sfătuiseră, că la vindecarea lui, să nu i se arate deodată ca să nu-i facă o prea mare bucurie, fapt care l-ar înnebuni sau chiar omorî. De aceea, găsiseră cu toții mai prudent, ca să-l prepare mai întâi și pe urmă să se vadă cu Mărioara.</p>
            <p>Când totul fu gata și când Mărioara se arătă, ei se strânseră în brațe, plânseră ca doi copii, și nu se dezlipiră unul de la pieptul altuia decât după un lung timp, după ce inimile lor bătură îndestul și ochii lor vărsară destule lacrimi de bucurie.</p>
            <p>Erau fericiți frumoșii tinerii, dar cu câte sacrificii, cu câte suferințe, nu-și regăsiră ei fericirea. Cu toate acestea, ei se încredințară, că nimic nu-i va mai despărți. Aveau drept apărător pe Domnul țării, drept speranță o fericire nesfărșită; iar drept credință aveau iubirea lor curată și păstrată cu prețul cel mai scump, cu expunerea vieții.</p>
            <p>Când războiul lui Mihai cu Turcii fu terminat, oastea românească se întoarse în țară, și Corbea cu Mărioara se stabili în București unde duseră o viață dulce și neturburată. Muma Mărioarei era geniul bun, care veghea întotdeauna asupra lor; Gherghina devenise cea mai bună și cea mai devotată prietenă a Mărioarei, căci ea fusese luată de femeia lui Corbea, întocmai ca o adevărată soră. Nu mult după aceea, veni și muma lui Corbea, bătrâna Vochița să se împărtășească la fericirea acestor copii. Ea însă nu locui cu dânșii în oraș, nu voise să stea decât la țară; dar din când în când, și foarte arareori, venea să-i vadă și să se bucure de norocirea lor.</p>
            <p>De atunci trăiră tot restul vieții lor într-o iubire continuă, femeia făcând fapte bune și caritabile față cu semenii săi; iar bărbatul servindu-și țara ca un adevărat fiu.</p>
         </div>
         <trailer>FINE</trailer>
      </body>
