<body>
<p>EPISOADE DIN ISTORIA INDEPENDENȚEI ROMÂNIEI</p>
<p>PENEȘ CURCANUL</p>
<p>NUVELĂ ORIGINALĂ</p>
<p>Compusă de</p>
<p>N. D. POPESCU</p>
<p>EDIȚIA a II-a</p>
<p>Ilustrată cu două gravuri</p>
<p>BUCUREȘTI</p>
<p>EDITURA LIBRĂRIEI H. STEINBERG</p>
<p>7 - CALEA RAHOVEI - 7</p>
<p>1892</p>
<p>Pe prispa casei</p>
<p>Într-o seară de vară, pe când soarele scăpăta după un nor de purpură, pe când vacile se în torceau mugind cu ugerele doldora, dând fuga spre coșare, unde le așteptau viței înfometați, și pe când cumpenele puțurilor scârțâiau voios, spre a umple jghiaburile năpădite de vitele însetate, dintr-o casă de sat ieșiau trei moșnegi cuvioși la față și arătoși la înfățișare, susținând de umere un flăcăiandru chipeș și voios, plin de viață și sănătate, cu brațele zdravene și partea de sus a corpului întreagă și voinică, dar care umbla în picioare de lemn.</p>
<p>Moșnegii înnălbiți de zile, ei care văzuse multe și pățise multe se purtau cu acest tânăr olog cu un fel de respect și venerație, ca cum ar fi recunoscut în el pe mai marele lor, pe o ființă căreia datorau multă recunoștință. Ologul însă parcă nu băga în seamă aceste semne de respect, nici nu vrea să primească de la niște uncheși atât de venerabili ajutorul ce îi dau, căci dânsul nu se lăsa deloc pe umerii lor, ci mergea pe picioroangele lui întocmai ca cum s-ar mai fi bucurat de picioarele lui de voinic.</p>
<p>Îndată ce ieșiră din tinda casei, gazda, o haitoașă de femeie, tânără, frumușică și numai inimă în ea, trecu iute pe lângă el și le așternu pe prispă un zăblău gros și peste zăblău o velință cu flori alese, pe care se așezară în isichie cei trei moșnegi și tânărul cel olog.</p>
<p>După ce se întinse bine pe velință cu picioarele lăsate de la genuchi pe marginea prispei în jos, unchiașii și ologul absorbiră cu nesați boarea cea răcoroasă cu care înfrăgezea; aerul un vânticel de seară și rămase câtva timp în extaz, admirând frumusețea panoramei ce se desfășura înaintea ochilor lor.</p>
<p>Într-adevăr era vrednică de admirat priveliștea naturii într-acea parte de loc. Satul era situat pe o coastă înverzită de neprecurmate livezi de pomi roditori, casa, pe prispa cărora sta ologul și cei trei moșnegi, era așezată pe o râpă înaltă ce domina lunca frumoasă ca un rai pământesc, și la picioarele râpei se întindea o câmpie întinsă brăzdată cu râulețe cristaline și dumbrăvi umbroase, ai căror copaci își înălțau mărețele frunți până la înălțimea râpei.</p>
<p>Într-acea luncă scăldată de roșiaticele raze ale soarelui apunând, se jucau zbenguindu-se cârlanii turmelor vecine și viței ce dobândise libertatea d-a da dosul spre mumele lor care veneau în fuga de la islaz. Mugetul melancolic al vacilor ce n-au mai găsit pruncuțul în coșaruri căci casapul i l-a răpit, strigătul voios al vițelului ce a dat de ugerele mumei sale, behăitul zvăpăiat al caprei ce se cocoța prin garduri, răsunetul metalic al clopotelor atârnate de gâturile boilor conducători ai turmei și zgomotul greoi al pașilor vitelor satului care ridicau în sus un nor de praf, toate aceste zgomote formau un amestec de sunete confuze pentru omul profan, dar plin de cerească armonie pentru iubitorul frumuseților cămpenești, pentru muncitorul de pământ.</p>
<p>La vederea și auzul astor priveliști câte trei asistenții de pe prispă fură mișcați, dar ologul fu mai presus ca toți; el începu să lăcrimeze și să șteargă cu dosul mânii boabele de cristal ce curgeau năvală din ochii săi.</p>
<p>— Tot așa de frumos era în seara când primirăm porunca de pornire! Murmură el oftând din băerile inimii;  și ce deosebire de atunci și până acum!</p>
<p>— Da, murmură cu întristare unul din unchiași; D-zeu te-a ispitit prea aspru, fătul meu, te-a făcut din om neom, din voinic un nevoiaș.</p>
<p>— Nu e vorba de mine, replică cu grăbire schilodul, căci mi-am plătit datoria și mi-am făcut rândul după cum se cădea. Eu n-am de ce mă plânge; dimpotrivă mulțumesc lui D-zeu că mă ține încă în viață și țara mă răsplătește îndestul ca să uit ce am pierdut; eu nu mă plâng pe mine, taică Mariane, ci pe acei ce nu mai sunt, pe acei nouă frați de cruce care zăceu prin șanțurile Plevnei și care mai acu doi ani se veseleau ca și mine de vederea acestei priveliști sumpe pentru un plugar.</p>
<p>— Ei! ce să faci fătul meu, și-au plătit și ei datoria ca mulți alții, zise tata Marian.</p>
<p>— Da, dar mai cu prisos ca alții, ca niște adevărați pui de românași ce au fost; de aceia nu tânjesc eu de mine, ci tânjesc de ei și mă plâng că săracii s-au dus la locul lor, în floarea vârstei când i-e omului drag să trăiască, pe când eu uite trăiesc și sunt sănătos, fără să simt alt necaz decât acela că îndur amarul vieții ca să le duc mereu dorul!</p>
<p>— Ei, dragul meu, zise alt unchiași, așa e lumea; unii sunt ursiți ca să moară și alții ca să trăiască; nu trebuie să-i plângem ci să-i fericim căci azi se odihnesc scăpați de toate grijile lumii mincinoase, pe când noi tragem targa pe uscat, câteodată bine, mai de multe ori rău ca vai de om. Si lași mai bine morții cu morții și viii cu viii; și să mulțumești lui D-zeu că te-ai învrednicit să vezi isprava jertfelor tale și ai primit răsplata ostenelelor tale chiar din mâna Măriei Sale.</p>
<p>— La adicăle, așa e, răspunse ologul, am primit cu prisos răsplată pentru faptele mele, dar tot mai bine ar fi fost dacă ar fi trăit și ei și dacă s-ar fi bucurat și ei împreună cu mine de răsplătirile ce am primit de la țară; ei frații mei, sufletul sufletului meu, singura mea bucurie pe acest pământ.</p>
<p>— Mult trebuie să vă fi iubit! murmură al treilea moșneag.</p>
<p>— Cum nu se mai poate iubi, răspunse invalidul.</p>
<p>— Erați frați? rubedenie?</p>
<p>— Mai mult, eram frați de cruce. Născuți în același ținut și în același ocol, am căzut la sorți în același an și am învățat ocenia deodată. Nu știu cum s-a făcut că de când ne-am văzut am început să ne iubim și ne-am lipit unul spre altul. Unul era orășean din Vaslui, altul era din Dobriceni, al treilea din Curteni, doi erau din Ivănești, doi din Pașcani, doi din Bulboca și tot cu cel de-al zecelea din Lipova. Orășeanul știa carte de când a intrat în oaste și ajunse iute căprar și peste un an sergent, cel din Dobriceni crescuse pe la case boierești și era mai vioi și mai de capul lui ca noi, încât putu să capete galoanele de căprar; noi ceilalți opt, deși învățarăm și noi mai târziu să scriem și să citim, și deși nu eram dintre cei proști, totuși ramaserăm simpli soldați; cu toate aceste, deși cu grade deosebite, noi nu încetarăm d-a ne iubi și d-a ne ajuta unii pe alții, încât uite moartea lor și acum peste trei ani mă face să plâng cu foc din pricina pierderii lor.</p>
<p>—De mult ne-ai tot făgăduit, zise unul din unchiași, c-o să ne spui istoria lor și chipul cum i-ai pierdut, dar până acum încă nu te-ai ținut de făgăduială; haide Velicule taică, haide, începe astă seară de ne povestești isprăvile acestor viteji între viteji, ca țara să le cunoască faptele și numele lor să rămână în veci neuitate. Haide că vremea e frumoasă, ceasurile nu sunt târzii și vântul suflă lin tocmai cum e bine omului să stea de vorbă afară din zăpușeala casei.</p>
<p>— Eh! dureroase răni, dureroase răni, deschideți voi în rărunchii mei prin cererea ce-mi faceți, zise Velicu suspinând din ficați.</p>
<p>—Durerile îți vor potoli usturimea prin aducerea aminte a faptelor ce ați săvârșit, zise al doilea unchiaș.</p>
<p>—Sau va împrospăta și mai mult în mintea mea întipărirea chipului lor și mă va face să simt și mai greu lipsa lor.</p>
<p>— Dacă-i iubești, zise cu un ton cam apăsat al treilea moșneag, ești dator să suferi orice durere și să înduri orice chin, ca faptele lor să rămână nepieritoare și amintirea lor să nu se șteargă în veci.</p>
<p>— Fie, răspunse Velicu suspinând, mă jertfesc; inimă pârdalnică săgetează-le de toate junghiurile ce te vor străpunge amintirea lor, și voi unchiașilor destupați-vă urechile și ascultați.</p>
<p>Bătrânii se strânse fâcându-se roata în jurul său și toate simțirile lor adormiră pentru a se face numai și numai urechi. Velicu după ce își pregăti glasul începu să grăiască în chipul următor :</p>
<p>II</p>
<p>Și cu sergentul zece</p>
<p>Dorobanțul este oșteanul cel mai fericit și mai ocrotit de pe făța pământului; ca dorobanț îți petreci frumos vremea de soldat, dacă ești cu inimă și deștept; intri în oaste bou curat și ieși om întreg și cu mintea tresvită. Când pusei pentru întâia oară căciula dorobanțului în cap nu știam să împart trei paie la două vite, și peste un an de hârșire învățai și eu cum să-mi port trupul ca să fie vrednic de numele de om, cum să țin și eu o carte în mână și să înțeleg ce scrie în ea și cum să aflu prin citire cine sunt strămoșii mei și care a fost trecutul nostru.</p>
<p>Când intrai pentru întâia dată în cazarmă intră o dată cu mine și cei nouă frați despre care v-am spus, și cum ne văzurăm, ața ne trase unul spre altul, și fără să băgăm de seamă începurăm să ne iubim ca niște frați, de și ne cunoașteam abia de câteva zile.</p>
<p>Cel dintâi la număr era fostul slujitor boieresc Sandu Bușilă din Dobriceni, adică caporalul nostru; el era scurt la stat și slăbuț la trup, dar bine legat și vârtos la oboseală. Chipul lui era oacheș, ochi negri și pătrunzători și vorba aspră și apăsată, dar când era împreună cu noi fața i se lumina ca de o rază cerească, căutătura i se însenina ca un cer scăpat de nori și glasul îi devenea dulce și mângâietor ca o muzică cerească. El vorbea puțin și asculta mult, dar când vorbea te ungea cu miere și când căsca gura ca să grăiască, mai adesea nu făcea altceva decât să ne țină parte sau să ne scape de vreo belea; el se punea pentru noi când voiam să dobândim vreo ocrotire și tot el ne lua pe chezășie și ne dobândea iertarea când se întâmpla să greșim cu câte ceva.</p>
<p>Cel de-al doilea, Stan Urzică din Ivănești era mărunt și spițălat; vorbăreț, sfătos, gâlcevitor cu alții, iar cu noi vesel și plin de snoave și marghiolit, din care pricină îl și numeam teleleica companiei.</p>
<p>Cel de al treilea, Dumitru Grăurel, era din Bulboca; tânăr frumos, smead, înalt, chipeș și falnic la înfățișare; băiat așezat, tacticos, rușinos ca o fată mare; el era iubit nu numai de noi care ne iubeam deopotrivă, fără să ne băgăm de seamă cusururile, ci și chiar de ceilalți camarazi care nu făceau parte din tagma celor zece.</p>
<p>Cel de al patrulea se numea Niculae Măgureanu și era din Curteni. Ah! ce mai grădină de om! nu era frumos, ba pot zice că era urât pomină: ars de soare, sfrijit ca o roșcovă și ciupit de vărsat, dar avea o inimă de aur și o vorbă care ungea inima cu miere. Totdeauna îl vedeai vesel, totdeauna voios, totdeauna gata de slujba și de a-ți da mână de ajutor. Nici neagra clefetire nu avea ce cusur să-i găsească acestui bunătate de om.</p>
<p>Cel de al cincilea care se numea Simion Urdăreanu, era mijlociu la stat, grăsuliu și voinic la înfățișare dar cam retras, posac; nu-l vedeai niciodată râzând și niciodată nu i se descrunta sprânceana decât când era împreună cu noi. Avea însă și el un dar: primea orice poruncă fără să zică pâs, și o îndeplinea oricât de grea ar fi fost fără să crâcnească și să întrebe dacă era dreaptă sau nu.</p>
<p>Cel de al șeaselea Ioan Ogrădeanu din Pușcași ca și Simion, era bălan și înăltuț, dar n-avea nicio însușire bătătoare la ochi; cel de-al șaptelea Bucur Mieilă din Bulboca, el era mai mărunt și mai oacheș ca toți și cel de-al optulea Gheorghiță Lungocea era mai gros ca toți.</p>
<p>Al noulea la număr eram ee, Velicu Bărzoescu din satul Lipova, care eram și eu vrednic de văzut când eram om ca toți oamenii, adică în toată întregimea; și în sfârșit cel de-al zecilea era sergentul nostru Grigorie Mătrăgună din orașul Vaslui poreclit Peneș Curcanul.</p>
<p>Acesta îi întrecea pe toți, era mai presus de toți, întrunea darurile tuturor; pe el să mi-l zugrăvesc mai mult ca să-l cunoașteți mai bine, căci el a fost căpetenia noastră, sufletul nostru, mândria noastră. Dacă v-ați aruncat vreodată ochii spre un lanț de munți, văzut-ați negreșit cate un vârf mai înalt scăldându-și creasta în raze de soare, pe când ceilalți stau învăluiți în întunericul nopții; asemenea zărit-ați poate prin păduri câte un stejar mai înalt și mai falnic ca toți izbindu-se cu fruntea de norii cerului; zărit-ați iarăși din depărtare în raza vreunui oraș mare ridicându-se câte un turn mai răsărit și mai luminos ca toate. Peneș Curcanul, sergentul nostru, era între noi vârful de munte cel înalt, stejarul cel falnic, turnul cel răsărit și luminos.</p>
<p>Alai înalt ca toți, mai bun ca toți, mai învățat și mai frumos ca toți, el era între noi ca trandafirul între flori, ca șoimul între păsări, ca leul între viețuitoare; uriașul nostru, stâlpul nostru de sprijin, steagul nostru povățuitor. Când aveam ceva anevoie de făcut, Peneși punea mâna și treaba era făcută; când aveam de ridicat niscaiva greutăți mai presus de puterile noastre, Peneș Curcanul punea umărul și greutatea era ridicată; când corvada era prea mare și vremea ne sosea din urmă, Peneș se punea la lucru și corvada era gata; și iarăși când mintea noastră era silită să respice ceva anevoie de dezlegat, pentru Peneș era o jucărie ca să ne scoată din încurcătură. Peneși era zâna noastră cea bună, mântuitorul nostru, Dumnezeul nostru. Numele lui, pe care-l dobândi de îndată ce intră în cazarmă și se văzu în cap cu căciula lui cea mare de miel negru împodobit de un mănunchi întreg de pene de curcan, ajunsese o poveste, o zicătoare, o poreclă. Iaca Peneș Curcanul, strigau toți cu toții cum îl zăreau și îi rămase numele astfel încât nimeni nici acasă nu-i mai zicea altfel.</p>
<p>Pentru noi Peneș curcanul era Grigorie Mătrăgună, sergentul, părintele nostru sufletesc și dascălul și povățuitorul nostru care ne deschisese ochii minții și ne învățase pe toți carte; sprijinul și ocrotitorul nostru la care năzuiam la vreme de grea cumpănă, și de la care nădăjduiam mai mult fără de teamă de a întâmpina vreo străgănire; la nevoie chiar bani găseam la el spre a ne încropi neajunsurile, pe care-i dam înapoi cu cea mai mare îngrijire; pentru toată lumea el era Peneș Curcanul, ce ne păsa nouă de porecla lui? Noi îl iubeam și ne mergea bine.</p>
<p>Cu așa șef și cu așa frați de arme cum să-ți să pară soldăția grea, corvada obositoare și cazarma urâtă? Dimpotrivă ea se schimbă într-un rai pământesc încât toți ne pizmuiau și cum ne vedeau ne strigau în urmă:</p>
<p>— Iată cei nouă și cu sergentul zece.</p>
<p>Într-adevăr eram nouă la număr și cu sergentul zece, dar eram toți o inimă, un gând, o judecată, încât toți se minunau de prieteșugul nostru și ziceau :</p>
<p>— Asemenea iubire într-un număr de oameni așa de mare nici că s-a pomenit.</p>
<p>Nouă, cum spusei, nu ne păsa de ceea ce ziceau ei, nici de ponoasele ce ne scoteau ei, ci ne vedeam de treabă și ne mergea bine.</p>
<p>Știți că dorobanții fac numai o săptămână la cazarmă și trei le petrec acasă ca să-și vacdă de treabă și să nu lase Câmpiile țării pustii de holde; într-cest răstimp de soldăție noi ne împlineam datoria ca cum am fi fost la număr împătriți, căci tuturor le venea să-și facă rândul în aceeași săptămână, fiind din același ocol; noi nu pierdeam măcar o clipă, nici nu lăsam să treacă vremea în zadar, căci ne ajutam unii pe alții. Dimineața făceam ocenie, după amiază iar ocenie, dar seara după ce mâncam și scuturam ale opinci de praf jucând o horă sau un brâuleț pe bătătura cazarmei, ne făceam roată până la ceasul culcării împrejurul sergentului nostru care știa multe și de toate, și ascultam cu gura căscată ceasuri întregi fel de fel de istorii despre vitejia străbunilor noștri.</p>
<p>Acele povești erau așa de frumoase, așa de inflăcărătoare și așa de însuflătoare de inimoșie, încât ascultam ceasuri întregi fără să ne îndurăm a ne duce la culcare și fără să ne gândim că vremea trecea și a doua zi trebuia să ne sculăm o dată cu zorile și că ne punem la muncă.</p>
<p>Printre aceste istorisiri izbutirărn să adunăm pe lângă noi mai mulți camarazi, care văzând isprăvile ce dobândeam prin ele și schimbările ce pricinuia în sufletul nostru frumusețile lor, se rugară de șefii lor să le dea voie să se adune seara împreună cu noi spre a ne asculta poveștile; iar alții mai depărtați rugară pe șefii lor mai cu seamă, pe ofițeri ca să le spună și lor asemenea istorii frumoase. Bunii noștri comandanți nu se lăsară a fi multă vreme rugați, ci începură numaidecât să culeagă din cărți fel de fel de istorii de vitejie și să le spună soldaților.</p>
<p>Cu chipul acesta poveștile noastre ajunsese la modă în tot batalionul și pe urmă se lăți în tot regimentul și ne făcu să prindem așa de mare dragoste de cazarmă, încât când trecea săptămâna ne părea rău că plecăm și când ne duceam pe acasă nu ne mai era rușine ca altă dată să ne numim Români, ci ne simțeam mândri și fericiți că suntem urmașii strămoșilor noștri și ziceam foarte adesea:</p>
<p>— Dă, Doamne, să ne învrednicim și noi o dată să ne măsurăm cu dușmanii ca să dovedim lumii că în venele noastre nu curge sânge de nemernici.</p>
<p>Cu chipul acesta dragostea prietenească și frumusețea poveștilor făcură ca cele trei săptămâni pe care le petreceam acasă să devină pentru noi nu niște zile de odihnă, ci zile de podvadă, de care doream să ne cortorosim mai iute, ca să ne vedem din nou împreună și să mai auzim alte povești mult mai frumoase și alte istorii mult mai mărețe.</p>
<p>Parcă sergentul și ofițerii noștri le făceau într-adins, căci de ce trecea mai multă vreme de aceea ne spunea istorii mai minunate și ne făcea să aflăm fapte mai mândre, cu care ne făcea să uităm cu totul viața firească și să ne mutăm cu mintea și gândul în frumoasa lume a trecutului și să stăm de vorbă cu vitejii cei mari ai neamului românesc.</p>
<p>Ah! Mircea, Vlad, Ștefan, Rareși și Mihai cu bărbăția românașilor lor, de multe ori ne-au făcut să ne apuce ziua albă ascultând faptele lor și să începem ocenia nedormiți. Ce să-i faci, frate? e dulce să afli că ești urmașul unui neam mare și cu falnic trecut tocmai când te credeai smerit și dosădit.</p>
<p>Înflăcărați de cuprinsul acestor povești, ne dădurăm așa mari silințe să ajungem la înălțimea strămoșilor noștri, încât într-un an devenirăm soldați desăvârșiți și dobândirăm laudele tuturor șefilor la concentrarea ce avu loc într-acea toamnă. Ei! să fi văzut pe ofițerii noștri ce mândri erau când auzeau din toate părțile: bravo! Bucuria ce simțiră în acele zile și laudele ce primiră de la colonei și generali îi răsplăti cu prisos de toate strădaniile ce-și dăduse cu noi iarna și vara. Aceasta este răsplata soldatului.</p>
<p>În cei trei ani ce urmară după intrarea mea în armată avurăm pe rând trei concentrări, adică câte una pe fiecare toamnă; cea dintâi în Iași, a doua în Roman și a treia chiar în București când ne și dete steagurile. Iașul nu prea-mi făcu așa mare întipărire căci îl cunoșteam; Romanul asemenea căci nu prea e așa mare lucru, dar București, când îl văzui rămăsei încremenit, nu de mărimea și de frumusețea caselor sale, ci de mulțimea oștilor ce văzui grămădite acolo. Până atunci nu-mi făceam o idee așa mare despre puterea noastră armată, deși știam din teorie pe de rost numărul regimentelor și al batalioanelor, dar când le văzui pe câmpul Colentinei înșiruite în linie de bătaie și trecură pe lângă mine ceasuri întregi pâlcuri de oameni înarmați, atunci mi se umplu sufletul de o bucurie nepovestită și ridicând în sus fruntea cu mândrie strigară:</p>
<p>— Nu mai am teamă de viitorul țării mele, căci dușmanii săi numărându-i oștile vor sta multă vreme în cumpănă până să se hotărască a unelti rele împotrivă-i.</p>
<p>În anul 1876 n-avurăm toamna nicio concentrare, deși gazetele spuneau întruna că nu miroase lucrurile bine, și-mi era ciudă că nu se desfășură odată steagurile noastre, în vârful cărora fălfâie vulturul străbun ca să învățăm o dată pe Turc minte și să-l facem să înțeleagă că dincoace de Dunăre nu mai e pământ turcesc, ci românesc, și în loc de bașibuzuc închinat sultanului este curcănaș cu arma în mână gata să dovedească lumii că este și va fi român...</p>
<p>Mai cu seamă când aflarăm că adunarea turcească a făcut legi care ne-a amestecat și pe noi în gloata turcească și a scris în ele că facem parte din împărăția otomană, atunci puștile au început să se zbuciume în minele noastre și toți cu toții am început să strigăm:</p>
<p>— Trămiteți-ne la Dunăre, sau luați-ne din mână aceste puști cu care ne simțim în stare să izbândim o asemenea rușine.</p>
<p>Tocmai pe la sfârșitul toamnei, când pierdusem orice nădejde, ne pomenirăm cu ordinul de concentrare; noroc că sosi la vreme, căci aminteri nu știu ce se alegea de noi; dam de potcă și pace bună. Ordinul sosi cam pe la sfârșitul lunii lui Octombrie și noi furăm concentrați în păr și gata de plecare, regimentul întreg cu rezerve cu tot, pe la începutul lunii lui Noiembrie.</p>
<p>Întâi ne bucurarăm foarte și ne pregătirăm cu tot dichisul ca cum am fi plecat negreșit la război; dar după ce văzurăm că pierdem o săptămână întreagă în așteptare la Iași, și alte două pe drum, pierdurăm încetul cu încetul cea mai mare parte din focul ce ne înflăcăra, încât când ajunserăm în București nu mai scânteia în noi acea pară învăpăiată. Cu toate acestea văzându-ne în capitală între mii și mii de frați, bărbăția ni se reaprinse, descurajarea se topi ca gheața și încrederea și nădejdea reînvie în sufletele noastre.</p>
<p>Vremea era rea, ploua întruna, frigul devenise din ce în ce mai simțitor și cazarme nu erau îndestulătoare ca să ne încapă pe toți; ne trimise în cfartir pe la cetățenii din capitală și bine făcură, căci ne dete prilej să ne cunoaștem mai bine Români cu Români. Cea mai mare parte dintre orășeni se purtară bine cu noi, atât cei săraci cât și cei bogați, dar săracii mai cu dragoste ca cei bogați; numai străinii și mai cu seamă grecii, frați de-o lege și d-o suferință cu noi, ne închise casele în nas și alergară pe la consulii lor ca să ne gonească și din bătătură. Fie-le purtarea de pomină și ajungă și el să fie goniți ca noi.</p>
<p>Românașii noștri ne primiră cu dragoste și ne îmbrățișară frățește; făcu pe din două cu noi tot ce avură: casă, masă pat, luminare, lemne după puteri; cei mai cu dare de mână ne mângâiară cu ajutoare care ne fu de mare folos într-un oraș unde viața este destul de scumpă, cei mai săraci se făcură frați de cruce cu noi și nu se mai îndurai să se despartă de noi.</p>
<p>Când sosirăm eram insuflați de alte păreri și altele ne insuflară împrejurările și aflarea adevărului după ce ne așezarăm în capitală. Bucureștenii știau mai bine ca noi cum stau lucrurile și ne domiriră mai bine ca gazetele care azi spun una și mâine alta. Acolo furăm încredințați că războiul nu e cu putință să se facă netam nesam, că țară nu era cu totul pregătită, și Europa n-a ajuns încă la o înțelegere. Acolo aflarăm că pentru a dobândi biruință nu e de ajuns numai pusei îndestulătoare și oșteni bărbați, ci multe și mărunte altele; acolo în sfârșit aflarăm adevărata noimă a astei grabnice concentrări, care avea de țintă numai d-a spieria pe Turci și d-ai îndupleca să șteargă în legile lor numele Românilor din numărul supușilor sultanului, încât nu ne mirarăm deloc când pe la 15 Ianuarie anul 1877 primirăm ordin d-a pleca spre casă și pornirăm înapoi spre Vaslui.</p>
<p>Ducerea la București însă nu rămase pentru noi fără de niciun folos; ea ne învăța cum să primim veștile ce auzeam și ce foloase să putem trage din ele; ne mai făcu și alt bine, ne ținu cu arma în mână trei luni încheiate tocmai când n-aveam ce face, adică după culesul bucatelor și arăturilor de toamnă, când omul e silit să șadă fără de nicio treabă, și ne dete prilej să facem manevre mari și dese, în care să se desfășoare toate puterile noastre. Ca soldat nu eram deloc nemulțumit de această pierdere de vreme și ca sătean eram vesel că mai învățasem câte ceva; cu toate astea când văzui de departe sătuceanu meu și coșul casei în care mă născusem, și-mi adusei aminte de bucuriile ce simțisem și nădejdile ce hrănisem când am plecat, inima mi se strânse fără de voie și simții în sufletul meu o foarte vie părere de rău că m-am întors fără de ispravă.</p>
<p>Toți din sat se bucurară când ne văzură că ne înturnarăm înapoi în per și vii nevătămați, și toți dădură slavă Domnului că am scăpat de primejdie ca prin urechile acului; numai moș popa care era mai bătrân ca toți și văzuse multe, dădu din cap și zise oftând :</p>
<p>— Urma alege, căci niciodată nu ninge fără să degerer adică niciodată Domnii și împărații nu se ridică cu zurba de florile mărului fără să împartă bietului norod părul cu furca.</p>
<p>Cei din sat râse de prevestirile lui alde moș popa și noi care fusesem prin oraș și ne deprinsesem a nu mai crede așa lesne râserăm mai cu asupra, căci nu ne mai venea a crede c-o să se mai scorocească din nou gâlceava după o pace încropită și să izbucnească războiul tocmai când toți credeau că lucrurile s-au potolit de tot; dar în curând ne încredințarăm că popa știa mai multe și că prevestirile sale nu erau lipsite de temei.</p>
<p>În luna lui Aprilie îndată ce se topi omătul (zăpada), după câmp și ne apucarăm cu nădejde de muncă, dând cu totul uitării și război și concentrare și București, primirăm o știre neașteptată, știrea c-a sosit la regiment ordinul d-a ne concentra în cea mai mare grabă.</p>
<p>III</p>
<p>Frații de cruce</p>
<p>Cu cât m-a bucurat vestea celei dintâi concentrări cu atât m-a mâhnit cea d-a doua, nu fiindcă mă temeam de niscaiva primejdii, ci dimpotrivă că-mi era frică să nu fie străgănirea de surda.</p>
<p>Cu toate astea începui de milă de silă să mă pregătesc și să mă căpătuiesc cu cele ce îmi lipsea. Alde maica și surorile începură să mă jelească întocmai ca cum aș fi murit; asemenea și tata și nenea se întristară foarte, dar nimeni nu mi zise nimic, ci se puse a se uita galeș la mine și-și deschiseră pungile și-mi dădură tot ce le-am cerut, adică nu tocmai mare lucru, căci nici nu prea aveau nici ei și eu nu prea eram învățat cu risipa.</p>
<p>A doua zi după ce primii ordinul de concentrare de la primărie, mă pomenii în casă cu sergentul meu, adică cu Gregorie Mătrăgună; cum îl văzui sării repede de pe scaun, și lăsând să-mi cadă din mână ranița ce văxuiam, alergai fuga spre el și-i întinsei brațele ca la un frate iar nu ca la un șef, nemaiîncăpându-mi pielea de bucurie căci pentru întâia dată îmi călca sergentul pragul casei.</p>
<p>După ce ne strânse cu căldură la piept, sergentul se așează lângă mine pe un scăunel ce-i aduse soră-mea cea mică și apoi îmi zise să-mi văd de treabă. Femeile, adică mama și cele două surori, înțelegând că avem de vorbă de ale noastre și poate lucruri de taină, ieșiră câte una una din casă și lăsându-ne singuri se duse în cămară și se puse pe un plâns năbușit dar destul de tare ca să-l auzi din când în când.</p>
<p>După ce rămăseserăm singuri, sergentul deschise gura și grăi astfel:</p>
<p>— Ai primit porunca de concentrare?</p>
<p>— Da, am primit-o, răspunsei eu cu glas cam pierdut.</p>
<p>— Si ce zici?</p>
<p>— Ce să zic?</p>
<p>— Ce crezi despre dânsa?</p>
<p>— Mi-e teamă să nu fie străgănire goală ca și cea de astă iarnă.</p>
<p>— Mie tot de aia mi-e frică, se tem cei mari de slăbiciunea noastră și pace.</p>
<p>— Si greșesc mult cei mari și puternici de fac până și pe Unguri să râdă de noi.</p>
<p>— Ai auzit ce zic Ungurii?</p>
<p>— D-apoi cum nu? n-a plimbat jidovul cârciumar gazeta prin tot satul și n-a citit-o la toată lumea? Auzi un regiment de honvezi ungurești să ne arunce în Dunăre pe noi toți și să nu-ți crape obrazul de rușine?</p>
<p>— Ei, dar dacă n-o fi glumă ce faci atunci?</p>
<p>— Unde te aude D-zeu? strigai eu voios.</p>
<p>— Dacă s-o scorni război mergi voios la luptă?</p>
<p>— Mai e vorbă? Dar d-ta mergi?</p>
<p>— Se poate să nu merg?</p>
<p>— Atunci merg ca la horă.</p>
<p>— Dar de ți s-o întâmpla vreo primejdie?</p>
<p>— Cu d-ta în frunte n-am teamă de primejdie; gloanțele are să fugă de noi ca de niște oameni dreși.</p>
<p>— Ei! parcă este un făcut! Toți aceleași vorbe; aceeași încredere, aceeași hotărâre! Dar ce v-am făcut eu nenișorule, de aveți atâta încredere în mine?</p>
<p>— Ai fost povățuitorul nostru și ne-ai dus numai la bine și izbăndă.</p>
<p>— Să dea D-zeu să am prilej să vă duc și de aici în colo la adevărata izbăndă și să-mi jertfesc chiar viața pentru voi, zise sergentul lăcrimând.</p>
<p>— Să dea D-zeu să avem prilej ca să dovedim lumii de ceea ce sunt vrednici cei nouă din Vaslui și cu sergentul zece.</p>
<p>Peneș își scoase căciula sa cea de poveste și o aruncă chiar căt colo, tuși de vreo două ori și apoi își întoarse capul spre ușă ca să șteargă cu dosul palmei un cârd de lacrimi ce îndoioșarea făcuse să țâșnească din ochii săi.</p>
<p>— Când pleci? zise el apoi sculându-se și luându-și căciula de jos și scuturănd-o ca să-și ascundă tulburarea ce-i cuprinsese:</p>
<p>— Mâine d-o vrea D-zeu; dar d-ta?</p>
<p>— Poimâne; când oi sosi la Vaslui te-aș ruga să dai întâi pe la mine.</p>
<p>— Dau.</p>
<p>— Nu uiți?</p>
<p>— Ferească D-zeu.</p>
<p>— Iți vei aduce aminte?</p>
<p>— Nici că mai încape vorbă.</p>
<p>— Să vii, așa te rog; dacă vrei poți să dormi chiar la mine.</p>
<p>— Nu voi lipsi.</p>
<p>— Să ne vedem sănătoși, zise el deschizând ușa.</p>
<p>— Să te găsesc sănătos, răspunsei eu, petrecându-l.</p>
<p>În prag ne întâlnirăm piept în piept cu al-de taica și neică, la spatele cărora se iviră mama și surorile care încă-și ștergeau ochii de lacrimi.</p>
<p>— Ce pleci? d-le sergent, zise tata.</p>
<p>— Mă duc, taică Dinule, răspunse Peneș care-l cunoștea căci îl văzuse pe la cazarmă.</p>
<p>— Dar ce nu mai șezi? grăi neică.</p>
<p>— Nu, căci mă grăbesc mai având să mai dau roată prin alte câteva sate mărginașe.</p>
<p>— Ei ce zici? avem război sau nu? întrebă tata.</p>
<p>— Mie mi-e teamă că nu, răspunse sergentul.</p>
<p>— Cum se poate? apoi atunci de ce vă mai cheamă?</p>
<p>— De ce ne-a chemat și astă toamnă, și acu trei ani?</p>
<p>— Adică tot de florile mărului? apoi cică Muscalul se pregătește în ruptul capului.</p>
<p>— El se pregătește de vreo trei ani și tot nu mai sfârșește.</p>
<p>— Să dea D-zeu să fie bine și pace și să ni se întoarcă voinicii sănătoși acasă.</p>
<p>— De astă dată să n-ai nicio grijă, zise sergentul ieșind din casă și poftindu-ne petrecere bună.</p>
<p>Această încredințare mai înveseli pe femei și mai desposomorî pe bărbați încât a doua zi mă lăsară să plec de acasă fără așa multă bătaie de cap și fără multe jalete.</p>
<p>Pe la scăpatul soarelui sosii la Vaslui; toate ulițele erau pline de dorobanți și rezerviști și toate casele primeau în cartier câte un soldat ca să se adăpostească noaptea, căci în Vaslui se strânsese și cei din Fălciu ca să meargă împreună la Iași unde era statul major al regimentului nostru, îndată ce sosii în oraș apucai pe ulița ce ducea spre casa sergentului și ajungând la poartă scosei un țipăt de bucurie văzându-mă față în față cu Simion Urdăreanu unul din cei zece.</p>
<p>— Noroc bun vericule, strigai strângându-l vârtos de mână!</p>
<p>— Noroc să dea D-zeu, răspunse el.</p>
<p>— Dar ce mai ala bala pe aici pe la Peneș curcanul?</p>
<p>— Ce fel, nu știi? pe tine nu te-a chemat?</p>
<p>— Ba m-a chemat, dar....</p>
<p>— Suntem toți adunați în cămăruța lui; numai tu lipseai și credeam că n-o să vii.</p>
<p>— Să nu viu tocmai eu la sergentul nostru! când a venit singur să mă cheme! se putea ?</p>
<p>— Haide mai iute că ne așteaptă.</p>
<p>— Știi că a avut el bună idee, strigai eu bucuros, de ne-a adunat la un loc spre a petrece noaptea împreună!</p>
<p>— Nu dormim aici, ci plecăm de noapte ca să sosim la Iași mâine când pornește trenul.</p>
<p>— Atunci și mai bine, să ne mai vedem o dată la un loc, că de mâine cine știe dacă ne vom mai vedea.</p>
<p>— El vrea ca să sosească mai curând la cazarmă cu cei nouă ai lui, căci după cât l-am auzit, maiorul i-a făgăduit c-o să ne facă cinste mare; vrea să ne dea în păstrarea noastră paza steagului regimentului.</p>
<p>— Să trăiască România, strigai eu aruncând căciula în sus și intrai cu Simion în casă.</p>
<p>În casă erau toți ceilalți șapte și sergentul sta în mijlocul lor; ei erau veseli, el posomorât; ei râdeau și glumeau, el tăcea și ofta; vâzându-mă pe mine intrând îmi întinse numai mâna și râmase în loc tot tăcut și gânditor. După ce intrarăm înăuntru și se închise ușa după noi, Mătrăgună se sculă repede în sus, se duse la ușă și după ce o crăpă nițel, se uită ca un șoim prin tindă, mai trase și cu urechea și pe urmă, după ce se încredința că n-asculta nimeni d-ai lui prin tindă, închise ușa, învârti cheia de două ori și apoi ne zise abia în buze:</p>
<p>— Fraților, nu e de glumă, o să avem război.</p>
<p>— Ura! strigarăm toți din toate părțile ridicându-ne în sus strălucitori de bucurie și începurăm să ne îmbrățișăm frățește.</p>
<p>— Dar asta pe voi! ce ați înnebunit de faceți atâta larmă, când eu vă încredințez taine mari în vârful buzelor? strigă Peneș înmărmurit; voi vă veseliți și chiuiți și mie îmi plesnește inima de grijă; n-ați auzit voi că o să avem război?</p>
<p>— Război să dea D-zeu, strigarăm toți.</p>
<p>— Dar nu e lucru de glumă fraților, Muscalii s-au apropiat de Prut, Turcii strâng ostile pe lângă Dunăre, cei ce s-au adresat la Londra ca să încherberească pacea s-au întors fără de ispravă, și nimeni nu vrea să ne chezășuiască neutralitatea noastră.</p>
<p>- Ce ne pasă nouă de aceste fleacuri? strigai eu, dacă noi ne-am hotărât în sfârșit a ne chezășui neatârnarea cu arma în mână?</p>
<p>— Dar bine mă, războiul nu e glumă, nu e jucărie cum gândești tu.</p>
<p>— Nouă ne spui ce este războiul? răspunsei eu cam dârz, nouă, în pieptul cărora arde sfânta dorință d-a semăna părinților noștri?</p>
<p>— Războiul omoară, băiete, desparte frate de frate, și adesea te schilodește de ajungi din om neom.</p>
<p>— El și? strigă Dumitru Grăurel; mai bine mort sau schilod în țară mare și puternică, decât viu și sănătos cu lanțul robiei de gât.</p>
<p>— Serios, zici tu ceea ce zici? întrebă sergentul uitându-se lung la Grăurel.</p>
<p>— D-apoi cum gândești? răspunse acesta prividu-l țintă drept în ochi.</p>
<p>— Adevărat că vouă nu vă este frică de moarte? adăugă Peneș, uitându-se la noi toți cu mare băgare de seamă.</p>
<p>— Se mau întreabă una ca asta când suntem români? Haida de! să vede că șieguiești sergente; dimpotrivă noi dorim din tot sufletul ca s-o înfruntăm, și s-o biruim, strigă Niculae Măgureanu.</p>
<p>— Așa, așa strigarăm toți mișcați; dorim ca s-o înfruntăm și s-o biruim.</p>
<p>— Mulțumescu-ți ție, Doamne, că m-ai învrednicit să aud asemenea cuvinte din gurile lor, murmură în sine sergentul înduioșat.</p>
<p>— Dar bine Grigore, zise căpraru, ce ție ți-e frică de război? ție care când erai mai tânăr te băteai pe la horă cu toți flăcăii și erai zurbagiul zurbagiilor acum te-ai făcut codaci?</p>
<p>— Mie să-mi fie frică? strigă Peneș uitându-se sălbatic spre Sandu Burilă, mă cunoști prea puțin căprare, adăugă el cu o voce detonatoare; mie nu-ml era frică de mine, căci am o viață în acest piept și de mult e consfințită țării mele, dar îmi era frică de voi; îmi era teamă că veți codi, că mă veți da de rușine, că nu veți fi îndestul de vrednici de a purta sarcina cea mai grea într-un război, aceea d-a apăra steagul regimentului.</p>
<p>— Să-ți fie frică de noi! strigă Stan Urzică cu amărăciune; de patru ani de când te slujim sergente și încă nu ne cunoști!...</p>
<p>— Mă iertați frăților de îndoiala ce am avut, căci și răspunderea ce am îndrăznit să cer și să dobândesc pentru voi e mare, răzpunse Mătrăgună lăcrimând și strângându-ne mâinile cu căldură.</p>
<p>- Cinstea cu care ne-ai învrednicit, zise Ioan Ogrăzeanu, este vrednică de noi, și în curând ți-o vom dovedi-o jertfindu-ne cu toții viața pentru ca să ne apărăm steagul.</p>
<p>— Oh! vorbiți tot astfel, strigă Peneș cu duioșie plângând de bucurie, vorbiți mereu, vorbiți întruna, că îmi e drag să vă ascult când grăiți astfel, că mult bine îmi fac vorbele voastre, și mult îmi umple sufletul de fericire și de mândrie când rostiți asemenea cuvinte. Ceilalți sergenți s-au hotărât să ascundă soldaților lor cruntul adevăr, și bieții creștini pleacă la moarte fără să-și ia măcar un rămas bun cum trebuie de la aceea ce poate n-au să mai vadă niciodată. De aceea bieții oameni, cărora inima le spune că este ceva ascuns la mijloc, lasă să li se citească pe față temerea și îngrijirea, pe când voi, voi care știți tot adevărul râdeți și vă veseliți! Vă mulțumesc frații mei, vă mulțumesc din inimă și vă rog să rămâneți tot astfel până la sfârșit.</p>
<p>— Îți jurăm, strigarăm toți punând mâna pe tesace.</p>
<p>— Nu aici, se grăbi a zice sergentul, ci înaintea lui D-zeu; auzi că toacă de privighere la biserica vecină; biserica face rugăciune pentru mântuirea fiilor ei ce pornesc peste un ceas spre moarte sau biruință; haide Să mergem acolo și înaintea altarului să ne legăm prin jurământ că vom fi vrednici unii de alții.</p>
<p>— Haide, strigarăm noi ridicându-ne în sus, și ieșirăm repede din casă.</p>
<p>Se înserase, cerul era acopierit de nori, crivățul sufla subțire; chiar vremea te făcea să te înfiorezi și să prevestești ceva întristător; noi însă nu luarăm seamă la nimic și ne îndreptarăm spre biserică care nu era departe. Sfântul lăcaș era încă gol și învăluit într-un întuneric înfiorător, pe care îl mărea si mai mult câteva candele aprinse ce licăreau înaintea sfintelor icoane și un muc de luminare de ceară ce ardea înaintea icoanei Maicii Domnului.</p>
<p>In biserică nu era nimeni decât numai paracliserul care aprindea candelele și preotul care se îmbrăca în altar. Noi intrarăm înăuntru, silindu-ne să facem cât se poate mai puțin zgomot, și ajungând până în dreptul sfintelor icoane, începurăm să ne închinăm pe la toate, plecându-ne frunțile și genuchii spre chipurile acelor ce și-au plecat grumazii pentru mântuirea noastră, și după ce ne închinarăm cu credință, ne strânserăm în mijlocul bisericii și făcendu-ne roată împrejurul sergentului secaserăm tesacele din teacă și le încrucișarăm cu al sergentului.</p>
<p>— Fraților, zise Peneș, cu glas mișcat, jurați înaintea lui D-zeu și a sfinților lui că și de acum încolo vă veți iubi cum v-ați iubit, vă veți ajuta cum v-ați ajutat și vă veți ocroti cum v-ați ocrotit.</p>
<p>— Jurăm, strigarăm noi toți într-un glas.</p>
<p>— Jurați că veți păzi cu sfințenie și scumpătate steagul ce vi se va încredința, că-l veți apăra cu viața voastră si vă veți jertfi pentru mântuirea lui.</p>
<p>— Jurăm, strigarăm toți cu glas puternic.</p>
<p>— Jurați că cu astă mare îndatorire veți Împărți unul cu altul nevoile, greutățile, primejdiile, vă veți pune unul pentru altul și vă veți jertfi unul pentru altul.</p>
<p>— Jurăm!</p>
<p>— Jurați, că căzând unul, altul din voi îi va lua locul pe dată, că murind unul toți îi veți izbândi moartea și că învrednicindu-se de răsplătiri unul mai mult decât altul, ceilalți nu îl vor pizmui.</p>
<p>— Jurăm!</p>
<p>— Jurați că veți fi unul pentru altul mai mult ca frații, adică frați de arme, că veți avea numai un gând, numai o dorință, numai o voie, și veți forma din zece trupuri și zece suflete, un singur trup, un singur suflet, o singură ființă?</p>
<p>— Jurăm că vom fi de azi încolo frați de cruce, strigarăm noi ridicând vârfurile tesacelor în sus și apoi salutându-ne cu armele, militărește.</p>
<p>— Jur și eu, sergentul în urmă foarte mișcat, că voi face tot ce veți face și voi, vă voi iubi cum mă veți iubi și voi, și îmi voi jertfi ca și voi viața pentru țara mea și steagul ei.</p>
<p>— D-zeu a auzit jurământul vostru și îl primește și vă binecuvântează, răspunse preotul deschizând deodată ușile împărătești și apărând înaintea noastră, învestmântat în sfintele odăjdii, înconjurat de un văl de lumină amestecată cu nori de tămâie.</p>
<p>Îndată după aceea începu sfânta privighere, la care asistă tot batalionul cu șefi cu tot. Peste o oră Peneș curcanul și cei nouă ai lui pășea în fruntea batalionului purtând cu mândrie în mână fanionul batalionului, până ce, ajungând la Iași, s-o învrednici că poarte steagul regimentului.</p>
<p>IV</p>
<p>Peste Dunăre</p>
<p>La Iași ne aștepta o primire pe care n-oi uita-o cât o trăi. Toți ieșise întru întâmpinarea noastră și ne semăna calea cu flori și verdeață ca cum ne-am fi și bătut și ne-am fi întors biruitori. O masă îmbelșugată dată din partea primăriei ne aștepta cu bucatele gata pe ea și casele tuturor Românilor se deschise pe întrecere ca să ne primească spre găzduire.</p>
<p>De aici încolo nu mai avurăm îndoială c-o să ne războim. Toți din toate părțile ne spuneau că Rușii erau gata să treacă Prutul și că la Ungheni se aștepta să sosească chiar împăratul. Această veste ne înveseli pe de o parte, dar ne întristă pe de alta; ne înveseli, căci după ce ne numeărarăm, ne încredințarăm că am fi îndestul de numeroși ca să ne războim cu cinste alături cu o armie puternică ca cea rusească, dar ne întristă căci eram nevoiți iarăși să vedem sfântul nostru pământ călcat de picioarele invaziei ce usucă verdeața pe unde trece.</p>
<p>În Iași stăturăm vreo trei patru zile până să se strângă toți dorobanții, călărașii și rezervele armatei permanente din Moldova de sus, căci Iașul era pe atunci până încă nu se înființase cele patru corpuri de armată reședința diviziei a patra; cu o zi înainte de cea hotărâtă pentru plecare, era, îmi aduc aminte într-o zi de Luni la 10 ale lunii lui Aprilie, aflarăm înspăimântați de mirare că Rușii au trecut Prutul pe la Sculeni, Ungheni, Tabac și Tatarbunar, și c-au poposit în vecinătatea Iașilor până să se golească orașul de armata română.</p>
<p>Mi se strânge inima de durere când vă spun ceea ce am văzut și am auzit într-acea zi. Evreii cei mai bogați care la chefuri și zaiaeturl se fac frați cu noi, își strânse în grabă tot avutul în numărătoare și porniră cu trenul de seara spre Lemberg ; autoritățile țării începură a da din colț în colț, neștiind ce să facă și cum să se poarte cu năvălitorii, căci trecerea se făcuse fără de veste și mai înainte de a se vota convenția ce se hotărâse a se încheia între Rusia și țara Românească pentru trecerea prin țară a acelor oști, și căpeteniile armatei noastre da d-a încătelea ca să fugim mai curând din țara noastră și din cuprinsul nostru spre a-l da în stăpânirea altora.</p>
<p>Ah! cât de mult ne scârbi astă nenorocită întâmplare! închipuiți-vă câteva zile după ce furăm primiți în oraș ca niște biruitori, să fim siliți să fugim grabnic, pe sub ascuns și aproape nepregătiți, ca cum am fi fost biruiți și puși pe goană... biruiți mai înainte d-a ne bate!</p>
<p>Toți simțea ca noi, de aceea toți își perduse de cumpătul și se zăpăcise de numai știau ce făceați; orășenii români plângeau cu foc văzendu-ne că plecăm într’un chip așa de nevrednic de noi, și dnșmanil neamului nostru care au copleșit mal totă Moldova, se plimbati cu mâinile la spate și rîdeaă de durerea noastră.</p>
<p>În sfârșit sosi ceasul de pornire.</p>
<p>Marți la 11 Aprilie, în faptul zilei, comandantul diviziei ne adună pe toți pe platoul cazarmei, și, făcând un pătrat mare din șirurile noastre, dădu o poruncă ca să iasă din rânduri garda steagurilor și să se apropie de locul unde se afla el înconjurat de un stat-major numeros. Noi cei nouă, comandați de un ofițer și cu Peneș curcanul în frunte, pășirăm cei dintâi.</p>
<p>„Oșteni, ne zise el după ce ne așezarăm în linie de bătaie în față-i, țara noastră e în primejdie și cere ajutorul fiilor săi; a noastră este datoria d-a alerga cu bărbăție spre a ne pune viața în primejdie ca să o mântuim. Sunt sigur că între noi nu se va găsi niciun codaci, ci toți cu toții ne vom sili a ne îndeplini datoria cu scumpătate ca să fim mândri unii de alții. Oșteni, mergeți cu pas sigur spre câmpul de primejdie, și fiți încredințați că cu noi va fi biruința, căci în partea noastră e dreptatea.</p>
<p>„Numai Dumnezeu știe ce ne pregătește viitorul; de aceea trebuie ca noi să ne îngrijim mai din vreme ca întâmplările să ne găsească gata; poate că cerințele evenimentelor ne vor sili să trecem dincolo de frontiera țării noastre; să treceți, bravii mei, fără de sfială, căci unde fâlfăie steagul regimentelor noastre acolo e și patria; steagul de azi încolo jocă un rol îndoit mai mare, de aceea să vă siliți a-l păstra ca ochii din cap și a-l apăra cu viețile voastre ale tutulor, căci regimentul care-și pierde steagul este pentru vecie dezonorat. Voi mai cu seamă, cărora vi se face cea mai mare onoare pentru un soldat, adică vi se încredințează paza steagului pe câmpul de luptă, sunteți cu viața răspunzători de păstrarea lui.</p>
<p>„Păziți-l, apărați-l, scăpați-l, căci păziți, apărați, scăpați moșia părintească; pentru voi nu încape nicio scuză decât mortea sau izbânda; pentru aceea v-am ales dintre cei aleși. Luați-le, primiți aceste odoare sfinte din mâinile mele și la întoarcere dați-mi-le din nou în primire ca să dobândiți răsplata vitejilor. Primiți, copiii mei, cu sfințenie și respect în mijlocul vostru imaginea țării voastre, și jurați că veți pieri până la unul apărând acest prețios tezaur.</p>
<p>— Jurăm, strigarăm deodată, cu inimile înfrânte de înduioșare și cu ochii înecați în lacrimi, toți oștenii câți eram într-acel nemărginit pătrat, jurăm că vom pieri până la unul apărând această scumpă comoară.</p>
<p>Ah! ce mândru pășea Peneș curcanul când se înturnă în front purtând în locul micului fanion steagul regimentului.</p>
<p>Peste un ceas eram în trenuri și a doua zi de dimineață ne plimbam iarăși prin străzile Bucureștilor.</p>
<p>Șederea noastră în capitala țării nu dură mult, căci ne sosea din urmă puhoiul cel negru al invaziei muscălești, și în sfatul celor mari era alcătuit ca Românii să fugă din țara lor înaintea Rușilor și să se retragă peste Olt. Dacă mila lui D-zeu nu se amesteca și nu da un potop de ploaie care să taie comunicațiile în mai multe locuri și să întrerupă linia drumului de fier pentru câteva zile, zău retragerea noastră din București ar fi semănat a curată fugă mai abitir ca cea din Iași; noroc că acea sfântă ploaie ținu pe Muscali în Moldova mai bine de o săptămână și ne dete nouă răgaz să ne ocupăm pozițiile în liniște.</p>
<p>Tot acestei ploi datorăm faptul că Adunările Legiuitoare române avură prilejul ca să voteze convenția cu Rusia, fără să aibă baioneta Rusului în coaste, și să scape oarecum mândria neamului Românesc.</p>
<p>După ce părăsirăm Bucureștii, trecurăm Oltul și ne așezarăm în lagărul de la Poiana, sat aproape de Calafat și nu departe de Dunăre. Acolo ne văzurăm numai de ocenie mai bine de două luni, căci, deși eram în război cu Turcii, totuși noi infanteria nu ne băturăm cu nimeni, ci numai artileria de la Calafat, Bechet, Corabia și Islaz schimbă din când în când câte o ghiulea două cu cei din Vidin, Rahova și Nicopole; pe semne că nici ai noștri, nici cei de dincolo nu erau încă pregătiți ca să se apuce de lucru.</p>
<p>Nu vă mai înșir moși pe groși ce făcurăm la Poiana, căci afară de ocenie, lucru mare nu făcurăm; vă spun numai că pe la începutul lui Iulie primirăm știre că orașul turcesc Nicopoli a căzut în mâinile Rușilor cu ajutorul artileriei noastre din Islaz, și numaidecât noi cei din divizia a patra, pe care ne comanda general Manu, primirăm poruncă să plecăm în grabă din Poiana și să ne îndreptăm spre Islaz, și numaidecât plecarăm spre partea locului unde se simțea c-o să se desfășoare însemnate întâmplări războinice.</p>
<p>Drumul nostru fu repede și fără de zgomot; astfel că ajunserăm la destinație aprozpe fără de veste și făcurăm pe colonel Cantili, ce apăra Islazul, să se închine de mirare.</p>
<p>Ajungând acolo toți din toate părțile ne povestiră lăcrimând de bucurie partea strălucită ce a luat artileria română la lucrarea Nicopolelui, și mișcarea ce au făcut voinicii noștri de artileriști în câmp deschis și sub focul cel mai cumplit al dușmanilor, mișcare care a avut un rol hotărâtor și a silit pe Turci să se predea. Nu era nimic altceva în toate gurile celor ce fusese față la acea măreață întâmplare decat numai laude pentru sângele rece și bărbăția cu care tunarii noștri înfruntară focul.</p>
<p>La Islaz nu stăturăm așa multă vreme, căci întâmplările se îmbulzeau una pe alta, și făloșii Ruși, care mai înainte se uitau la noi țanțoși și cu dispreț, începuse să cam dea cu capul de pragul de sus și să învețe că în scrisa neamurilor nu sunt numai zile de izbândă ci și de înfrângere.</p>
<p>Până la 10 Iulie întruna gazetele și ștafetele ne împuiase urechile cu fel de fel de știri înveselitoare pentru Muscali și fel de fel de biruințe care se țineau lanț după oștirea Țarului de la trecerea Dunării în Bulgaria încoace, ba c-a luat Biela, ba că au ocupat Târnova, ba că au trecut Balcanii și a ocupat trecătorea Șipca, cea mai însemnată din toate, ba că general Gurco cu călăreții lui a ajuns până în preajma Andrianopolului. Aflai minuni neașteptate și chiar peste putință întocmai ca cum ai fi ascultat o poveste din o mie și una de nopți, ceea ce făcea pe Ruși să nu le mai încapă pielea de fudulie.</p>
<p>Însă în ziua de 10 Iulie tot palatul cel fermecat se dărâmă de o biată suflare de vânt, și toate minunățiile cele de peste fire se nimiciră și se făcură puzderii, de aruncară pe mândrii biruitori de la al șaptelea cer în scorburile Iadului.</p>
<p>Un cazac risipi toată această plăsmuire amăgitoare; el aduse comandantului de la Șiștov care păzea siguranța podului întins peste Dunăre între Zimnicea și acel oraș, zdrobitoarea știre că au înghițit și Mnscalii papara, și au mâncat o bătaie în ziua de 9 Iulie la Plevna deși au pierdut cu totul sărita.</p>
<p>De unde mai înainte se uitau la noi țanțoși și chiondorâși și nu aveau îndestule cuvinte ca să ne ia peste picior, Rușii îndată după acest frecuș, care îi costa 72 ofițeri și 2771 soldați, își aduse aminte că în Oltenia se aflau tăbărâți vreo 80 de mii de Românași, tot unul și unul, gata să dovedească lumii că sunt fii de viteji, și ca să capete ajutorul acestor oșteni, care nu se spieriau de fiece lucru, își amintiră că la luarea Nicopolelui, Românii de dincoace le-au dat o bună mână de ajutor, și rugă pe Măria Sa să ne dea poruncă a trece și noi dincolo de Dunăre și a ocupa deocamdată Nicopole.</p>
<p>Ai noștri, buni la inimă și îngăduitori, cum i-a lăsat Dumezeu să fie din fire, primiră bucuros să ia parte activă la această luptă, care avea să fie hotărâtoare pentru viitorul nostru, și în ziua de 13 Iulie primirăm ordinul să trecem dincolo și să ne așezăm în Nicopole, pe care avea să-l dezgolească Rușii.</p>
<p>General Manu nu e om de aceia ca să lase lucrurile să tărăgănească multă vreme; el luă numaidecât măsuri grabnice de îndeplinire, și în noaptea dintre 13 și 14 Iulie regimentul al 5 de infanterie se îmbarca în vaporașul Anetta și trecu pe pământul turcesc, umplând aerul de strigăte vesele și urale zgomotoase. Colonel Petrovan, comandantul acelui regiment, fu cel dintâi Român înarmat care călca pe pământul Padișahului ca dușman.</p>
<p>Rușii dădură în grabă cetatea în primirea Românilor coborâră numaidecât steagul rus după creasta citadelei și porniră în fugă spre a se concentra împrejurul Plevnei unde se pregătea o nouă ciocnire. Când zărirăm de dincoace în raza soarelui răsărind tricolorul nostru Românesc fâlfâind pe creasta cetățuii de dincolo, inima ni se umplu de o bucurie cerească și ochii de lacrimi de înduioșare. Generalul numaidecât dădu semnalul de chemare și înșiruindu-ne pe malul Dunării cu fața spre acel steag care lărgea granițele țării strămoșești, dete ordin să ne desfășurăm steagurile și să prezentăm armele, în sunetul muzicilor, spre a saluta acel colț de țară ce se depărtase de lângă sânul patriei mame.</p>
<p>Peneș curcanul după paradă ne spuse cu încredințare că a simțit în mâinile sale steagul regimentului nostru tresărind, ca cum ar fi voit să zboare spre acel frate de care s-a despărțit prin bătrânul râu. Nu duserăm însă jind multă vreme, căci pe sub seară ne veni și nouă rândul, și a doua zi și a treia zi trecurăm întruna de nu mai râmase picior de Român la Islaz. O dată cu noi trecură și Rușii de la Turnu-Măgurele care ocoliră orașul și apucară în grabă drumul spre Plevna.</p>
<p>Nicopole, ca oraș, n-are nimic vrednic de mirare, căci e vechi, cu ulițile strâmte și murdare, case de lemn vechi și urâte și lipsit de orice lucru bătător la ochi; ca cetate asemenea nu este mare lucru, căci n-are decât o cetățuie pusă pe un deal și șapte turnulețe bine așezate dar în proastă stare și lipsite de drumuri acopierite pentru comunicare, dar ca cap de pod are o poziție vrednică de luat în băgare de seamă, căci din cetățuie poți să mături orice dușman ar voi să atace podul din sus sau din jos.</p>
<p>Abia ne așezasem cum trebuie acolo, și iată că ne pomenirăm cu un olăcar măscălesc care venea de mânca pământul cu o scrisoare de la marele Duce Nicolae pentru generalul nostru. Generalul Manu îl primi pe dată, și citi în grabă cuprinsul acelei scrisori, care nu era altceva decât o poruncă pentru comandatul nostru din partea capului armatei Rusești, ca să pornească împreună cu divizia către Plevna, spre a lua parte la lupta ce se pregătea sub comanda generalului Rus, principele Șiacovskoy.</p>
<p>După ce citi această scrisoare, generalul nostru încruntă sprânceana și zice curierului astfel ca să fie auzit de toată lumea. — Du-te de spune marelui Duce, că sunt general Român iar nu rus, cu comandantul meu suprem este Măria Sa Carol I Domnul României, iar nu alteța sa imperială Marele Duce Nicolae al Rusiei, și că aștept să primesc ordine de la Poiana iar nu de la Biela.</p>
<p>Acest răspuns neted și hotărât făcu mult sânge rău țâfnoșilor Ruși, dar îl înghițiră că n-avură încotro, fiindcă generalul nostru dobândi încuviințarea Măriei Sale șefului său, care-l numi general șef peste întreaga artilerie. Roata norocului asemenea îi dădu mână de ajutor, căci Rușii o pățiră încă o dată la Plevna cu mult mai groaznic ca altă dată și nu mai avură răgaz să se gândească la răzbunare; două corpuri de armată: al 4-lea și al 11-lea fură zdrobite izbindu-se de mușuroaiele de pământ din jurul Plevnei și țânțoșia Priecepelui Șiacovskoy fu nimicită odată cu mândria Rusească.</p>
<p>În seara de 18 Iulie corpurile de armată comandate de fugosul prinț și de general Kurdner, după o zi de luptă crâncenă, fugiră zdrobite din fața Turcilor victorioși în cea mai deplină dezordine, lăsând în mâinile dușmanilor 169 ofițeri, 7136 soldați morți și răniți. Această nenorocită întâmplare băgă așa mare grâză în inimile Rușilor încât îi făcu să-și piardă cumpătul și să fugă în ruptu capului mai cu seamă cazacii. O ceată din asemenea oameni duse a doua zi până la Șistov soirea cruntei nenorociri dar atât de mărită încât pricinui o mulțime de nenorociri, produse din învălmășeală. Acești mișei fugari spuse că Turcii îl soseau din urmă biruitori și că armata rusească s-a nimicit cu totul. Dintr-astă pricină o mulțime de lume care se întâmplase tocmai să fie pe pod venind despre țara Românească, copleșiți de droaia de fugari care vrea să treacă dincoace, căzură în Dunăre și pieriră în valuri.</p>
<p>O asemenea ceată de cazaci fricoși sosi și la Nicopole mai odată cu cealaltă, dar nu pricinui nicio nenorocire, căci Românii, în loc de a se speria, se bucurară că în sfârșit vor da ochii cu acea primejdie după care alergau de atâtea luni și care fugea mereu de ei, fără să le dea o singură dată prilejul d-a o vedea în față. Cum primi această veste, Colonel A. Angelescu care luase comanda diviziei noastre în locul generalului Manu, luă îndată măsuri de apărare, trimise numaidecât persoane sigure după informații și stabili un serviciu de comunicare cu celălalt mal.</p>
<p>Noi așteptam știrile cu nerăbdare și dam din pinteni când de când să vedem pe Turci venind spre noi. Turcii nu veniră nici în ziua aceea și nici a doua zi, ci tocmai a treia zi în faptul zilei sosi trimisul generalului cu informații sigure. El venea drept de la Bulgăreni unde staționau fărâmăturile armatei Rusești și aducea știri sigure dobândite chiar de la șeful armatei. Nenorocirea fusese mare, îngropitoare, dar nu atât de înfricoșată cum o zugrăvise fugarii. Din norocire Turcii nu făcură nicio cercare de urmărire, negreșit fiindcă încercase și ei mari pierderi și nu se simțeau în stare să ia ofensiva și să înceapă ei harța; și cu chipul acesta dădu prilej dușmanilor să-și mai vină în fire și să se mai întărească cu ceva ajutoare sosite de la Biela și Zimnicea.</p>
<p>Cu toate acestea primejdia era destul de mare; ceea ce n-au făcut ieri Turcii puteau face mâine, Rușii n-aveau destule puteri ca să li se împotrivească și Turcii puteau dintr-un moment într-altul să întrerupă Rușilor linia de comunicare și să facă posibilă năvălirea cetelor lor sălbatice în țara noastră. În fața unei asemenea nenorociri deopotrivă mare pentru amândouă oștile și nimicitoare pentru creștinătate, nu mai era vreme de stat la chibzuință; primejdia trebuia înlăturată la vreme cu orice chip și nenorocirea combătută. Numaidecât colonelul Angelescu depeșa la Poiana și primi îndată ordinul d-a înainta cu grosul diviziunii spre Bulgăreni, lăsând în Nicopole o mică garnizoană. Noi pășeam în fruntea falnicelor cete ce se apropiau de câmpul de luptă.</p>
<p>Iată cea dintâia parte a isprăvilor noastre războinice, zise Velicul sculându-se în sus pe piciorele sale de lemn și ștergându-si fruntea de nădușeală. Mâine seară voi începe adevărata istorie a războiului și a celor nouă dorobanți comandați de Peneși Curcanul.</p>
<p>V</p>
<p>Unul!</p>
<p>După aceste cuvinte cei trei moșnegi sprijiniră pe junele invalid și-l ajutară să reintre în casă, și ei ieșiră din curte și apucă unul la drepta și celălalț la stânga. A doua zi cum se înseră veniră urmați de alți patru cumetri, scoase din casă pe olog cu aceeași băgare de seamă și îngrijire, și se așezară din nou pe cerga întinsă de femeia cea haițoasă pe prispa casei.</p>
<p>Velicu după ce se văzu așezat bine și comod pe cerga sa își urmă mai departe istoria în chipul următor:</p>
<p>„De la Nicopoli la Bulgăreni nu e așa departe și drumul la început nu era tocmai rău; plecarăm din Nicopoli într-o dimineață câteva zile după sfânta Măria cea mare și ajunserăm cam la prâzcior la un sat tătăresc numit Muselim Selo pe lângă care curge râul Osma. După ce odihnirăm nițel, trecurăm râul pe un pod de piatră, și după povața călăuzelor bulgare ce luasem cu noi de la Nicopole, lăsarăm la stânga oseaua ce duce la Târnova prin Poradim, unde mai târziu fu așezat catierul general rusesc și apucarăm pe șoseaua din dreapta ce duce drept la Sofia prin Plevna. Prânzul îl făcurăm la Mecica și seara ajunserăm devreme la Bulgăreni.</p>
<p>Rușii ne primi foarte bine, ba pot zice întocmai cum primește omul la nevoie mână de ajutor ce-i vine pe negândite; ne dete să mâncăm și să bem bine, petrecurăm împreună cu noi o noapte întreagă în ziafeturi, dar știți ca iepurele cu urechea la pândă, și a doua zi intrăm fără, zăbavă în stăpânirea locului ce ne era hotărât să ocupăm spre a forma acea potcoavă de cal care în sfârșit aduse la aman pe gaziul de Osman Pașa.</p>
<p>Locul ce ni se încredința nouă erau înălțimile ce se țin lanț una de alta, tăind d-a curmezișul bucata de pământ ce cade între Osma și Vid de la Bulgăreni la Ribna, sat așezat în marginea râului Vid, care curge pe lângă Plevna, de unde se aștepta să vină grosul oștilor Românești. Câteva zile petrecurăm cam rău și cam cu frica în sân, căci eram puțini și dușmanii pe care-i vedeam mișcând sub picioarele noastre mulți ca nisipul mării; din norocire D-zeu orbi pe păgâni și petrecurăm vremea bine și nesupărați de nimeni, însă până la nădejdea în orbirea Turcilor, noi nu stăturăm cu mâinile în sân, ci puserăm mâna pe cazmale și durarăm pe coastele înălțimilor ce ne despărțeau de dușmani o mulțime de șanțuri de adăpostire și mai multe redute de pământ care să ne ferească de gloanțe la vreme de o primejdie neașteptată. După ce le sfârșirăm cu bine, așezarăm tunurile în baterie la adăpostul lor și apoi stăturăm în așteptare fără să facem cel mal mic zgomot.</p>
<p>Așteptarea nu ne fu tocmai așa lungă, căci în ziua de 24 August, pe la scăpătatul soarelui, ștafetele pe care le înșiruisem spre Ribna peste Vid ne dete de veste că vin ai noștri, și numaidecât zărirăm într-un nor gros de praf uniformele călărașilor care formau antegarda. Când îi zărirăm desplicând văzduhul cu vânjoasele lor piepturi în țară străină, inimile începu să ne zburde mai să plesnească de bucurie, și piepturile să tresalte de dor d-a scoate țipete de veselie, dar buzele ne rămase mute căci așa era porunca ce primisem, adică să nu facem cel mal mic zgomot ca să nu prindă de veste Turcii și să ne pricinuiască vreo zăticneală.</p>
<p>Tăcurăm dar ca pământul, înghițirăm în noi bucuria ce simțeam și dădurăm tot ajutorul putincios ca ai noștri să treacă Vidul nesupărați și în chipul cel mai lesnicios. Regimentul nostru stătu toată seara și toată noaptea cu arma în mână pe înălțimile Ribnei gata d-a respinge orice atac din partea Turcilor și nu intrarăm în corturi pană ce nu ne încredințarăm că a trecut dincoace cel din urmă soldat și cel din urmă furgon.</p>
<p>Cum sosiră toate oștile Române și se odihniră o noapte, chiar a doua zi începurăm a strânge cercul de înconjurare, ocuparăm al doilea rând de dealuri mai în apropiere de Plevna, care se întinde între Verbița și Balișovaț, și durarăm numai de cât al doilea rând de întăriri, pe care le legarăm cu cele alte prin șanțuri cotite și drumuri acopierite.</p>
<p>Cât muncirăm într-acele zile numai unul Dumnezeu știe; nu mai eram soldați ci salaori, și în neștiința noastră ne blestemam scrisa și pe acel ce ne punea să facem acele gropi, care după prostia capului nostru, nu ne era de niciun folos, dar mai pe urmă le rugarăm mult și bine de sănătate și ne ciudirăm că n-am făcut mai multe, căci din mari primejdii ne scăpară și multe vieți cruțară adăpostul lor. Ce să-i faci Pașa e omul nepriceput, la muncă tânjește și la ispravă se mulțumește!</p>
<p>Într-astă vreme noi cei nouă eram nelipsiți, căci corvada se făcea pe căprării și noi împreună cu alți câțiva care însă nu erau cu noi o apă formam o căprărie, pe care o comanda Sandu nostru cel tăcut; Peneș curcanul comanda două căprării și avea îndatorire d-a le inspecta pe amândouă că să nu ne dăm lenei, dar venea mai des pe la noi și de multe ori îl uita sfântul lângă noi; atunci ca să-i treacă de urât ne spunea fel de fel de snoave și povești, și când era prea mare graba nu se codea d-a pune mâna pe lopată d-a ne da câte un pic de ajutor.</p>
<p>Lucrând astfel ne tot miram între noi de soiul de război care s-a scornit de un cârd de vreme și ne boceam între noi că lumea nu mai semăna cu cea de demult, căci războaiele se făceau altfel de către strămoșii noștri și erau mai bune, căci oștenii aveau prilejul să arate lumii ce le poate pielea lor înșile, iar nu datorau biruința numai armelor ce țineau în mână sau șanțurilor ce-i adăposteau. Ah! cât aș fi dorit să se întoarcă acele vremuri de vitejie când se lupta omul piept la piept și îți dovedeai dușmanul la trântă dreaptă.</p>
<p>— Măi omule, zisei eu într-o zi sergentului nostru, de față cu ceilalți opt, ăsta nu e război de oameni ci de șobolani; avem arme și le ținem în corturi unse ca să nu ruginească, avem tunuri și le ținem în baterii la adăpost ca să nu se zdrelească, și ne pierdem vremea făcând numai gropi și șanțuri care să ne ascundă de dușmani. Cum o să ne batem noi cu Turcii dacă ne facem adăposturi ca să nu dăm ochii cu ei? cum o să-i dovedim dacă nu ne batem cu ei? și cum o să scăpăm țara de jugul lor daca nu-i dovedim?</p>
<p>— Închină-te și te crucește, răspunse Grăurel mirat ca și mine.</p>
<p>— Ghicească cine o putea, îngână Simeon, că eu nu pricep nici boacă.</p>
<p>— Vremi ciudate și ne pricepute care nu seamănă deloc cu ale viteazului de Mihai! strigă Gheorghiță Lungocea.</p>
<p>— Tunurile nu mai sunt făcute să dărâme ziduri de cetăți, ci să stea ascunse la adăpost de fascine, zise cu un ton batjocoritor Niculae Măgureanu.</p>
<p>— Nici pușca ca să împroaște pe dușman, ci ca s-o frecăm să lucească, adăugase Bucur Mieilă.</p>
<p>— Sapa, numai sapa, a ajuns acum arma la modă, strigă cu necaz Stan Urzică aruncând sapa cât colo; mai bine ne lăsa acasă să ne săpăm porumbul, dacă e vorba de sapă, iar nu să zăpăcim pământul bulgarilor.</p>
<p>Caporalul nu zise nimic, iar Peneș curcanul se uită cu milă spre noi și se margini d-a zice:</p>
<p>— O să vedeți voi în curând de tot la ce sunt bune sapele, puștile și tunurile în vremea de acum.</p>
<p>Într-adevăr că în curând de tot văzurăm și prea văzurăm de mi se zbărlește părul când mă gândesc.</p>
<p>Într-un revărsat de zori, mi se pare la 25 August, de unde până aici ne deșteptam în cântecul trâmbițelor, singurul zgomot ce se auzea din când în când într-acele locuri acoperite cu mii de mii de oameni, sărirăm din corturi tresărind mai înainte de a cânta zorile, auzind un zgomot îngrozitor care făcea pământul să să cutremure. Nepricepând deocamdată ce înseamnă acel zgomot neobișnuit, ieșirăm spieriați afară și văzurăm toate dealurile acopierite de un fum vânăt și gros, care învăluise de tot cerul și întunecase cu desăvârșire razele soarelui răsărind. Printr-acea negură de fum se vedea șerpuind săgeți de flăcări roșiatice ca sângele, după care urma niște bubuituri de-ți împuia urechile.</p>
<p>Începuse bombardamentul; artileria intrase în dans; slavă Domnului! De multe ori am luat parte la manevre în care a lucrat și artileria, de multe ori am auzit bubuituri de tunuri multe descărcate într-o singură salvă și am fost înăbușit de desul fum al ierbii de pușcă, dar ceea ce vedeam și auzeam într-acel minut era cu totul nou pentru mine.</p>
<p>Nu mai erau zecimi, ci sutimi, peste patru sute guri de foc de cel mai mare calibru vărsa flăcări și fum fără precurmare și mai deodată de se zguduia pământul ca cum au fi fost cutremur; nu mai erau iarăși acele detunături de paradă care făceau numai zgomot și fum, ci detunăturile luptei care vărsau fier și plumb și imprăștiau grozăviile morții.</p>
<p>Erau cu totul noi pentru mine acele fluierături ascuțite ale bombelor ce zburau prin văzduh cu iuțeala fulgerului, șuierând puternic întocmai ca voinicul în codru; erau cu totul noi acele urlete asurzitoare ale șrapnelelor ce plesneau în aer și aruncau spre pământ un potop de gloanțe ucigătoare; cu totul noi erau și acele pocnete groaznice ale obuzurilor ce cădeau în pământ și izbucneau în mijlocul trâmbelor de oameni, spre a face în juru-i prin zburăturile așchiilor lor un gol de moarte.</p>
<p>În mijlocul acelor detunături înspăimântătoare, în mijlocul acelor fluierături înflorătoare și în mijlocul acelor urlete și pocnete cobitoare, auzeai un zgomot și mai groaznic, și mai înfiorător, și mai cobitor: țipătul de durere al ființei lovite, răcnetul de deznădejde al nenorocitului schilodit, cel din urmă suspin al victimei murinde, și simțeai părul capului ridicându-se în sus zbârlit! Dar lucru de mirare, în loc d-a îngheța de frică sângele începea să-ți colcotească în vine de înverșunare, ochii să ți se roșească ca sângele de mânie, mâinile să ți se încleșteze pe o armă, picioarele să te ducă fără de vrere spre locul de primejdie și din piept să-ți iasă fără să știi un strigăt:</p>
<p>— Răzbunare!</p>
<p>Beția fumului de iarbă de pușcă este una din cele mai amețitoare beții, care te împinge să faci mai fără să știi aceea ce nici prin gând nu ți-a trecut. Acea beție mă cuprinse îndată ce-mi mirosi a iarbă de pușcă și văzui ceea ce vă spusei; în amețeală eu nu știu când mă pomenii în plațul regimentului nostru, știu numai că găsii acolo o mulțime de camarazi veniți tot ca mine fără să primească ordin și împinși numai de imboldul firesc al dorinței de izbândire.</p>
<p>Locul unde stăm nu era deloc bun pentru stat în picioare ci pe brânci, căci cu toată depărtarea, tot se întâmpla să ajungă până acolo câte o bombă de calibru 15, dintre care una chiar se îngropa în pământ aproape de noi, dar nouă nu ne ardea de astea nici nu băgăm de seamă cele ce se petreceau în jurul nostru, ci ne îngrijeam numai d-a vedea pe șefi mai curând puși în capul nostru ca să zburăm împreună cu ei la biruință,</p>
<p>Șefii sosiră, dar nu ca să ne ducă la biruință, ci ca să ne facă aspre mustrări c-am părăsit cantonamentele fără de poruncă și să ne spună verde în ochi că n-are să ne ducă la atac decât în ziua când șefii cei mari vor crede c-a sosit minutul priincios. Ah! câtă depărtare este de la poveste până la petrecanie, de la închipuire până la aievea! În povești vitejii își aleg dușmanii după plac și se bat cu ei când le vine lor la socoteală, singur sau în pâlcuri, în luptă dreaptă sau în luptă armată, iar aievea când să se aducă întru îndeplinire cele auzite, ce schimbare! ce descurajare!</p>
<p>Ca și la ocenie toate ticluite, toate alcătuite, toate făcute după poruncă; chiar vitejia pusă în frâu și înstrunată după buna plăcere a șefilor!</p>
<p>Așa ne gândeam noi căci nu știam, săracii, ce e războiul, și credeam în simplitatea noastră că o să putem ajunge până la dușmani fără multă bătaie de cap, și după ce om da ochii cu el o să ne luăm la încăierare, o să ne apucăm la luptă și apoi cine o fi mai voinic. În curând, chiar prea în curând, ne încredințarăm însă că șefii aveau dreptate și că de binele nostru ne învăța să ne astâmpărăm și să fim cu răbdare. Oh! În ziua aceea cât furăm de cătrăniți și cu ce foc blestemarăm prostia că n-am fost îndestul de cu minte în ziua celui dintâi atac de artilerie ocărârăm plini de amărăciune și disciplină și șefi și tactică de război, și ne întoarserăm pe la corturi așa de întărâtați încât pe aici, pe aici să ne revoltăm împotriva șefilor și să facem de capul nostru aceea ce ne-om pricepe; noroc că fu între noi Peneș curcanul și ne făcu să înțelegem că cea mai frumoasă faptă de armă a oșteanului este disciplina și supunerea orbească la poruncile șefilor. Aceasta fu singura și cea din urmă răzvrătire între dorobanți; șefii o trecură cu vederea, căci era pornită dintr-o dorință mare și frumoasă, adică d-a da în curând ochi cu primejdia, dar ne povățui să fim cu minte d-aici încolo și ne făcu să înțelegem că războaiele nu se mai fac ca altădată prin puterea mușchilor omenești, ci prin istețimea tacticii, căci acum e prea cu putință ca zece nevoiași dichisiți cu muniție multă și armați cu puști perfecționate, de la adăpostul unor mușuroaie, să poată culca la pământ o sută de viteji.</p>
<p>Aste lămuriri ne mai potoli nerăbdarea și ne făcu să stăm mai cu sânge rece față cu bombardarea ce avu loc în zilele următoare. Aceste zile fură cumplite pentru noi, căci le petrecurăm stând in șanțuri armați și echipați spre a fi gata d-a zbura la atac în orice moment; și chiar noaptea dormirăm în șanțuri îmbrăcați și înarmați, având sub cap drept căpătâi malul șanțului. N-aveam voie să fumăm, n-aveam voie să vorbim tare, n-aveam voie să ne mișcăm ca să nu atragem spre noi băgarea de seamă a dușmanilor; un trai care trebuia să înceteze cât mai curând căci nu era de suferit. Amorțeala picioarelor ne făcu să dorim primejdia ca o fericire, numai și numai spre a putea ca să ne mișcăm.</p>
<p>În sfârșit dete D-zeu să se sfârșească și această încercare și noi furăm aleșii dintre aleși care să facem ruptura.</p>
<p>Românii bombardau mai cu seamă o întărire de pământ mare pusă pe deal deasupra satului Grivița pe care-l ocupam care întărire, după planurile muscălești făcute cu trei ani mai înainte de război, de către niște ingineri iscusiți ce colindase prin toată Bulgaria, domina valea Plevnei și o făcea să fie cheia întăririlor. A lua astă redută, acesta era visul nostru și ținta sârguințelor noastre. Împrejurul ei se grămădiră mai toate tunuriie noastre, mai toate șanțurile noastre și mai toate liniile noastre de tiraliori. Artileriștii noștri dați într-astă țintă fără de greș; pământul grămădit pe zidurile tăbiei se risipea ca praful bătut de vânt, și chiar fascinele care le întărea zburau în țăndări în adâncile sale șanțuri; fesurile nu erau mai cruțate decât pereții tabiei, dar ce folos? ce se strica ziua noaptea se dregea și adăposturile zidurilor mai înalte ca statul de om împiedicau pe ai noștri d-a face să zboare prea multe fesuri. Ca să punem mâna pe întărire trebuia să avem răbdare și să lucrăm cu dibăcie, adică să ocolim, dacă se va putea tabia ca s-o putem apuca pe la spate și s-o atacăm chiar prin gura ei. Spre a ajunge la acest scop, strângeam întruna cercul de înconjurare și geniul nostru făcea mereu în vremea nopții adăposturi înaintate pentru baterii și drumuri acoperite, pe care le întindea neîncetat la dreapta și la stânga.</p>
<p>Turcii cari nu sunt de loc proști în vicleniile de război, ne pricepu numaidecât, și în dimineața de 27 August, demascară o tăbioară așezată pe o muchie de deal aflată în coasta dreaptă a tabiei chiar în fața ndstră, ți în tăbidră așezară o baterie cu doă tunuri, care lua bateriile și șanțurile infanteriei noastre în răspăr și ne pricinuia mult rău. O asemenea poziție nu putea să stea multă vreme în mâinile dușmanilor dacă nu ne plăcea să batem în retragere. General Cernat, comandantul oștilor române îndată ce află despre primejdia la care eram expuși, dătu ordine colonelului Angelescu șeful diviziei noastre ca să ia îndată acea întărire, și colonelul chemă pe locotenentul colonel Sergie Voinescu din statul major ca să aducă porunca la îndeplinire.</p>
<p>Locotenentul colonel Voinescu care era cunoscător de viteji, chemă la sine pe maiorul nostru și pe comandantul unui batalion din a cincea de linie și îl însărcina cu îndeplinirea acestui ordin. Peste un sfert de ceas maiorul veni în mijlocul nostru și ne zise:</p>
<p>— Copii, pregătiți-vă și înarmați-vă cu semnul crucii că mergem să ne batem; peste alt sfert de ceas noi ieșeam din șanțuri la camp deschis, în frunte cu steagul desfăcut și umplând văzduhul de srigăte de bucurie.</p>
<p>Deocamdată pornirăm pitulindu-ne și ascunzându-ne răsfirați printre buruieni și porumb, căci gloanțele și șrapnelele curgeau spre noi cu grindina; dintre toți numai noi, apărătorii steagului, mergeam strânși pâlcuri împrejurul lui, făcând din piepturile noastre niște pavele vii care să apere viața lui Peneș curcanul purtătorul lui. Mergeam cu steagul desfășurat ca să-l vadă copiii și să zboare cu inimă neîndoioasă spre acea sfântă icoană a patriei în primejdie, dar în curând avurăm să ne căim amar de astă nechibzuință care punea la îndemâna dușmanilor o țintă bună și sigură pentru îndreptarea tunurilor.</p>
<p>Unul din noi, unul din cei nouă, Gheorghiță Lungocea plăti cu viata această nechibzuință și zbură din mijlocul nostru în brațele nemuririi. Ah! n-oi uita pân-oi intra în cele patru scânduri acel minut groaznic și neașteptat. Nu sunt din neamul fricoșilor, sunt baștină de Român; pănă să nu fiu soldat am fost un bătăuș de frunte, am dat ochi și cu lupul, și cu mistrețul, și cu ursul; pe lup l-am smuls din cârcă și l-am sugrumat cu însăși mâinile mele; pe mistreț nu l-am nimerit și am fost răsturnat sub el și am scăpat numai cu cuțitul de la brâu cu care  i-am spintecat burta; iar pe urs l-am avut o noapte întreagă la rădăcina copacului unde mă urcasem ca să scap de ei, că mă luase fără de veste, și am simțit fiori reci trecându-mi prin inimă în acele minute primejdioase, dar ca fiorul ce mi-a trecut prin inimă când văzui pe fratele meu de arme mergând adineaori pe lângă mine zdravăn și sănătos, spunând la snoave și marghiolii, că se învârtește deodată într-un călcâi și apoi cade grămadă la pământ și capu-i zboară țăndări împrejurul nostru și stropește cu sângele său steagul ce păzea, oh! ca acel cumplit fior n-am simțit altul de când sunt și nici nu voi mai simți poate cât oi trăi!</p>
<p>O povoială neagră se puse pe ochii mei, un clește puternic îmi strânse inima și un bold nebiruit mă îndemnă să zbor înainte scoțând din piept răgete care n-aveau nimic omenesc. Când mă desmeticii eram în marginea fortificației ce apăra bateria turcească, înconjurat de tot regimentul, iar Peneș curcanul era în fruntea noastră.</p>
<p>VI</p>
<p>Steagul regimentului</p>
<p>Rămăsesem opt și cu sergentul nouă, dar nu eram mai puțin îndrăzneț și mai puțin înflăcărați d-a înfrunta primejdia; dimpotrivă dorința d-a răzbuna pe Gheorghiță ne făcea îndoit mai netemători de moarte. Curgeau împrejurul nostru gloanțele cum curge grindina în vreme de furtună, văzduhul era întunecat de mulțimea împroșcăturilor lor, pământul era ciuruit de izbiturile ghilulelor lor, nu era cu putință să scape niciun greiere de loviturile fierului și plumbului, și cu toate astea noi mergeam printre acea grindină ucigătoare tot așa de repede ca și dânsa, fără să dăm o împușcătură măcar, fără să scoatem un țipât măcar.</p>
<p>Cădeau printre noi frații de arme ca cum cad spicile în vreme de seceră; acel ce glumise cu noi adineaori îl vedeam prăbușindu-se la pământ lângă noi păliți de îngălbeneala morții, cel mai voinic și mai sănătos iată-l căzut jos schilodit de așchiile bombelor umplând văzduhul de țipete sfâșietoare, și cel mai mândru și mai drăgăstos dintre toți iată-l schimbat într-o spaimă groaznică de o izbitură de obuz, și zvârcolindu-se la pământ în amarnice chinuri.</p>
<p>Ni se rupea inima văzând toate aceste prăzi ale cumplitului război, dar în loc d-a ne slăbi și înfricoșa, vederea lor dimpotrivă ne ațâța și ne înverșuna ca să mergem mai iute spre a pune mâna mai curând pe dulcea izbândire.</p>
<p>Întărirea spre care alergam noi nu era o tabie isprăvită și dichisită cu tot ce trebuie, ci două rânduri de șanțuri adânci, apărate de un parapet de gabioane de nuiele numai pe jumătate umplute cu pământ, după care se adăpostea două tunuri și vreo două mii de turci bine armați cu puști englezești care dau șaisprezece focuri unul după altul. Noi răzbătem câmpia lucie și lipsită de adăpost cu arma în mână și fără să dăm un foc măcar, și ei la adăpostul meterezurilor stau tolăniți în șanțuri și dau în carne vie fără să se sinchisească de nimic, căci de când intrasem noi în zona tirului artileriei noastre, tunurile românești încetase d-a arunca bombe și șrapnele spre ei.</p>
<p>Ei! Dar piepturile românești nu sunt și ele niște meterezuri din cele mai tari? Ba sunt, tăiculiță, și sunt în stare să nesocotească primejdiile cele mai cumplite, mai cu seamă când începe să miroasă a praf de pușcă. Până să intrăm în bătaia puștilor, mergeam cam cu sfială și cam cu grijă, întrebându-ne în fundul inimilor noastre ce dihanie o fi acel război cu care încă nu dădusem ochi până atunci, dar de îndată ce începu să cadă dintr-ai noștri și văzurăm alături cu soldați întinși la pământ și câțiva dintre ofițeri, între care pe căpitan Morțun, pe locotenentul Marinescu și pe sublocotenentul Hartel, atunci zbură orice sfială din inima noastră, ne aduserăm aminte de isprăvile străbunilor noștri din poveste, și înflăcărați de pildele lor și de apriga răzbunare, merserăm cu D-zeu înainte.</p>
<p>Între noi și meterezu turcesc era o vâlcea, și dincolo de ea chiar pe muchia dealului era meterezul; până să ajungem la muchia de dincoa merserăm, cum vă spusei, înecându-ne necazul și înverșunarea în fundul inimilor, fără să dăm o pușcă măcar, iar când ajunserăm în marginea văii, major Buzdugan, comandantul batalionului nostru strigă: foc, și după el toți ceilalți comandanți ordonară descărcarea, și numaidecât izbucni deodată și fără de veste o salvă generală care ne înconjură de un fum alburiu gros și neguros de ne ascunse vederilor Turcești. Cum dădurăm această singură salvă, alergarăm fuga în vale, suirăm coasta cu repeziciune, și până să se dezmeticească păgânii, se pomeniră cu noi grămadă pe parapetele lor.</p>
<p>Așa îndrăzneală și așa neașteptată repeziciune ameți foarte rău pe Turci încât îi făcu să o ia la sănătoasa, fără măcar să se bată, și să se ascundă la adăpostul celui d-al doilea șanț săpat la o depărtare de două sute de pași de cel luat de Români, dar ai noștri nu sunt din aceia care lasă lucrurile să tărăgănească. Iute ca vântul se repeziră în urma lor, căpitan Ipătescu sări călare spre unul din cele două tunuri, pe care-l  si luă în stăpânire, major Buzdugan sări îndrăsneț în șanțuri în mijlocul trâmbei de dușmani și Peneș curcanul nostru, numai puțin îndrăzneț, merse și înfipse steagul regimentului nostru ciuruit de gloanțe pe malul acelui șanț încă plin de dușmani.</p>
<p>Atunci se încinse o luptă între biruiti și biruitori, luptă cumplită, piept la piept, baionetă în baionetă: lupta deznădejdii. Bine luptau Turci, amarnic izbeau păgânii în piepturi de frați, dar mai bine și mai cu spor se războiau ai noștri.</p>
<p>Ți-era drag să te uiți, îți era drag să te numești Român într-acele minute, fiecare soldat se schimbase în erou, fiecare luptător era un viteaz. Nimeni nu se mai gândea la moarte, nimeni nu se mai gândea la primejdia vieții; dau năvală cu toți sub cutele steagului lor, care fâlfâia voios deasupra întăririlor dușmănești, dau întruna, dau mereu, strigând fără precumare: ura, trăiască România și murind, fiecare șoptea vecinului: izbândește-mă.</p>
<p>Noi apărătorii steagului stăm făcuți pâlc împrejurul lui și-l apărăm de orice atac, fără să ne depărtăm cu o palmă măcar de sub umbra lui. Ne sfărâia inima de dorință de a ne lupta, văzând minunile de vitejie ce făceau camarazii noștri la o palmă de loc departe de noi, plesneam de ciudă că nu luăm și noi parte la asemenea fapte vrednice d-a se scrie cu slove de aur în cartea nemuririi; am fi dat mult și mult ca să ne măsurăm și noi oleacă cu dușmanii, dar postul nostru era un loc de cinste și încredere, post de santinele care nu se părăsește decat numai când se precurmă firul vieții!</p>
<p>Stăturăm aproape o jumătate de ceas cu arma la mână, fără să dăm o lovitură măcar și gloanțele curgeau ca ploaia împrejurul nostru! Toți stăm pe ghimpi, dar sergentul nostru mai cu asupra ca toți, căci el ardea mai mult ca toți de dorință d-a-și potoli setea în sânge de turc; dar nimeni nu se mișca din loc, și toți se uitau cu jind cum camarazii lor săvârșeau minuni de bărbăție și cum dușmanii se aplecau să apuce calea fugii, așteptarea noastră însă nu fu lungă și D-zeu ne învrednici să fim puși la o încrecare mai aspră ca a tuturor și să avem mai mult de lucru ca toți.</p>
<p>Pe cănd partea cea mai mare de Turci ieșise din șanțuri, care șianțuri se umplusese de cadavre și răniți, pe când cea mai mare parte din păgâni începuse să dea dosul, îndreptându-se în fuga mare spre tabia cea mare, pe când ai noștri înflăcărați de dorul de răzbunare se luară după ei și, începuse să-i împrăștie amarnic, iată că o despărțire de dușmani din aripa stângă se repezi fără de veste spre noi și năvăli spre steag ca să-l apuce. Atunci noi, prevăzând primejdia, dădurăm semnalul de alarmă, ne făcurăm cerc împrejurul steagului și ne descărcarăm puștile în trâmba de dușmani. Nouă turci căzură la pământ; toți țintise bine și niciunul nu-și pierduse descărcătura în vânt, dar Turcii erau mai mult ca întreiți și până să umplem noi iarăși puștile, ei ne sosiră din urmă și începu să ne amenințe cu baionetele. Atunci se încinse între ei și noi o luptă de baionetă din cele mai cumplite. Atunci înțeleserăm ce poate fiecare din noi și mai presus ce poate Peneș curcanul nostru și cât de mult prețuiesce știința mânuirii armelor!</p>
<p>Ca o vijelie ce răstoarnă, rupe, dezrădăcinează și nimicește, astfel voinicul între voinici luă de jos o pușcă văduvă de stăpân, sări în ceata de păgâni, și cu mâna lui cea harnică răsturnă, rupse, dezrădăcină și nimici tot ce-i căzu în mână. Aici cu baioneta spintecă un piept și făcu pe dușman să mușce țărâna bolborosind în sânge, dincoace cu patul ei schimbat în măciucă sparse țeasta unui nebotezat, care se duse fuga să treacă puntea de fir de păr a lui Mahomed, dincolo cu descărcătura ei zbură creierii unui ofițer dușman. Păgânii înverșunați se făcură cerc împrejurul lui și se repeziră cu ascuțișul baionetei spre pieptul și spatele lui, însă el mai repede ca o sfârlează făcu morișcă din pușca lui, și cu o iuțeală nepovestită, găuri câte piepturi putu izbi și-și făcu loc să scape din cercul de fier și să zboare spre iubitul lui steag spre care zărise că se întinde o mână necurată.</p>
<p>Noi la rândul nostru făcurăm tot ce puturăm spre a fi vrednici de asemenea șef; fiecare avea să se lupte cu trei dușmani, fiecare dar se făcu tare cât trei ca să țină sus vestea numelui de Român și să apere steagul țării sale. Eram mici la număr dar eram mari în bărbăție; eram neispitiți prin fapte, dar eram prea mult ispitiți prin pilde; nu dădusem încă ochi cu moartea, dar eram netemători de moarte, căci o nesocoteam, și ca strămoșii noștri ziceam: mai bine morți slobozi decât vii și robi!</p>
<p>Pe când ne războiam, ne zbăteam și ne luptam, așteptând un ajutor pe care beția biruinței îl făcea să fie cam mult așteptat, o mână dușmană se întinse spre steag și-l smulse din loc; atunci fiecare din noi uită pielea sa și năvălirăm furioși spre îndrăznețul răpitor; cel ce sosi mai întâi din toți fu Stan Urzică; ca o vijelie viteazul nostru sări asupra răpitorului și puse mâna vârtoasă pe cotorul steagului; era însă scris în cer ca acea zi să fie cea din urmă a vieții sale și acea faptă de vitejie să fie întâia și cea din urmă faptă a sa războinică!</p>
<p>Ei! Doamne, de ce nu-mi ștergi din creieri aducerea aminte, și de ce nu mă faci să uit acea zi și acel minut de trei ori îngrozitor! Bietul om, bietul tânăr, bietul frate, era râzâtor de bucurie c-a isbutit să fie cel dintâi care să scape mult iubitul steag, dar deodată întocmai ca o floare rumenă și vioaie care fiind crescută în mijlocul holdei, să pomenește că cade la pământ tăiată de ascuțișul secerii, tot astfel și el se pomeni cu capul despărțit de trup de ascuțișul unui iatagan turcesc. Atunci capul îi căzu jos la pământ, sălta de vreo două ori, făcu câteva mișcări din fălci, deschise și închise ochii, ca cum ar fi cerut să mai vadă această lume ce părăsea, și apoi rămase nemișcat, iar trupul lipsit de cap făcu câțiva pași înainte, se învârti în loc cu iuțeală și căzu greu la pământ sub cutele steagului său.</p>
<p>O! Dar dormi în pace umbră scumpă si iubită, căci izbândirea n-a fost departe și răzbunătorul a sosit la vreme ; sergentul Mătrăgună ca un Peneș ce era sări ca o furtună, ca o vijelie, ca un trăsnet D-zeesc, se repezi spre ucigaș, îl urmări, și ajungându-l de aproape, ridică patul puștii deasupra capului și-l făcu să cadă cu greutate drept în frunte-i, încât spintecă în două țeasta hoțului care-i furase steagul și-i ucisese prietenul. Dușmanul căzu fără viață, căzu și steagul împreună cu el, dar Peneș nu-l lăsă să atingă țărâna, căci îl apucă cu iuțeală, și ridicându-l în sus, sări împreună cu el în mijlocul vrăjmașilor, arunca pușca departe de el, și scoțând tesacul începu din nou lupta.</p>
<p>Turcii văzând că nu pot să dovedească asemeni neprieteni, ci dimpotrivă au pierdut mai jumătate din numărul lor, începură să facă un pas înapoi și să se retragă spre a se uni cu camarazii lor care erau departe. Noi nu-i slăbirăm, și ajutați fiind de o secție de genii care sosise să întărească meterezurile luate, îl luarăm pe goană și-i fugărirăm spre tabia cea mare, unde am fi putut intra fără multă bătaie de cap daca am fi fost ceva mai numeroși.</p>
<p>Când ne înturnarăm găsirăm poziția ce luasem cu o pierdere de trei ofițeri și patruzeci de soldați morți și răniți, întărită cu niște lucrări suplimentare făcute de genii și armată cu o baterie de șase tunuri de calibru 7 așezată în linie de bătaie cu gurile spre Turci.</p>
<p>Noaptea o petrecurăm într-acea întărire fără să dormim, căci avurăm să zădărnicim mai multe încercări făcute de turci că să ne gonească din poziția ce ocupasem cu atâtea pierderi, iar a doua zi când făcurăm loc altor trupe proaspete și ne înturnarăm în tabără, noi prăpăditorii steagului ne întoarserăm numai șapte și cu sergentul opt...</p>
<p>VII</p>
<p>Pe parapete</p>
<p>Îndată se sosirăm în tabără furăm chemați toți în păr de comandantul diviziei și puși în fruntea celor patruzeci de înși care se deosebise mai mult în luptă; în fruntea tuturor fu Peneș curcanul. După ce ne spuse că ne-am purtat ca niște viteji, colonelul Angelescu ne trimise înaintea împăratului Rusiei și Domnului nostru care venise într-adins ca să ne laude vrednicia. Măria Sa ne puse pe piept virtutea militară, și Țarul ne dădu crucea sf. George, zicându-ne că ne-am bătut ca niște oșteni îmbătrâniți pe câmpul de luptă și deprinși cu vitejia.</p>
<p>Tot ce poate dobândi un om și un oștean mai de cinste și mai de râvnă noi dobândisem de la șefii noștri! fusesem cinstiți și lăudați în fața frontului, numele nostru fusese trecut în capul ordinului de zi, camarazii și chiar șefii cei mai mari ne râvneau soarta; dar nu ne simțeam deloc mângâiați în sufletul nostru. Când ne roteam ochii în juru-ne și ne vedeam numai șapte și cu sergentul opt, atunci simțeam golul ce se făcuse în mijlocul nostru și ni se umplea sufletul de mâhnire, și lăcrimam căci n-am putut măcar să răzbunăm după vrednicie moartea acelora ce ne fusese răpiți de crunții dușmani.</p>
<p>Două zile fu bine pace, adică lucră numai artileria; ai noștri dau câte o lovitură de tun la fiece sfert de ceas iar turcii câte două fără însă să pricinuiască vreo pierdere în șirurile noastre căci ne retrăsesem din bătaia tunurilor; dar toată lumea se aștepta la o întâmplare mare și toți din toate părțile fierbeau cuprinși de nerăbdare și se pregăteau ca pentru o luptă hotărâtoare foarte apropiată. Ofițerii de stat major alergau de colo până colo, generalii și coloneii se strângeau mereu în sfaturi de război, coloneii dau pe sub ascuns comandanților de companii felurite instrucții, dar nimeni nu știa într-un chip hotărâtor ce avea să se întâmple. Unii ziceau una, alții își dau cu socoteala alta, alții spuneau unele, alții altele, precupeții de mușdele născoceau câte în lună și în soare, dar nimeni nu putea zice cu încredințare: asta o să se întâmple.</p>
<p>Noi cei opt ne bucuram în sufletul nostru de pregătirile ce se făceau, căci eram siguri c-o să aibă un sfârșit, și acel sfârșit o să ne dea prilej d-a îneca amarul în sângele dușmanilor, pe care prinsesem un necaz de moarte de când știrbise din numărul celor zece frați de cruce. De aceea ne puserăm cu sârguință pe curățit și îngrijit, ca la minutul hotărât puștile și tesacele noastre să-și facă datoria fără greșeală.</p>
<p>În aceste două zile stăturăm în tabără și nu avurăm deloc voie să ne apropiem de anteposturi. În a treia zi însă, adică în ziua de 39 August, cum se lumină de ziuă și începu bombardamentul mai înfricoșat ca oricând, primirăm ordine să trecem linia de adăposturi și să înaintăm fără de zgomot spre întăririle dușmănești, ascunzându-ne prin porumb și bălării. Această mișcare fu generală. Românii împărțiți în trei coloane se îndreptară spre Grivița, iar Rușii răsfirați în mai multe coloane mergeau spre celelalte întăriri despre stânga.</p>
<p>Într-acea zi se lăsase de dimineață o ceață deasă și întunecoasă de nu se putea zări omul la zece pași, astfel că puturăm să plecăm de dimineață din tabioara ce luasem în ziua de 27 August, și să ne apropiem binișor de taberele păgâne, fără de nicio pierdere. Ceva mai încoace de bătaia puștilor, comandantul ne zise să stăm si să ne culcăm în buruieni și făcu și el ca noi. Această stare de nemișcare care dură vreo patru ceasuri fără să vorbim și fără să fumăm o țigărușă măcar, nu ne-ar fi părut atât de nesuferită daca n-ar fi început cam pe la zece ceasuri de dimineață o ploaie măruntă și rece, care ne pătrunse mantalele și bluzele și numaidecât ne îngheță până la măduva oaselor. Cu toate acestea suferirăm totul în tăcere și nemișcare și ne făceam parigorie c-o să facem în curând de petrecanie păgânilor și apoi o să ne ducem acasă ca să ne încălzim și odihnim mult și bine.</p>
<p>Pe când ne legănam în asemenea dulci năluciri, cam pe la 11 ceasuri și jumătate de dimineța, văzurăm că încetul cu încetul ceața se risipi, tăbiile turcești ieșiră la iveală și cerul se arăta negru și posomorât. Mai în aceeași clipă încetă ca prin minune bombardamentul și se făcu fără veste o tăcere care ne îngheță sângele în vine mai mult ca ploaia ce ne leorcise. Fără de voie inimile ni se strânse în piept, cum se întâmplă ori de câte ori prevestim vreo primejdie apropiată și începură să bată cu putere, în aceeași vreme ne cuprinse un neastâmpăr anevoie de înfrânat și aducându-ne aminte de bunul D-zeu, de acel ce este ocrotitor Românilor, ne puserăm pe rugăciuni și închinăciuni și ne încredințarăm sufletele milei Sale.</p>
<p>— Copii, ne zise într-acele minute Peneș curcanul încetinel, războiul de alaltăieri a fost numai o încercare, glumă curată; acum e acum, acuși se alege neghina dintre grâu; să ne dăm silință, dragii mei, să fim grâu curat în mănoasa holdă a scumpei noastre patrii.</p>
<p>— Ne vom sili să-ți semănăm ție, răspunsei eu strângându-l de mână cu glas mișcat.</p>
<p>Tăcerea ce domnea în văzduh ținu un ceas încheiat; pe la douăsprezece ceasuri și jumătate ea fu întreruptă de niște împușcături crâncene dinspre partea de apus, adică despre Criștina, ceea ce pricinui multă învălmășeală între șefii noștri și făcu pe comandantul nostru, colonelul A. Anghelescu să-și pună armata în mișcare. Era și vremea căci amorțisem de tot și sub noi ploaia făcuse un lac mocirlos, dar nu prea schimbarăm așa mult urâta stare în care ne aflam, căci în loc d-a sta înămoliți în noroi furăm nevoiți să ne târâm în noroi, căci umbletul nostru era pe brânci și d-a bușele, cum umblă copiii cel mici, spre a nu ne vedea turcii și a nu ne pomeni în cap cu potopul de șrapnele, granate și gloanțe ce șuierau pe deasupra noastră.</p>
<p>Merserăm astfel un ceas și jumătate până să coborâm coasta dintre Verbița de unde pornisem, și tabia din fața Griviței; pe la două ore după amiază ajunserăm în fundul văii, unde nu ne mai ajungea nici puștile nici tunurile Turcești. Vâzându-ne la singuranță, începurăm să dăm slavă Domnului că am scăpat ieftin și am încercat niște pierderi foarte nesimțitoare: numai vreo câțiva răniți și doi morți, dar în curând de tot ne luarăm vorba înapoi. Șefii noștri sprijiniți pe planul muscălesc și pe ceea ce li se arătase din depărtare, credeau că tabia turcească se afla pe creasta dealului, a cărui coastă aveam înaintea ochilor, și se lăudau c-au să intre în tabără mai fără să încerce vreo pagubă, căci n-aveau ce să ne facă dușmanii pe cât ne-om afla pe coasta dealului lor. Ei credeau că de la vârful dealului până sub tabie o să ajungem numai dintr-o fugă, fără să ne temem de tunuri care nu ne mai puteau lovi și fără să suferim mari pierderi din partea puștilor căci mergeam risipiți.</p>
<p>Așa ar fi fost dacă planurile muscălești n-ar fi fost greșite, dar din nenorocire ele erau mincinoase și ne expuse la cumplite pierderi! După ce ajunserăm în vale și ne odihnirăm puțin, plecarăm înnainte, și când să suim coasta, numai merserăm tăcuți și pe brânci ca până aici, ci ne ridicarăm în picioare, și îndată ce auzirăm semnalul de atac, ne repezirăm în sus scoțând țipete asurzitoare și strigând ura toți deodată de ți se ridica părul măciucă.</p>
<p>Frumos lucru e războiul tăiculiță, dar sălbatic! Schimbă pe om în fiară și îl face mai lacom de sânge decât tigru cel mai spurcat. Acest țipăt înfricoșat, ne ameți, ne înfuria, ne înverșiună; ne schimbă în fiare de pradă și ne făcu să dăm năvală unii peste alții abia fiind ținuți în frâu de aspra lege a disciplinei.</p>
<p>Mergând astfel ne pomenirăm într-o clipă în vărful dealului, dar ajungând acolo, vai și amar, noua tabia era departe, mult departe și între tabie și noi o coastă lină lipsită cu totul de cel mal mic adăpost și o vale adâncă între noi și tabie. Acea coastă era în bătaia tunurilor de calibru mic și a puștilor englezești care lovesc departe; pas de-o trece ca să ajungi în vale și din vale să sui coasta și să dai năvală în tabie. Dacă într-acea clipă am fi fost, cum suntem acum, cu sângele și judecata rece, zău că, cu toată cunoscuta vitejie a Românilor, am fi stat înțeleniți în loc spăimântați de mărimea primejdiei ce aveam să înfruntăm, dar eram prea înflăcărați și prea porniți, încât nu ne puturăm opri, și cum ajunserăm în vârful dealului, o croirăm în fuga pe coastă, îndreptându-ne spre redută, unii drept înainte, alții cotind spre dreapta, unii ținând în mâini scări, alții în cap purtând gabioane umplute cu pământ și alții ducând în brațe snopuri de nuiele și căngi și târnăcoape, adică pregătiți cum trebuie să meargă o armată spre o întărire ce vrea să o ia.</p>
<p>Ah! Doamne, Doamne! ce îmi vâzură ochii într-acel minut!.. ce grozăvii, ce vărsare de sânge, ce măcel! mi se zbârlește pielea când mă gândesc, și uite îmi țâșnesc din ochi lacrimi când îmi aduc aminte de cele ce pățirăm pe acea coastă blestemată! Cum ne zăriră Turcii îndreptară tunurile cele mici în răspăr spre noi și începură să ne lovească cu cartice și granate din toate părțile; într-acel minut fără să pricepem cum, ne pomenirăm deodată izbiți și în față și în coaste și chiar în spate ca cum am fi fost împușcați de către frații noștri care veneau după noi. Pușcașii lor asemenea aruncară spre noi un potop de gloanțe de cădeau din mijlocul nostru flăcăi mândri ca brazii cum cad nucile din stuful copacului când sunt lovite cu beldia grădinarului. Într-o clipă acel luciu se schimbă într-o măgură plină de mușuroaie negre și dese, mușuroaie de trupuri omenești, mușuroaie de frați care își plătise către țară birul cel mai scump!</p>
<p>Strigătul voios de ura se schimbă într-un dureros țipăt de jale, veselele fanfare în suspine năbușite ale murinzilor chiotele de ura în gemete ale celor greu răniți, nădejdea în deznădejde! Numaidecât se făcu în șirurile noastre două puhoaie care mergeau unul împotriva celuilalt; acel ce scăpase cruțați de crunta coastă a morții mergeau încă înainte ca să plătească mai departe asprul bir, și cel ce fusese răniți și puteau încă să se târască, întorceau dosul câmpului de luptă și alergau să găsească în adâpostul văii ce părăsisem ajutorul doctorilor care își transportase ambulanțele aproape de câmpul de război.</p>
<p>Între cei ce scăpase neatinși eram și noi cei opt și mergeam mai sprinteni și mai fără teamă căci nu mai aveam steag cu noi, regimentul al 13-lea nu intrase în luptă într-acea zi și noi împreună cu maior Buzdugan căpătasem voie d-a lua parte ca voluntari atașați pe lângă regimentul al 14-lea. Noi mergeam între cel dintâi, dar în curând furăm nevoiți să ne retragem între cel din urmă căci gluma se îngroșa mereu. Turcii dau mereu de ne zvântau, și noi mergeam cu arma la mână fără să dăm și fără să putem scăpa de o moarte sigură căci eram lipsiți de orice sprijin și de orice adăposturi. În fața atâtor piedici nebiruite și cu mijloacele de împotrivire ce aveam, mergerea înainte era peste putință, mai cu seamă după ce pierduserăm jumătate din efectiv și un număr foarte însemnat din cei mai buni ofițeri! Văzând că nu era chip de înaintare, cei ce ne găseam în cap, adică aceia care ne aflam în fața dușmanilor, ne formarăm în coloane de tiraliori, deschiserăm un foc viu spre parapete și izbutirăm a ne retrage pas cu pas fără să încercăm așa mari pierderi și a ajunge în valea ce părăsisem cu câteva minute mai înainte.</p>
<p>Cum ajunserăm la adăpost, ofițerii se adunară cu toții în jurul comandantului coloanei într-un fel de consiliu de război, și după ce se ciocmăniră cam o jumătate de ceas, fiecare veni la compania sa și adunându-ne împrejurul lor ne zise:</p>
<p>— Băieți, ca să stăm mult aici e cu neputință, căci Turcii vor veni în curând spre a ne goni; ca să mergem iar înainte știți ce ne așteaptă; ca să ne retragem înapoi fără pierderi e cu neputință, căci acum Turcii știu că suntem aici și ne vor prăpădi cu șrapnelele lor; moarte înainte, moarte înapoi; pe care din amândouă vreți s-o alegem? pe cea despre Turci unde putem dobândi cununa biruinței, sau cea dinapoi spre tabără până unde desigur ne va sosi moartea rușinii? ce alegeți voi?</p>
<p>— Căpitane, răspunse Peneș curcanul ieșind din rând, ca un mișel n-a murit Românul neam din neamul lui și nici n-are să moară vreodată, întâmple-se orice s-o întâmpla. Eu cred că e mai bine să mergem înainte la parapete și ce o vrea D-zeu cu noi.</p>
<p>— Înainte la parapete, strigară oștenii din toate părțile, și numaidecat ne reformarăm, ne împărțirăm în companii și batalioane, potrivit numărului de ofițeri și soldați ce mai aveam și silirăm din nou coasta.</p>
<p>De astă dată schimbarăm tactica; cum ajunserăm pe creasta dealului dădurăm trei slave de puști, și pe urmă, protejați de fumul ierbii de pușcă, dădurăm năvală risipiți spre valea de sub redută. Această stratagemă izbuti mai bine. Turcii se zăpăciră crezând că ne-au sosit ajutoare și nu mai dădură sigur la țintă ca întâia dată ci cam într-o doară și fără stăruință, ca omul ce se vede amenințat de o primejdie mare care își păstrează puterile pentru o luptă deznădăjduită și hotărâtoare; iar Românii îmbătați de praful puștii și îmbărbătați de hotărârea ce luase de a muri spre a scăpa cu orice preț nepătată cinstea neamului Românesc, merseră cu pas mai sigur și mai rar îndoială ca întâia dată.</p>
<p>Aceste două întâmplări priincioase ne dete prilejul d-a sosi în valea de lângă tabie; ajunși acolo întâmpinarăm iarăși un foc crâncen venit din două părți, din dreapta și din stânga ca cum am fi fost între două redute dușmane. Ca să scăpăm ieftin, ne grăbirăm d-a o lua-o la sănătoasa și d-a sui în fuga coasta de dincolo spre a ajunge chiar sub pereții tabiei. De aci încolo se schimbă cu totul felul luptei; artileria amuți, puștile de infanterie asemenea tăcură, căci și unele și altele băteau prea departe, și soldații dușmani se înarmară cu carabine scurte cu camere care dau douăsprezece până la șeaisprezece focuri fără contenire și cu granate pe care le aruncau cu mâna.</p>
<p>Această împroșcare nu era mai puțin ucigătoare, dar noi eram mai oțeliți prin nădejdea biruinței ce ni se întrevedea în față, și gabioanele ce purtam în cap ne apărau mai bine de împușcăturile ce nu mai aveau puterea celor ce ne trimitea tunurile și puștile din depărtare.</p>
<p>Cum ajunserăm sub parapete, sărirăm repede în șanțul încunjurător ca să nu ne facă rău nici măcar puștile, aruncarăm gabioanele în fundul lui spre a forma ici colea, punți de trecut, și așezarăm scările pe dânsele. Turcii lăsară, puștile și săriră la topoare și iatagane.</p>
<p>Cea dintâi scară fu răsturnată împreună cu toți oamenii ce era pe ea și apoi nimiciți cu granate, a doua scară fu tăiată cu topoarele și iarăși doborâtă la pământ, dar a treia stătu pe loc, și a patra și a cincea, și a șasea și alte zecimi de zecimi rămase locului și începu să verse spre Turci noiane de curcani și vânători care curgeau spre dușmani întocmai ca vâjoiul umflat de ploi ce se coboară din munte spre vale.</p>
<p>Noi cei opt eram câte opt pe o singură scară, dar nu era Peneș curcanul în fruntea noastră ci căprarul Sandu Bușilă. El puse întei piciorul pe scară și nu mai fu chip să-l întreacă nimeni. Săracul! îi sosise și lui veleatul cum îi sosise și lui Ghiorghiță Lungocea și Stan Urzică, și mergea spre moarte cu pași de uriaș. Cum ajunse în vărful scării smulse din mâinile unui soldat fanionul tricolor al batalionului și întocmai ca căpitanul Walter Mărăcineanu care cu două ceasuri mai înainte pierise căzând după parapet cu steagul în mână, îl înfipse și el în creasta parapetului și strigă:</p>
<p>— Trăiască România.</p>
<p>— Trăiască România, trăiască Rusia, răspunse alte glasuri din partea opusă, și alte steaguri, un tricolor scump inimilor noastre fu înfipt alături de un steag rus pe latura dinspre apus a parapetului.</p>
<p>Steagurile rămase de astă dată unde fusese înfipte căci apărură în vărf de scară ca frunza și ca iarba capete de oșteni Români atât dinspre apus cât și dinspre răsărit, dar acela ce-l înfipse pe cel dintâi n-avu parte să se bucure mult de isprava vitejiei sale, căci un arab negru ca tăciunele se agăță cu mainele de gâtul lui și-l făcu să cadă peste cap înăntru tabiei într-o trâmbă de dușmani.</p>
<p>Cum îl văzură în mijlocul lor sălbaticii păgâni, simțindu-se pierduți și strânși de toate părțile, nu se mai gândiră că aveau în mâini un dușman dezarmat, căci pușca o scăpase din mână când apucase fanionul, ei se năpustiră spre el cu sălbăticie, îl ciuruiră cu înțepături de baionete și iatagane, și-l făcură să-și dea sufletul printr-o mie de răni.</p>
<p>Noi nu stăturăm martori nepăsători ai acestei sălbatice priveliști, ci năvălirăm furioși spre a-i sări într-ajutor, dar erau mulți spurcați și încruntați în sânge încât putură să ne țină piept și multă vreme nu se dădură de bătuți, deși se vedeau din toate părțile cu toții strâmtorați. Mai întâi se încinse o luptă crâncenă pe creasta parapetului. Tot ce poate zdrobi, străpunge, nimici: pușcă, granată, tesac, pat de pușcă, pari și chiar sârme de telegraf întinse într-un fel de mreaje încurcătoare, toate fură întrebuințate de vrăjmași spre a ne opri în cale; la disperare ne aruncară în cap chiar cutii pline cu cartușe și gabioane cu pământ, ca să ne zdrobească, dar noi râsăream ca din pământ și numeroși ca nisipul mării cădeam greu peste el, săream în mijlocul lor, îl copleșeam cu numărul nostru si îl zdrobeam fără de milă. În curând lupta se depărta de parapeturi, creasta zidurilor se dezgoli de apărători și încăierarea se grămădi la centru și spre gura dinapoi a tabiei.</p>
<p>Noi furăm între cei dintâi care sărirăm în cuibul păgân și alergarăm, dacă nu să mântuim dar încât să răzbunăm pe caporalul nostru. Peneși curcanul plesnea de ciudă că n-a avut el parte de o moarte așa de glorioasă, dar se jură că cel puțin va izbuti să omoare cu mâinile sale pe ucigașul fratelui său de arme; el își îndeplini iute jurământul, căci întocmai ca leoaica ce vede că i se ucide puiul, dânsul se repezi în grămada unde zărise pe negrul cel buzat, răsturna la pământ tot ce întâlni în cale întocmai ca un vânt cu furtună căruia nu se poate nimic împotrivi, și când răzbi până la el, se repezi cu baioneta spre dânsul, și după ce-l înfipse în ea de îi ieși vârful prin spate, îl ridică în sus cum ridică bucătarul un pui înfipt în frigare și îl prăbuși la pământ lovindu-l cu capul de o bombă de pocni ca o sfârlează. După ce-l răsturnă la pământ fără de viață, văzând că împreună cu el și-a rupt și baioneta de la pușcă, o lăsă acolo, scoase de la brâu tesacul și începu să ciopâțească în dreapta și în stânga pe câți dușmani îi căzu în mână.</p>
<p>Noi nu ne lăsarăm mai prejos și ne îndeplinirăm datoria cu aceeași inimă dacă nu cu aceeași vrednicie.</p>
<p>VIII</p>
<p>După victorie</p>
<p>În sfârșit dușmanul începu să se înfârngă și să se retragă, luptăndu-se întruna, spre gura tabiei, ai noștri însă erau prea înfuriați ca să-i lase să fugă în pace. După ce-i puse pe goană se luară după ei, și după ce goliră tabia de Turci și o luară în stăpânire, ieșiră și ei dintr-însa și-i fugăriră pe câmpia de la spatele redutei cu o îndărătnicie înverșunată.</p>
<p>Ura dintre biruiți și biruitori, ură mare ce dăinuia de mai multe veacuri și stătuse înăbușită prea multă vreme, izbucni cu furie; de aceea și unii și alții se măcelăreau cu înverșunare! Turcii fugind și Românii urmărindu-i făceau prăzi nefolositoare și trimeteau mereu pe altarul morții noi jertfe. Din tabie lupta se mută în câmpia vecină, într-o vale adâncă aflată între două întăriri, între aceia ce luasem și alta de a cărei ființă nu aveam nicio cunoștință, căci nu figura pe nicio carte ci atunci pentru întâia dată se ridica neagră și amenințătoare înaintea ochilor. Această descopierire ne făcu să înțelegem pentru ce în vremea ataculul ni se părea că suntem împroșcați și din față și de la spate; fusesem între două focuri.</p>
<p>Dintr-acea tabie începu să curgă spre noi o mulțime de turci odihniți spre a da mână de ajutor fugarilor, dar noi eram prea îmbătați de fumul sângelui și al biruinței spre a ne înfricoșea de atâta lucru și a ne da înapoi. Dimpotrivă ne repezirăm cu îndoită furie și-i puserăm și pe aceștia pe goană. Atunci puserăm mâna pe cel dintâi steag ce am luat de la Turci.</p>
<p>Era cam pe la asfințitul soarelui, cerul era tot întunecos dar nu mai ploua; tunurile și împușcăturile se mai rărise și norii de deasupra întăririlor se mai risipise; cu toate acestea lupta la baionetă tot dăinuia între noi și Turci, și ai noștri tot nu conteneau d-a fugări pe biruiți; într-astă vreme vedem pe o namilă de turc înalt ca un uriaș că fuge spre tabia cea din dos în spate cu un steag mare verde cusut cu litere de aur. Peneși curcanul îl vede și numaidecât se răsnește dintre noi și se ia după el. Simeon Urdăreanu nu se lăsă mai prejos și să ia și el după sergent și începe o fugă întocmai ca la încurarea de la Sf. Toader; însă mai aprins și mai repede ca el iese din al doilea batalion de vânători un soldat anume Grigoriu Ioan și în loc d-a fugări pe dușman ca sergentul Mătrăgună, se opri în loc, îl ochi cu carabina lui Peabodi, și-l culcă la pământ fără să zică păgânul pâs. După ce-l văzu răsturnat, se repezi spre el și până să sosească ai noștri care erau mai departe, ajunse cel dintâi și puse mâna pe cotorul steagului și începu să tragă vârtos Păgânul însă nu era mort ci numai leșinat; simțind zguduială el își veni în fire, încleșta și mai tare degetele pe cotorul steagului, se ridică într-un peșiu și pune mâna la brâu ca să scoată un revolver. Grigore Ioan însă nu era de surda Ploeștean, adică om deștept și prevăzător.</p>
<p>Până să-și aducă păgânul la îndeplinire gândul lui, el se repezi nâstrușnic spre dânsul, îi înfipse baioneta în piept până la țeava puștii și-l trimise pe nepusă masă în raiul lui Mohamed. După aceia puse mâna pe steag, trase, trase din toate puterile, dar nu era chip să scoață lemnul din degetele păgânului care se încleștase pe el de frigul morții.</p>
<p>Tocmai când să scoată tesacul de la brâu ca să taie de la închietură acea mână îndărătnică, iată că zări doi balauri de Turci că vineau spre el cu o falcă în cer și cu alta în pământ, zor nevoie să-i ia steagul și să-l răpună; el cum văzu una ca asta puse din nou mâna pe pușcă spre a se apăra; din norocire pentru el sosi tocmai la vreme, Peneși curcanul urmat de Simeon Urdăreanu, care cât te ștergi la un ochi făcu de petrecanie dușmanilor și lăsă steagul în mâna fericitului soldat Grigorie Ioan, care se întoarse mândru și fudul spre tabie, ducând fâlfâind pe deasupra capului său cel dintâi trofeu luat de la vrăjmași.</p>
<p>Într-astă vreme soarele apuse după pânza de nori negricioși, întunericul se răspândi pe pământ mai de vreme ca altădată și numărul nostru celor ce ne pusesem în gând să urmărim pe dușmani până în vizuinea lor se rărise într-un chip simțitor. Pe lângă aceasta puterile începu a ne părăsi căci din revărsatul zorilor și până la apus nu mâncasem nimic și nu băusem decât puțină apă amestecată cu rachiul ce aveam în scatolcă. Trebuie dar să ne retragem în întărirea ce luasem în bună regulă și cu fruntea în sus ca niște biruitori ce eram.</p>
<p>Turcii ajungând în adăposturi ne trimisese, ca cum și-ar fi luat rămas bun de la noi, o salvă întreită care răni pe câțiva din noi, dar noi eram prea îngâmfați de isprava ce săvărșisem ca să băgăm în seamă mica pierdere ce încercasem acum la sfârșit. Când intrarăm în tabără și ne numărarăm noi cei șase și cu sergentul șapte scoaserăm un țipăt de groază și de durere; încă unul lipsea, Simeon Urdăreanu nu se mai întoarse împreună cu noi. Această nouă nenorocire ne strică tot cheful și amărî toată bucuria biruinței.</p>
<p>Îndată după înturnarea noastră ne sosiră ajutoare din toate părțile și tabia se umplu de oșteni români și ruși de nu-i mai încăpea pereții. Peneș curcanul văzând atâta lume, zise adresându-se către colonelul Anghelescu comandantul diviziei noastre care tocmai picase împreună cu generalul rus Radionov:</p>
<p>— D-le colonel, la spatele nostru e o altă redută; da-ți-mi două mii de oameni și v-o iau într-un ceas, deși sunt numai un simplu sergent.</p>
<p>Colonelul îi lăudă vrednicia, se miră auzind că mai era încă o redută la spatele acelei luate și-i făgădui că se va gândi la aceasta mai târziu, dar nu luă nicio măsură la minut până când Turcii erau încă în învălmășeala fricii și Românii în frigurile izbânzii, și lăsă lucrurile pentru altă dată. Dacă Mătrăgună al nostru ar fi fost ascultat, negreșit nu mai aveau loc nici 6 Septembrie, nici 7 Octombrie și Plevna poate cădea de atunci în mâinile noastre.</p>
<p>Ei! dar ce să-i faci norocului? poate așa ne-a fost scrisa și astfel a fost voința lui D-zeu.</p>
<p>După ce se mai potoli invăpăiala, noi cel obosiți ne culcarăm pe pământul gol ca să dăm oleacă ochii în gene, și cei din geniu se puse să astupe gura tabiei dinspre Turci și să dureze oaltă ieșire sistematică dinspre Verbița. Isprăvind lăsară pe artileriști să așeze în baterii câteva tunuri de calibru mare și ei se apucară ca pană în ziuă să dureze un drum acoperit care să ne înlesnească o comunicare cu Verbița la adăpost de loviturile tunurilor tabiei vecine.</p>
<p>Pe când ei munceau și ai noștri dormeau duși fără să se gândească la mâncare, noi cei șapte grămădiți într-un colț ne zbăteam în subțirile noastre mantale și ne încercam să dormim dar nu se lipea deloc somnul de noi. Mai cu seamă eu, pe mine nu putea să mă fure sfântul, căci gândul meu era țintă numai la Simeon Urdăreanu! Ce s-o fi făcut el? O fi murit? o fi căzut numai rănit? o fi căzut prins în mâinile dușmanilor sau o fi rătăcind prin acea vale întunecoasă dintre amândouă tăbiile?</p>
<p>Într-acel minut zării pe Peneșiu curcanul ridicând repede în sus capul și văzându-mă că sunt deștept îmi zise cu un aer spierios:</p>
<p>— Ai auzit?</p>
<p>— Ce? intrebai eu.</p>
<p>— Acele țipete depărtate?</p>
<p>— N-am auzit nimic.</p>
<p>— Cum se poate? și cu toate astea am auzit deslușit.</p>
<p>— Ce ai auzit frățioare?</p>
<p>— Țipete de mai multe glasuri cerând cu deznădejde ajutor.</p>
<p>— Ți s-a părut sergente; se vede că vântul care se izbește de unghiurile tabiei ți-a jucat renghiul.</p>
<p>— Aș; pe mine nu mă înșeală auzul niciodată; ce am auzit e bun auzit. Trebuie să fie țipetele fraților noștri răniți de cea din urmă salvă; mi s-a părut că deosebesc chiar sunetul glasului lui Urdăreanu.</p>
<p>— Părere curată bădiță, zisei eu, punând capul jos.</p>
<p>— Na, ascultă și încredințează-te dacă mai e părere, zise Peneși cu vioiciune. .</p>
<p>De astă dată nu mai era chip de îndoială; auzisem și eu lămurit mai multe țipete omenești sfâșietoare aduse de suflarea vântului ce bătea dinspre vale.</p>
<p>— Ai auzit acum? mă întrebă sergentul.</p>
<p>— Da, răspunsei eu înfiorându-mâ.</p>
<p>— Ce e de făcut ?</p>
<p>— Știu și eu?</p>
<p>— Ar fi din parte-ne o mișelie dacă i-am lăsa fără de ajutor după ce le-am auzit chemarea.</p>
<p>— Dacă e așa, ce crezi că e de făcut?</p>
<p>— Să mergem să le dăm ajutor.</p>
<p>— Să punem toată lumea în picioare?</p>
<p>— Nu, căci atunci ne-ar simți Turcii și n-am face nicio ispravă; să ne sculăm mai bine noi amândoi, să mergem la ofițerul de serviciu, să-l rugăm ca să ne dea voie d-a eși din tabie, să ne coborâm în acea vale a plângerii și singuri, cum suntem, nădăjduiesc că putem să ajungem până la cei ce ne cheamă ca să-i scăpăm de primejdie.</p>
<p>— Eu sunt gata să te urmez, mai cu seamă că mă gândesc că poate om da și de Simeon al nostru; haide la ofițer.</p>
<p>Numaidecât cum ne scularăm începurăm să pășim peste camarazii adormiți, căci din mila sfântului eram îmbrăcați și cu muniția pe noi gata de luptă, ne lăsarăm puștile într-un colț și luarăm numai tesacele. Ajungând în locul unde dormita ofițerul de serviciu, îl deșteptarăm binișor, îi spuserăm pricina ce ne aducea acolo, ne spuse și dânsul că i s-a părut că aude gemete și țipete, și ne dădu numaidecât voie căci cunoștea pe sergentul Mătrăgună și știa că Peneși curcanul unde se amesteca izbânda era sigură.</p>
<p>Îndată ce primirăm cuvântul de ordin, trecurăm pe lângă santinele, le dădurăm parola, ieșirăm din tabie pitulându-ne, apoi cotirăm la dreapta pe lângă șanțul parapetelor și într-o clipă furăm în valea cea blestemată care cu câteva ceasuri mai înainte ne înghițise atâtea mii de frați.</p>
<p>De acolo țipetele și gemetele se auzeau mai lămurite; cu ajutorul lor puturăm să ne călăuzim să ne îndreptăm pașii printr-acel întuneric negru ca un mormânt și să ne apropiem de cel în primejdie. Ca să nu atragem asupra noastră băgarea de seamă a santinelelor turcești, merserăm numai d-a bușele, ne tirirăm printre mărăcini și bolovani mai bine de un sfert de ceas și în sfirșit începurăm să zărim niște mușoroaie negre, unele nemișcate ca niște stane de piatră și altele zmăcinându-se și întortochindu-se scoțând unele gemete înăbușite și altele țipete sfâșietoare.</p>
<p>Cum auzirăm și văzurăm unele ca acestea, dragostea frățească amuți și mila și iubirea de oameni ne făcu să alergăm în ajutorul celor dintâi ce ne-au căzut în mână. Cum dădurăm de răniți le ziserăm să tacă căci le suntem frați, îi apucarăm în brațe și începurăm să fugim cu ei în cârcă fără a ne mai gândi la fereală și primejdie. Din norocire sosirăm cu bine la gura tăbiei fără să atragem băgarea de seamă a dușmanilor, ne depuserăm sarcinele în mâinile santinelelor și alergarăm să aducem alți nenorociți. De astă dată nu mai eram doi, cei patru camarazi se deșteptase, ne căutase și aflând unde ne aflam, ieșise din tabie și ne întâlnise tocmai când dam pe cei doi răniți în mâinile santinelelor.</p>
<p>A doua expediție îndeplinită cu aceeași băgare de seamă fu încoronată de același succes; alți șase răniți reintrară în tabie și noi alergarăm pentru a treia oară și iarăși ne înturnarăm cu mâinile pline fără să dăm de vreun pocinog. După ce săvârșirăm și astă ispravă, ne așezarăm răniții în șanțurile tabiei ca mai adăpostite la ceas de atac, chemarăm pe medicul ambulanței vecine și îl dăturăm în primire. Erau 14 la număr și câte 14 eray ușor răniți și numai la picioare. Păgânii spurcați și-au descărcat dinadins cele din urmă salve ale puștilor în jos ca să ne ia picioarele. Miarme numai cum după o ispravă mișelească ca aceasta nu s-au coborât în vale ca să prade și să măcelărească.</p>
<p>Se vede că ne gândisem într-un ceas rău, căci când ne înturnarăm înapoi în vale, după ce ne uitarăm la lumina felinarului surd aprins de doctor în fețile tuturor răniților și ne încredințarăm că Simeon nu era în numărul lor, în locul mușuroaelor zărirăm niște matahale negre care alergau de colo până colo, se plecau la fiece mușuroiu, despuiau fără cruțare pe morți și pe răniți și făceau să tacă orice glas și orice tânguire pe unde treceau ei. Astă vedenie neașteptată ne înmărmuri în loc și ne făcu să ne lungim la pământ ca să vedem ce avea să se întâmple și dacă se va putea să le răpim ceva prăzi din ghiarele lor nimicitoare.</p>
<p>Stând astfel lungiți pe pământ și nemișcați iute ne deprinserăm cu întunericul și puturăm să vedem lămurit înaintea ochilor. Acești scotocitori de morți nu erau nizami, adică osteni de linie, ci bașibuzuci, tâlhari înarmați și ținuți cu cheltuiala statului turcesc mai mult ca să prade decât să se răsboiască. Ei foarte rar luau parte la luptă, dar după bătălie ieșeau la iveală se răspândeau ca niște fiare de pradă pe câmpul de război și jefuiau și sugrumau dușmani și camarazi fără deosebire. Acele dihănii cu chip omenesc nu se depărtau așa mult de tabie, căci în pieptul mișeilor D-zeu n-a sădit curaj și bărbăție, ci numai sălbăticia neinimoșiei; ei jefuiau și nimiceau pe potrivnicii cei mai vrednici de cinste și de îndurare, pe cei ce se apropiase mai mult de liniile dușmănești și căzuse luptându-se; pe acei ce pricinuise primejdie luptându-se cu primejdia, pe cei ce desfășurase bărbăție înfruntând bărbăția!</p>
<p>Aceste fiare învăscuite în sânge prădară, sugrumară, schilodiră, făcură din chin un lucru de petrecere și din suferință o jucărie până ce ajunse lângă un mușuroi mai departe de celelalte care încă scotea din piept gemete înăbușite. Acela era cea din urmă ființă vie, cea din urmă pradă de jefuit. Cum se apropiară de el îl apucară cu sălbăticie și îl ridicară în sus cu grosolănie. Bietul rănit scoase un muget de durere căci picioarele îi erau zdrobite și începu să se roage ca să-l lase jos căci nu putea să se razime în ele. Ei râse de rugăciunile lui și unul din el îl lua în brațe și începu să joace tontoroiu cu dânsul ca să-i izbească de gloduri fluierele picioarelor zdrobite și pline de sânge. Inchipuiți-vă ce durere cruntă trebuie să fi simțit nenorocitul într-acel minut!</p>
<p>Noi ne cutremurarăm de groază văzând așa purtare neomenească, și dintr-o singură pornire și fără să ne consultăm sau să ne gândim la primejdia ce înfruntam, făcurăm câteva păsuri pe brânci, și ne mai apropiarăm de locul cruntei primejdii făcându-ne numai ochi și urechi, căci ni se păruse că am deosebit în țipetele acelui nenorocit sunetul glasului lui Simeon.</p>
<p>Neomenoșii gâzi după ce se săturară cu jocul și zbengul se apucară de o îndeletnicire și mai sălbatică; unul scoase hangerul și tăie nasul nenorocitului căsnit, altul cu vârful baionetei îi crăpă ochiul cel drept, al treilea îi reteză cu un cuțit buzele și urechile și al patrulea se puse să-l cresteze pe mâni, pe picioare, pe brațe și pe pântece cu felurite crestături drepte și în curmeziși îndestul de adânci dar nu ucigătoare. Săraca pradă nu mai plângea, nu mai țipa, nu mai urla, ci scotea din piept niște răcnete înfiorătoare care nu aveau nicio asemănare cu glasul omenesc.</p>
<p>Noi nu mai puturăm sta multă vreme martori nesimțitori la asemenea chinuri neomenoase, ci uitând orice temere de primejdie, ne repezirăm ca niște ghiulele în trâmba de ucigași și începurăm să dăm cu tesacele în dreapta și în stânga în acei călăi neomenoși. Noi eram numai șase și ei douăzeci, cu toate acestea mișeii se puse să fugă sperioși, aruncându-și prăzile fără să se uite înapoi spre a afla numărul dușmanilor. Noi îi lăsarăm să fugă. Peneși curcanu nu se îngrețoșa de grozava stare a nenorocitului rănit, ci îl luă în brațe cum putu mai binișor și dete cu el dosul înapoi. Noi îl urmarăm hotărâți de a-l apăra până la cea din urmă picătură de sânge, dar ne fu de surda grija căci păgânii nici gând n-aveau să ne urmărească ci ne lăsară să ne vedem de drum în pace. Ajunserăm la tabără ne supărați. Mătrăgană își încredința prada în mâinile doctorului, dar prea târziu, căci sărmanul chinuit, cu toată îngrijirea ce puse Peneși ca să-l aducă fără a-l zgudui, murise pe drum din pricina durerilor și sângelui ce pierduse.</p>
<p>Când ne uitarăm în fața lui cea schilodită scoaserăm un țipăt de durere căci recunoscând, cu toată schilodenia, trăsăturile lui Simeon Urdăreanu, fratele nostru de cruce.</p>
<p>Această întâmplare deșteptă mulți camarazi, căci noi nu mai putusem să ne stăpânim disperarea ci începurăm să plângem cu hohot și să ne văităm cu jale mare de mila jertfei unei morți atât de groaznice. Această plângere și văietare care ne ținuse pe toți deștepți, nu ne fu spre pagubă ci de mare folos, căci peste câteva minute zărirăm în întuneric o negură deasă de multe ființe omenești venind despre tabia vecină și îndreptându-se spre noi. Cum o văzurăm înțeleserăm că păgânii vor să încerce să ne ia reduta înapoi, dar nu-și găsise oameni. Numaidecât dădurăm alarma, deșteptarăm camarazii și într-o clipă fiecare fu la postul său și tunurile noastre începură să bubuie.</p>
<p>Atacul fu cumplit dar apărarea și mai cumplită, bătaia tunurilor noastre mătura pe Turci cum mătură vânturătoarea pleava, și baionetele și puștile noastre curățară crestele zidurilor de cei ce fusese mai îndrăzneți și cutezase să se suie pe scări până la ele cum curăță dăracul lâna.</p>
<p>Acest atac de noapte nu ținu mult dar costă pe turci mai multe sute de morți și răniți și îi făcu să înțeleagă că Românul este câinos, nu mai dă înapoi ce a apucat o dată să ia.</p>
<p>IX</p>
<p>Șase septembrie-</p>
<p>A doua zi fu o de bucurie și de întristare, de triumf și de dolili, de slavă și de mâhnire. Împăratul Alexandru și Vodă al nostru, înconjurați de mari duci, prinți și generali, veniră să viziteze întărirea ce luasem și să ne laude și să ne răsplătească în persoană vitejia, iar sanitarii și călugării de la ambulanțe, se împrăștiară pe câmpii ca să adune pe cei căzuți fără să se mai scoale, pe acei ce ieșise din pământ și aveau drept să se întoarcă iarăși în pământ, pe cei ce își făcuse rândul și plătise cel mai aspru și mai de cinste bir.</p>
<p>Împăratul împărți cu mâna sa prin rândurile vitejilor crucea sf. George iar Vodă al nostru ne agăță pe piept steaua României și Virtutea militară. Cei rămași în viață erau lăudați și slăviți, iar pentru cei morți care făcuse din trupurile lor trepte de scări spre a ajunge noi la biruință, pentru aceia se pregătiră numai gropi largi și adânci și varnițe de var stins ca să fie aruncați în negura uitării.</p>
<p>Ah! Doamne, Doamne! Ce mulți erau și ce frumoși săracii! Cincisprezece ofițeri și 1200 soldați înghiți pământul într-acea cumplită zi, și mai pe urmă D-zeu știe câți mai pieri din pricina rănilor ce dobândise în groaznica zi de 30 August 1877! De-ar sta unul să socotească câte văduve, câți orfani, câți părinți sărmani au îngropat împreună cu acele leșuri toată nădejdea și bucuria lor de pe acest pământ, zău s-ar cutremura cuprinsă de jale de cumpliciunea urmărilor războiului și n-ar mai dori în toată viața așa de aspre încercări.</p>
<p>Pentru Ruși acea zi fu și mai dureroasă; ei care pierduse un număr înzecit de oameni fără să facă un singur pas înainte într-acea zi, a doua zi pierdură și ce bruma le dobândise vestitul general Scobelef, pe care ai lui îl numeau generalul alb, căci se îmbrăca numai în alb și încăleca o iapă albă. Inălțimile dinspre Muntele verde ocupate în ziua de 30 August de el fură reluate de către Turci în ziua de 31 August, și gurile rele spuneau că ceilalți generali pizmași de slava ce începuse a înconjura prea mult numele lui Scobelef, ajutase pe Turci să dobândească această neașteptată biruință, netrimițând la vreme ajutoarele cerute de generalul ălb, ale cărui oști erau cu totul sleite de puteri prin lupta deznădăjduită din ziua trecută.</p>
<p>Acesta este cusurul Muscalilor tăiculiță: sunt oameni pizmătareți și deșerți; dacă, nu izbutești își bate joc de tine și se uită la tine de sus ca cel mare la cel pitic, iar dacă izbutești și-i întreci cu ceva, atunci șă te ții bine că te prigonește cu ura și cu dușmănia de te face din prieten neprieten. Ai noștri tineri și neispitiți într-ale luptei se bucurară foarte mult de neașteptatele isprăvi ce dobândiseră și se cam lăudară, ca tot tânărul ce face cel dintâi pas norocit în lume, de roadele isprăvilor lor. Această iertată fudulie răni foarte crud pe lăudăroșii noștri aliați și îi făcu să prindă pe noi o ură și o pizmă foarte îngrijitoare. Până mai înainte de 30 August se purta cu noi ca niște părinți și dascăli mai mari și mai ispitiți cu tineri nehărșiți și nedomiriți, ne ajutau la nevoie, ne împrumutau ce ne lipsea și petreceau voios cu noi, iar după 30 August, s-a schimbat căciula, au început să se uite la noi chiondorâși, au început să ne vorbească trăsnind și bufnind și au început să fugă de prieteșugul nostru, ca cum le-am fi fript șerpi pe inimă.</p>
<p>Noi ne mâhnirăm de această nedreptate și răspunserăm la răceală prin sfială, la posăcie prin tăcere și curmarăm orice pricină de sfadă sau petrecere cu Rușii. Acești oameni însă nu erau dintr-aceia ce uită un afront; ei voiau să-și izbândească și uneltiră ca să fim pedepsiți tocmai în ceea ce am păcătuit, adică lovindu-ne tocmai în mândria biruințelor noastre. Nu știu daca v-am spus că Românii aveau un comandant general al nostru de neamul nostru și din armia noastră, adică pe general Cernat, însă adevăratul comandant al operațiunii nu era el ci un rus anume general Kriloff pe care-l numise șef al statului major Român. Acela alcătuia planurile și croia bătăliile iar Românii numai le îndeplineau.</p>
<p>Acest general, fie împins de dorința d-a ne da peste cap și d-a ne arunca într-o cursă în care să ne prăpădim, fie întemeiat pe greșita credință cum că Grivița era cheia Plevnei, alcătui planul d-a ne îndatora pe noi să atăcăm într-una reduta ce mai rămăsese între Grivița și Bucova și să ținem pe Turci de scurt pân-o sosi garda împărăteasă pe care o chemase să vină în grabă din Varșovia unde era poposită.</p>
<p>Acest plan era pentru noi și păgubitor că ne făcea să încercăm foarte mari pierderi, dar și priincios, căci era mai potrivit cu firea noastră cea zvăpăiată și doritoare d-a dovedi lumii ce ne poate pielea. Dacă nu eram astfel ne prăpădeam, ne istoveam de tot, căci cursa era din cele mai primejdioase; dar D-zeu a voit ca să fim cum suntem, adică cu pielea groasă și lung răbdătore și ne învrednici să ieșim cu bine și încoronați de slavă din vicleana cursă ce ni se întinsese.</p>
<p>Începutul îndeplinirii acestui plan dușmănesc avu loc în ziua de 6 Septembrie. Eu ca un biet soldat nu știam gândurile celor mari nici alcătuirile lor, și mersei pe bâjbâite unde mă trimise ca orbul spre groapă, dar după câte am auzit mai pe urmă, am înțeles că Muscalii ne-au prăbușit într-acea cursă cu gândul ca să ne facă să mâncăm papara, cursă de care numai steaua noastră cea bună ne-a scăpat cu față curată.</p>
<p>De la 30 August încoace toți ofițerii noștri care se pricepeau într-ale războiulul începură să strige într-un glas că Plevna prin asalt nu poate să fie luată, ci numai prin foame, adică numai prin înconjurare, și cereau în gura mare ca să se aducă la îndeplinire această părere. Domnul nostru își dete această părere pe față chiar mai înainte de 30 August, dar Rușii, oameni încăpățânați și îmbătrâniți în școala cea veche a rutinei, fură cu totul de altă părere, și prin numărul lor înăbuși dreapta judecată. </p>
<p>Ai noștri își păstrară pentru ei părerea și numaidecât se puse a o aduce la îndeplinire în partea lor, fără însă a încurca planul general. Noi eram mai toți plugari, adică oameni născuți și crescuți cu sapa în mână; la cea dintâi poruncă agățarăm numaidecât pușca în cui, puserăm mâna pe sape și târnăcoape și ne apucarăm să croim și să săpăm în cruciș și curmeziș felurite șanțuri și șănțulețe cotite, prin ajutorul cărora să putem strânge linia de înconjurare și să facem atacul mai putincios și mai puțin primejdios</p>
<p>Într-această vreme Rușii, aflând de ceea ce ne-am apucat să facem, făcură și ei ca noi, și D-zeu să mă ierte, îmi vine să cred că se hotărâră să ne-o stânjenească, îndatorindu-ne ca tocmai peste o săptămână după 30 August și abia îndată după ce am îngropat toți morții și am evacuat toate ambulanțele, să atacăm pe Turcii din reduta vecină cu Grivița noastră și să facem aceea ce ar fi trebuit să încercăm chiar de a doua zi. Noi neînțelegendu-le șiretlicurile primirăm bucuroși și începurăm a ne pregăti din nou de luptă. Căzurăm iute în cursa ce ne pregătisem căci vecinătatea cu acea blestemată tabie ne era foarte supărătoare și făcea nefolositoare luarea redutei ce ocupam și merserăm orbește spre ea pentru că la drept vorbind și noi ardeam de dorința d-a sfârși mai iute cu acel asediu ucigător și nu îndestul de glorios dar amarnic plătirăm neînfrânata noastră dorință de a ne deosebi mai cu asupră de aliații noștri și să-i facem să moară de ciudă dobândind noi victorii!</p>
<p>De la 1 Septembrie bombardarea reîncepu mai aprigă ca până aici. Rușii și Românii se întreceau care mai de care să arunce spre tăbiile păgâne mai mult foc și fier, Turcii însă, spre marea noastră mirare, începură să răspundă cât se poate de slab, desigur începuse să li se împuțineze muniția și voiau să economisească ceea ce mai aveau de teamă că n-o să mai recapete alte provizii de la Sofia, fiind împiedicați de cavaleria Ruso-Română care înconjurase Plevna pe la spate.</p>
<p>Cu toate acestea a doua zi adică la 2 Septembrie, vecinii noștri din Grivița No. 2, cum botezasem noi tabia de alături, începură să ne bombardeze cu violență și cei din redutele dinspre Bucova se grăbiră să le vină într-ajutor și să arunce peste noi un potop de bombe și șrapnele care nu ne făcea mai niciun rău, din pricină că geniul nostru ne durase adăposturi și drumuri acoperite, de puteam sta în tabără sau circula cu satele Grivița și Verbița mai fără de primejdie. Trei ceasuri după aceea, tocmai după scăpătatul soarelui când să se îngâne ziua cu noaptea, văzurăm câteva taboare turcești că ies din reduta lor și o pornesc în fuga spre noi.</p>
<p>Ti! muică Doamne, să fi stat la o parte și să ne fi văzut ce frecuș le traserăm îndată ce îi zărirăm; n-apucară săracii să ajungă până la parapetele noastre și noi îi și mâncarăm de vii. Mai întâi două tunuri mici încărcate cu cartice neizbucnitoare mătură ca vântul pleava turcească și trânti la pământ mai mult ca jumătate din ei, după aceea pușcăturile noastre curăță rămășița. Noi dorobanții n-aveam puști bune; Rușii ne împrumutase câteva mii de puști Glinca care erau ceva mai de suferit ca cele cu ac prusienești sistem vechi, dar făcusem multă ocenie cu tragerea la țintă și devenisem mai toți buni trăgaci încât cum chiteam și culcam omul la pământ. Cum să nu chitești bine la adăpost, așezat în isichie într-o rână și fără de teamă c-o să fii izbit fără de veste?</p>
<p>Turcii mai trimise încă câteva taboare, dar și pe astea le mâncarăm fripte ca și pe celelalte, și văzând că iar ne trimite musafiri, nerăbdarea biruinței ne făcu să ieșim de la adăposturi și să-i respingem și să-i urmărim cu vârful baionetei în coaste până ce vârârăm înapoi în tabăra lor. Când să ne întoarcem înapoi, veseli că am izbutit, ce să vezi? Muscalii a doua zi după înfierbințeală, adică după ce se încredințaseră că am săvârșit singuri partea cea mai grea, întocmai ca la 30 August, ne trimise și acum vreo două regimente d-ale lor, la spartul târgului, vezi Doamne să zică lumea că fără ajutorul lor noi nu suntem vrednici să facem nimic.</p>
<p>A doua zi, a treia zi și a patra zi bombardarea urmă cu aceeași înverșunare; artileria noastră aprinse de mai multe ori Plevna care se zărea puțin cam în răspăr de la tabia noastră, și pricinui mari stricăciuni redutei vecine care nu mai răspundea decât prin împușcături. În ziua de 5 Septembrie încetară și acele împușcături precum și orice mișcare încât crezurăm că vecina noastră, după stricăciunile ce i s-au pricinuit, a fost părăsită de apărători și lăsată în voia întâmplării. O lăsarăm în pace o zi, însă a doua zi văzând că nu mai dă de loc semne de viață și că bombele noastre bine dirijate cădeau în mijlocul ei ca în pustiu fără să facă cea mai mică învălmășeală, șefii noștri găsiră de cuviință că a sosit minutul d-a pune în lucrare porunca șefului statului major rus, și numaidecât scoase din reduta noastră și trimise spre tabia vecină un batalion din întâiul regiment de infanterie, un batalion din al 15 de dorobanți, altul din al noulea și în rezervă unul din al 7-lea. Noi cum auzirăm cerurăm să facem parte din al 15 regiment, și pornirăm spre atac împreună cu batalionul ce intrase în foc, în cap cu sergentul nostru Mătrăgună. Turcii deocamdată nu dădură nici un semn de viață și ne lăsară să ne apropiem pană la câțiva pași de tabia lor, dar când să zicem Doamne ajută și să ne pregătim a intra în reduta pustie ca s-o luăm în stăpânire, deodată mortul învie puternic și îngrozitor, din parapetele mute izbucni un muget înfiorător, și crestele ce le crezurăm văduve de apărători începură să verse spre noi pârâuri de foc ucigător!</p>
<p>Această izbitură neașteptată ne clătină cumplit dar nu ne zdrobi, făcu în rândurile noastre goluri groaznice dar nu ne înfrânse bărbăția; nesocotind focul ucigător al unei baterii așezată pe o coastă despre Bucova, care până aici stătuse mută și necunoscută și care ne lua în răspăr de nepricinuia pierderile cele mai mari, noi ne reformarăm chiar pe câmpul de luptă, ne repezirăm spre groaznica redută care era apărată de un număr de luptători îndoit de cât avea trebuință și care vărsa spre noi o adevărată grindină de gloanțe și ajunserăm, până la marginea șanțurilor și începurăm să aruncăm gabioane într-însele ca să le umplem și să zburăm pe scări în sus.</p>
<p>Încercarea noastră fu uriașă, mai cu seamă într-un loc așa de strâmt și așa de crâncen apărat, uriaș fu și curajul nostru! Pentru ca să ne apărăm de împușcăturile artileriei vrăjmașe noi ocolirăm tabia și ne puserăm la adăpostul ei; începurăm să împușcăm și noi până să se umple șanțurile, căci pănă aci suferisem focul fără să dăm o singură izbitură, văzurăm cărând lângă noi pe majorul Nicolae Ioan și pe căpitanul Năstase cărora le zdrobiră picioarele o bombă, vânarăm pe locotenentul Călinescu Dimitrie izbit de un glonț drept la mir pe când conducea coloana de atac în fruntea noastră, văzurăm și pe căpitanul Bogdan Nicolae care ne urma călare spre a ne transmite ordinele statului major, că cade rănit de moarte în ochii noștri, văzurăm o mulțime din camarazii noștri cărând cu sutimile în jurul nostru și cu toate astea noi tot merserăm înainte aruncând mereu la gabioane ca să umplem adâncile șanțuri!</p>
<p>În sfărșit izbutirăm să ne facem un drum strâmt până sub ziduri și să așezăm scările; cei dintâi care sburarăm pe acea mică punte furăm noi cei cinci și cu sergentul șase, cei dintâi care așezară scările și se repeziră spre atac furăm iarăși noi, dar după noi veniră prea puțini, căci cumplita moarte secerase pe drum cea mai mare parte din viteji! Noi nu ne uitarăm la număr și ne făcurăm drum printre potopul de gloanțe care nu ne nimerea ca cum am fi fost dreși și începurăm a ne urca pe scări. Atunci o durere și necaz! auzirăm răsunând în urma noastră ordinul de retragere și văzurăm camarazii dându-se înapoi! Ce era să facem? D-a merge înainte nu mai era cu putință căci rămăsesem singuri și călcam porunca dată, fapt pedepsit aspru de disciplina militară, mai cu seamă pe câmpul de război; furăm nevoiți să ne coborâm după scări la jumătatea drumului și să ne retragem cu obrazul crăpând de rușine și de necaz că am fost biruiți chiar când credeam că suntem biruitori dar ne-am supus.</p>
<p>Retragerea era tot așa de grea ca și înaintarea, cu toate acestea cu ajutorul lui D-zeu noi o săvârșirăm fără să pățim nimic, și ajungând pe ceilalți camarazi începurăm a merge dandaratele împușcând mereu și dând slavă Domnului că într-acea zi de luptă am ieșit cu față curată fără să ni se mai știrbească numărul. .</p>
<p>Se vede iarăși de ne gândirăm într-un ceas rău, căci tocmai când să sărim în șanțurile noastre și să scăpăm de orice primejdie, și tocmai când ne descărcarăm spre păgâni cele din urmă umpluturi, un afurisit de glonț rătăcit, fir-ar să fi fost de capul dușmanilor, trecu fluierând pe la urechile mele, îmi sterfeli puțin sfârcul urechii și merse să se înfigă la spatele meu drept între sprâncenele fratelui meu de arme Ion Ogrăzeanu care căzu în brațele mele lipsit de viață.</p>
<p>Auliu! Dați-mi o bărdacă cu apă, căci mult îmi arde sufletul când îmi trece prin gând amintirea grozăviei ce îmi pricinui acel minut înspăimântător! Nu puteți să vă închipuiți zbuciumarea ce simții când mă văzui deodată căzând în șanț cu un mort în brațe și arsura ce-mi pricinui sângele înfierbântat de luptă ce ieșea gâlgâind din rana fratelui meu de arme care și îmi împroșcî fața! De spaimă, de groază, de milă, ameții, și când mă deșteptai mă pomenii la Mecica într-un spital de ambulanță și aflai că până atunci fusesem în prada unor friguri și aiurări cumplite care îmi pusese de mai multe ori viața în primejdie.</p>
<p>Boala mea pentru mine nu fu mare lucru; după ce îmi venii în fire mă vindecai lesne și îndată ce mă văzui bine înțepenit pe picioare mă întorsei în tabără.</p>
<p>Ajungând acolo aflai multe lucruri ce încă nu știam; aflai că Vodă care se împotrivise de la început la orice încercare de atac, dăduse ordinul de retragere ca să nu mai încercăm pierderi nefolositoare, că acea încercare nenorocită ne costase 5 ofițeri și 123 soldați morți și 15 ofițeri și 274 soldați răniți. Aflai asemenea că regimentul nostru al 13-lea în urma pierderilor ce încercase la 27 August fusese licențiat și soldații trimiși pe la vetrele lor, ceea ce mă întrista foarte mult, căci făceam parte din ei, mă deprinsesem cu războiul în el, apărasem cu primejdia vieții steagul lui și pierdusem luptându-mă în el o bună parte din tot ce iubit într-astă lume, adică cinci din frații mei de arme și încă aveam mult necaz în inimă și multă poftă de izbândire.</p>
<p> Tocmai când mă pregăteam să merg la intendență ca să-mi iau ce bruma mai aveam și să plec și eu amărât și dosădit după frații mei, auzii pe cineva că mă cheamă de la spate, și întorcându-mă văzui pe Peneș curcanul alergând spre mine. După ce ne îmbrățișarăm și ne sărutarăm frățește, Mătrăgună îmi spuse că el în numele nostru tuturor, ceruse voie chiar de la general Cernat ca să urmăm înainte cu lupta și dobândisem autorizare d-a ne prenumăra în orice regiment ne va plăcea. Această veste mă făcu să salt în sus de bucurie și să mai sărut încă o dată pe Peneș curcanul.</p>
<p>Valea plângerii.</p>
<p>Bătălia de la 6 Septembrie fu o pierdere pentru noi, dar o pierdere glorioasă; străinii care urmăreau cu lăcomie mișcările noastre și vrednicia oștenilor noștri și care pricepuse numaidecât șiretlicul rusesc, strigai în gura mare că astă neizbutire prețuia cât o izbândă, fiindcă am dat lumii încă o dovadă de bărbăția și nebiruita noastră îndrăzneală și prilejul să se convingă că în soldatul român sunt destule elemente care să-l facă a trece între soldații cel mai viteji și că el poate să se bată cu bărbăție fără să aibă pe muscali alături. Rușii chiar fură în mare parte dezarmați și începură a se uita la noi ca la niște oșteni vrednici d-a sta alături cu ei și d-a fi priviți ca niște frați.</p>
<p>Dintr-acea zi bombardarea începu să nu mai fie atât de vie și planul d-a lua Plevna cu sila căzu în apă. Noul șef al statului major rus, vestitul general Totleben, apărătorul Sevastopolului ia 1854, care fusese chemat de însuși împăratul din Odesa și sosise de câteva zile, schimbă cu totul planul războiului și transformă disposițiile de atac în măsuri de înconjurare și asediu în regulă.</p>
<p>Multe din cuvintele mele de bună seamă nu le înțelegeți ; mă iertați tătucă căci n-am alte cuvinte mai românești care să le lămurească noima într-un chip hotărâtor, căci așa le-am învățat și eu la cazarmă; aflați numai că asedil va să zică înconjurarea unei cetăți dușmane, împiedicarea d-a o face să se predea prin foame.</p>
<p>Acest nou fel de luptă, ce e dreptul, era mai puțin ucigător, dar mai obositor căci era mai pe îndelete și mai anevoe de dus la un capăt bun sau rău. Despre altele nu ne ar fi părut așa mult rău, căci viața nu era așa grea: săpătură și nimic mai mult, dar vremea cea rea și lipsa de mâncare ne repunea capul. Cât ținu luna lui Septembre ploua întruna, ploua și o bună parte din luna lui Octombrie o ploaie măruntă și rece de îți îngheța sângele în vine și măduva în oase. Pas de trăiește daca poți îmbrăcat numai cu o bluză de pânză cu o manta subțire pe spate și cu opinci în picioare, ziua săpând la șanțuri înămolit în apă și noroi până în genuchi, și noaptea dârdâind pe pământul umed adăpostit de ploaie numai de către subțirea pânză a unui cort de campanie!</p>
<p>Dar lipsa de mâncare unde o pui? zău Românul are ca pisica nouă suflete de a putut să scape din atâtea toroape fără să-și frângă gâtul. Noi am intrat în luptă cu totul nepregătiți; n-avem de nici unele, nici tu provizii, nici tu pesmeți, nici tu vite, nimic în sfârșit, și când trecurăm Dunărea o trecurăm cu mâinile în sân, adică numai cu puștile și cu munițiile în cât furăm nevoiți să ne împrumutăm cu de toate de la Ruși până să ne sosească ce bruma putu strânge prefecții și subprefacții de prin țară prin rechiziție, adică de beilic, cum am zice noi, căci pe lângă altele eram și săraci, n-aveam bani ca să le plătim.</p>
<p>Cu chiu cu vai târârăm targa pe uscat câtva vreme, mâncarăm când bine când rău, când pâine, când mămăligă, când carne, când pastramă și băurăm când vin, când rachiu cum găsirăm și cât puturăm căpăta; gurile cele rele cam cârtea câte unele și altele împotriva intendenții noastre, învinovățind pe câte unii șefi ca speculă foamea soldaților, dar eu nu pot lua foc în gură ca să învinovățesc pe oameni, căci, cum vă spusei, deși nu prea ne ajungea ca să ne facem burțile doldora ca la noi acasă, totuși se găsea câte ceva care să ne momească foamea; dar o dată, sâc de nuntă! O furtună rupe podul de la Nicopole într-o noapte și întrerupe comunicația cu țara tocmai cănd magaziile de rezervă erau goale toacă, astfel că ne lăsă cu dinții la stele ca să ne hrănim cu răbdări prăjite.</p>
<p>Ei! ce e acum de făcut neiculiță, că foamea ne da ghes, Bulgaria pe unde stăm noi tăbărâți era pustiită și părăsită de locuitori și în pământ nu se găsea decat pe ici pe colo ceva porumb? Năvală pe ei căci nu era alt chip de scăpare. Ne făcurăm căprării-căprării și ne răsnirăm pe ale câmpii acopierite cu porumb târând după noi furgoane trase de caii de la tunuri, și cu chipul acesta ne hrănirăm cu chiu cu vai și duserăm bine rău viața până se restabili comunicația. Dar ce viață? Dimineața dam pe la bucătărie, pe a cărei vatră ar fi dormit cotoiul în voie dacă ar fi fost și întrebam pe bucătarul de rând:</p>
<p>— Ce ne dai azi de mâncare?</p>
<p>— Porumb fiert, ne răspundea bietul bucătar oftând.</p>
<p>— Dar diseară?</p>
<p>— Tot porumb fiert.</p>
<p>— Și mâine?</p>
<p>— Porumb copt.</p>
<p>— Dar poimâne?</p>
<p>— Boabe de porumb fierte.</p>
<p>Cu porumb fiert, porumb copt și boabe de porumb o duserăm zece zile, ne lihnirăm vai de om dar trăirăm, și, lucru de mirare, nimeni nu se îmbolnăvi de acest post silit. Tocmai când eram mai lihniți ca oricând, primirăm știrea că o despărțire de călărași făcând de patrulă dincolo peste Vid au dat de o ceată de Turci care veneau dinspre Vidin mânând înainte-le o cireadă de vreo 300 de boi pe care încercau să o bage în Plevna; cum i-au văzut ai noștri i-au izbit Românește știi colea pe nepusă masă, căci n-aveai ce masă pune; i-a înfrânt cât te ștergi la un ochii, i-au pus pe goană după ce au omorât câțiva din ei și pe urmă le-au suflat vitele și s-au urnit cu ele spre tabără.</p>
<p>Această știre ne umplu sufletele de o nespusă bucurie și ne făcu să le ieșim înainte mai cu alail decât cum ieșisem înaintea marelui duce Nicolae când veni să ne vadă. Cât să zici tatăl nostru o bună parte din bieții boi fură omorâți și jupuiți, și cât să te învârți într-un călcâi, vitele omorâte fură făcute ciopăți-ciopăți și aruncate în cazane care și începură să cânte acea muzică dulce și plăcută pentru flămânzi, adică muzica cazanului fierbând plin cu bucate, pe care n-o auzisem de atâta amar de vreme.</p>
<p>Într-acea zi mâncarăm cu o poftă pe care om ținea-o minte cât voi trăi, supă de carne grasă cu porumb fiert, căci n-aveam nici pâine, nici legume, nici altceva cu care să putem mânca porumbul. A doua zi altă bucurie ne aștepta, telegraful ne comunică știrea că s-a restabilit podul și că ne-au sosit provizii îndestulătoare prin drumul de la Zimnicea.</p>
<p>Din acea zi nu mai duserăm lipsă de mâncare și ne puserăm pe lucru mai cu inimă și mai în isichie, mai cu seamă că ploaia se mai ostiase și soarele începuse să-și mai arăte spre noi fața sa cea veselă și încălzitoare. Cu căldura însă ne veni altă nevoie. Păgânii de Turci nu ne mai lăsase să ne coborâm în valea dintre redute ca să ne strângem morții și răniții, și ne făcură ca fără de voie să stăm martori la priveliștile cele mai sfâșietoare.</p>
<p>Cum vă spusei, într-acea vale căzuse și la 30 August și la 6 Septembrie mai mulți morți și răniți; cea mai mare parte din răniții de la 30 August puturăm să-i ridicăm și să-i tragem în liniile noastre de apărare, folosindu-ne de învălmășeala în care erau dușmanii; asemenea scăpară și răniții de la 6 Septembrie câți putuse să se târască pe picioare și să se retragă de pe câmpul de bătălie, dar câți nu putuse din pricină că primise răni la picioare care nu-i lăsa să se târască, aceia râmase locului.</p>
<p>Mai întâi, adică îndată ce se potoli bătălia, de la 6 Septembrie sub adăpostul crucii roșii semn înființat de către puteri ca să apere zilele acelor ce alerg în numele iubirii de oameni ca să ridice de pe câmpul de luptă pe acei ce nu mai sunt în stare să se războiască, și care ocrotește pe oricine-l poartă de împușcăturile dușmane, sub acel semn medicii noștri urmați de sanitari cu paturi și tărgi se coborâră pe câmpul de luptă și începură să culeagă pe răniți. Turcii însă cum îi zăriră, nesocotiră semnele ce-i apăra și-i alungară cu împușcături care culcă la pământ fără de viață doi sanitari dezarmați și rupse mânerul tărgii din mâinile altui sanitar.</p>
<p>Această călcare a unui tractat sub care iscălise pe lângă celelalte puteri și Turcia, făcu mare zgomot dar nu descurajă deloc pe oamenii de știință, ci din contră îi îmbărbătă până a-și pune viața în primejdie ca să scape de moarte sigură pe nenorociții de răniți. Așadar lăsară până să se însereze, și cum se înnoptă, se coborâră pe câmpul de luptă, însoțiți de oștenii miloși care primise de bună voie să-i urmeze și se puse cu sârguință ca să-și aducă la îndeplinire sfânta lor datorie. Eram și noi cei cinci în numărul lor.</p>
<p>Până să nu ne simtă Turcii merseră lucrurile bine; adunarăm după lângă tabia noastră pe toți morții și răniții câți găsirăm făcând pe pământ, dar după ce înaintarăm mai departe spre tabia dușmană, tocmai când dădurăm peste mai multe pâlcuri de căluți ne simți păgânii, și numaidecât dădurăm alarmă și tunul și puștile începură să bubuie cu înverșunare și să arunce peste noi un troian de gloanțe. Ca să mergem mai departe ne era peste putință, căci cu tot întunericul nopții, începură să ne lovească și să rănească pe unii din noi gloanțele care curgeau ca ploaia. Ca să mai rămânem pe loc era de prisos căci în jurul nostru nu mai rămăsese răniți ci numai câțiva morți, furăm dar siliți să ne întoarcem îndărăt și să reintrăm în redută.</p>
<p>Cât stăturăm noi pe câmpul războiului cerul era întunecos, fiind luna ascunsă după un nor gros, dar câteva minute după ce intrarăm în tabie, norii se risipi și pe cerul aproape senin începu să strălucească o lună aproape plină care împrăștia peste fața pământului o lumină dulce și strălucitoare ce făcea să se deosebească bine lucrurile casă se poată vedea chiar de la oarecare depărtare. Ajutați de această lumină puturăm fi martori la priveliștea cea mai sălbatică și mai înfiorătoare.</p>
<p>Tunul turcesc tăcu deodată, puștile amuțiră îndată după tunuri, și cum se făcu tăcere ieși din tabie o mulțime de umbre negre și cobitoare care începură să se împrăștie prin câmpia de pe lângă șanțurile lor spre a prăda pe morți și a măcelări pe răniți, pe care toate legile omenirii îi pune sub scutul apărării și al ocrotirii.</p>
<p>Sălbaticele fiare cu chip omenesc, armate cu topoare grele și iatagane ascuțite zburau din mușoroi în mușuroi spre a despuia și jefui, și unde întâlnea puțină împotrivire din partea mădularelor înțepenite de frig, le tăiau, fără mustrare de cuget, și unde găsea câte o slabă rază de viață se năpustea cu înverșunare și smulgeau acel biet pic de viață prin chinurile cele mai neomenoase.</p>
<p>Mergând astfel din rănit în rănit și din mort în mort, ei dădură peste doi ofițeri pe care cu toată depărtarea-i recunoscurăm după port că erau Maior Grigorie Ioan și căpitan Năstase care căzuse, unul lângă altul fiindcă una și aceeași bombă le retezase la amândoi mai deodată picioarele de la genunchi. Cum se încredințară că sunt încă vii, în loc d-a le respecta uniforma lor și a le fi milă de trista lor stare, se năpustiră asupra lor, unii îi luară de câte un picior, alții de altul și alții armați cu topoare se puse neomenoșii să-i spintece în două întocmai ca măcelarii pe vite la zahana. Mi se zbârlește părul de groază când îmi aduc aminte de țipetele ce scoteau acei nenorociți din gâturile lor uscate de durere, și de cuvintele ce rosteau cu glas de jale cerând ajutor până ce moartea se îndură ca să le curme suferințele.</p>
<p>Noi martori neputincioși la aceste tâlhărești fapte, nemaiputând răbda vederea atâtor sălbăticii, voirăm de mai multe ori să sărim din tabie și să alergăm cu răpunerea vieții ca să pedepsim pe acei nelegiuiți, dar comandantul nostru ne opri făcându-ne să înțelegem că poate ar fi nefolositoare astă jerfă din pricină că vitejii lui Osman Pașa din tabie și poate chiar el însuși, o fi privind ca la o priveliște voioasă la aste fapte nevrednice de oameni, și de bună seamă că ne-ar primi cu împușcături crâncene dacă am îndrăzni să le zăticnim petrecerea.</p>
<p>De voie de nevoie stăturăm locului, dar trecând răbdarea peste margini, puserăm mâna pe puști și artileriștii pe culatele tunurilor și începurăm să curățim câmpia fără să ne gândim că om izbi și pe ai noștri care zăceau pe acolo încă cu viață. Ce era să mai facem? ei erau osândiți la moarte, ne luasem inima în dinți și decât o moarte plină de chinuri, mai bine o moarte care ucide lesne și fără de dureri, singura moarte de oștean.</p>
<p>Ucigașii maiorului Grigore Ioan și ai căpitanului Năstase fură la minut pedepsiți; cruntele noastre izbituri venite fără de veste îi răsturnă la pământ împreună cu alți mulți dintr-ai lor, dar mai iute ca repezeciunea gloanțelor noastre mișeii chinuitori dădură dosul și într-o clipă goliră câmpia. După această fugă vrurăm să ne coborâm din nou ca să mergem înainte cu generoasa sarcină, aceea ce începusem de cu seară, dar stăturăm pe loc căci turcii începură să ne răspundă pe dată cu aceeași înverșunare și să facă neputincioasă încercarea noastră.</p>
<p>Închipuiți-vă la soarta nenorociților răniți care încă rămăsese cu viață pe câmp!... văzându-se părăsiți de ai noștri, amenințați de chinurile bașibuzucilor fără de inimă și împușcați de gloanțele fraților și dușmanilor lor, ei începură să se vaiete din toată puterea rinichilor lor și să umple văzduhul de țipetele și jalele lor care îți zdrobea inima și îți smulgea din ochi lacrimi de milă. Toată noaptea o petrecurăm în picioare vărsând lacrimi de necaz că nu puteam ușura suferințele fraților noștri și toată noaptea blestemarăm ceasul care ne-a osândit să ne batem cu dihănii în loc de oameni. Dintr-acea noapte acea vale blestemată fu numită Valea Plângerii, căci acele țipete sfâșietoare se auzi și a doua și a treia și chiar a patra noapte până ce foamea și suferința le precurmă deodată cu viața.</p>
<p>Ca să nu mai auzim acele țipete care frângeau inimi de piatră și să nu mai încercăm pierderi nefolositoare, căci Turcii în toate nopțile risipeau peste toată întinderea câmpiei o adevărată ploaie de gloanțe, ne frământarăm capul câtva și născocirăm un mijloc isteț și fără primejdie ca să putem scăpa o parte dintr-acei nenorociți; luarăm de la intendență frânghii lungi și groase, legarăm de unul din căpetele lor câte ceva greu și le aruncarăm ziua în amiaza mare peste parapete în câmpie, strigând cât ne lua gura celor căzuți ca să se apuce de ele, și după ce simțiam că s-a agățat ceva de frânghie, începeam să tragem binișor frânghia înăuntru și cu chipul acesta târârăm spre noi mai mulți frați nenorociți și îi scăparăm de o moarte sigură.</p>
<p>După ce culeserăm pe câți erau de cules prin vecinătatea tabiei noastre, alergarăm la alt mijloc, aruncarăm cu praștia greutatea de care era legată vârful frânghiei și strigarăm să se agațe câți se poate de mulți de acea frânghie pe care o trăserăm cum se trag vasele plutitoare la edec, adică agățându-se de frânghie câte douăzeci treizeci și fugind lanț unul după altul cu frânghia la spinare petrecută pe după mână.</p>
<p>Această scornitură isteață scăpă de o moarte groaznică viața a vreo treizeci de răniți; mulți dintre ei au murit mai apoi prin spitale din pricina rănilor care stătuse mai multe zile neîngrijite, dar câțiva trăiesc, umblă în cârje ca și mine, nu e vorba, dar se bucură și ei de isprava faptelor lor, se fudulesc cu steaua României și virtutea militară pe piept, primesc pensie de la stat și dau slavă Domnului că ne-a plesnit în cap acea scornitură ca să îl mântuim de cumpliciunea morții.</p>
<p>Cei ce nu putură scăpa nici cu acest chip, muriră de foame și neîngrijire, căci bașibuzucilor le pierise pofta de jaf de când ne văzuse pe noi hotărâți d-a împușca și pe prieteni și pe neprieteni ca să apărăm neatinsă sfințenia morții.</p>
<p>După ce o sfârșirăm cu cei încă în viață începurăm să ne gândim la cei răposați care începuse să se strice și să umple văzduhul de un miros nesuferit. General Cernat temându-se ca să nu se scornească dintr-astă pricină o molimă care să ne răpună, trimise un ofițer, un cornist și pe Peneși curcanul sub cutele steagului alb al păcii spre întăririle dușmane, și ajungând pană la o depărtare cat să se audă glasul, ceru în numele omenirii ca Osman Pașea să ne îngăduie un armistițiu, adică o contenire de luptă de câteva ceasuri, în care vreme fiecare din luptători să-și îngroape morții.</p>
<p>Turcii se sfătuită câtva și apoi după câteva minute drept orice răspuns descărca un tun a cărei ghiulea zbura pe deasupra parlamentarilor, așa se numesc acei ce duc vorba de la o tabără până la alta, și se înfipse în malul redutei noastre, înțelegând dintr-acest răspuns scurt dar cuprinzător aceea ce vor păgânii, ai noștri se întoarse înapoi pe cum plecase.</p>
<p>Văzând că cu binele n-o scoatem la cale, alergarăm iar la șiretlic, făcurăm căngi lungi și traserăm spre noi cadavrele cele mai apropiate, pe urmă făcurăm mai multe lațuri pe care le legarăm de căpătâiul unei frânghii; câțiva din noi care erau mai curajoși se coborâră noaptea în câmpie cu lațurile la subțioară, și cu fringhia târâș după ei, agățară lațurile iute de gâtul morților, le legă apoi repede de căpătâiul fringhiei, și după ce înnodă mai multe lațuri de o singură frânghie intrară înapoi în redută și începură să tragă frânghia și să târască împreună cu ea cadavrele strânse de gât de către laț. Prin acest mijloc târârăm cu o singură frânghie până la 12 morți. Uneori lațul prins venea fără de trup, căci ploaia ce cădea mereu putrezise mortăciunile mai înainte de vreme și greutatea trupului dezlipea capul de trunchi.</p>
<p>Cu toate astea bine rău noi tot scăparăm de mirosul cel greu și puturăm înmormânta mai bine de o sută de morți. Turcii însă n-avură această parte căci lor nu le dăduse prin gând șiretlicul nostru și suferită mai mult el roadele îndărătniciei lor. Într-armați cu pilda dată de ei, făcurăm și noi ca ei, nu îi lăsarăm să ridice din câmpie picior de mort sau rănit și îi primirăm cu împușcături crâncene ori de câte ori făcuse încercări d-a se coborî în vale. Văzând și văzând că singuri își au făcut de cap și că cele mai multe stirvuri erau împrejurul tabiei lor, ne cerură însuși el voie d-a încheia un armistițiu de câteva ceasuri, și în ziua de 10 Octombrie avurăm prilej d-a colinda în cruciș și în curmeziș trista vale a plângerii și d-a îngropa pe toți morții noștri din jurul Plevnei care trecea de o mie.</p>
<p>X.</p>
<p>Războiul de Șobolani </p>
<p>De a doua zi după luarea Griviței, adică îndată ce se adeveri prin fapte părerea Măriei Sale Vodă al nostru cum că Plevna nu se poate lua prin silă, ai noștri se puse să aducă la îndeplinire planul Măriei Sale care nu fusese ascultat, să brăzdeze pământul cu fel de fel de drumuri și poteci care să înlesnească mergerea de colo până colo și să ne pună cu totul la adăpostul bombelor și gloanțelor dușmane. Așadar, mai întâi legarăm tăbioara ce luasem în ziua de 27 August și pe care noi o întărisem strașnic, cu Grivița No. 1 printr-un drum acopierit pe care-l săvârșirăm în câteva zile și la 7 Septembrie, adică a doua zi după a doua bătălie, începurăm să croim un drum asemenea acoperit prin valea Plângerii spre Grivița No. 2 întărit cu un al doilea rând de paralele, adică al doilea șanț tras în rând cu cel de sub redută dar la o depărtare de vreo 150 de stânjeni cam spre apusul redutei noastre. Această paralelă o dăturăm gata în zece zile de lucru fără preget. În ziua de 17 și 18 Septembrie împletirăm întruna la gabioane și le duserăm la gura șanțului unde le umplurăm bine cu pământ. În noaptea dintre 19 și 20 Septembrie lucrarăm toată noaptea, duserăm gabioanele la locul lor, le înțepenirăm bine în pământ cu fața spre dușmani și ajutați de întunericul nopții care era noroasă și fără de lună până să se lumineze, de ziuă dădurăm bateriile gata și lăsarăm pe artileriști să își așeze tunurile în voie bună.</p>
<p>Pe când lucram astfel în ruptul capului, turcii ne simți, trase spre noi într-o doară, și cu toată bezna ce ne înconjura tot ne făcu să pierdem câțiva morți și răniți, fiindcă uneltele, cu toată luarea noastră aminte, tot făcea zgomot și povățuia pe dușmani spre ce parte să tragă. Cu toate acestea tot izbutirăm, cum zisei, să isprăvim malul de apărare și să îl întărim după legile științei ca să ne poată adăposti de gloanțele și bombele dușmănești. În ziua de 20 Septembrie săvârșirăm platformele, adică bătătura acopierită pe care să lucreze în voie tunarii și așezarăm patru mortiere de 16 și 32 luate de la Turci când cu pierderea Nicopolului.</p>
<p>Îndată ce așezarăm și întărirăm paralela No. 2, cel din diviziunea a 3-a croiră paralela No. 3 a cărei poziție, era pieziș cu cea isprăvită, adică în direcția dinspre răsăritul miezului nopții spre apusul miezului zilei și cam la o depărtare de o sută de stânjeni de No.2; această a treia paralelă fu săvârșită de tot la 25 Septembrie. După ce dădurăm gata și această lucrare, numaidecât începurăm a patra paralelă și mai în pieziș ca cealaltă, pot zice ținea drept linia de la miază noapte spre miază zi forma aproape o adevărată paralelă cu partea dinspre răsărit a tabiei turcești, de care eram departe numai de vreo 300 stânjeni.</p>
<p>Până aici ne slujirăm cu un fel de sapă lată care avea coada mai scurtă de un cot, dar care se înfigea bine în pământ și lua lâscăbaia întocmai ca felia de caș; fiecare din noi purta câte două sape de asemenea soi, pe care ofițerii noștri le numeau Lienemann după numele născocitorului ei; de aici încolo ai noștri se slujiră cu alt soi de sape numite învârtitoare, și de acolo înainte lucrară cu ele numai cei din geniu și pionierii, căci numai ei se pricepeau să se slujească cu acel soi de sapă care sfredeleau pământul învârtindu-se, iar noi ne slujirăm numai de sape, făcute cum știam noi în legea noastră.</p>
<p>Într-această vreme Turcii nu statură cu mâinile în sân, ci cum ne văzură că punem mâna pe sapă, puseră și ei mâna pe sapă, și începură să sape șanțuri ca să se apropie de noi la adăpost și să nimicească lucrările noastre, dar noi nu eram din cei ce se spierie cu una cu două, ci ne văzurăm de lucru. Turcii din șanțurile lor trăgeau spre noi, noi din ale noastre trăgeam spre ei, căci pe când o parte din noi săpa alții stau la spatele lor de-i păzea. Astfel ne petrecurăm toată ziua săpând și vânând la fesuri și foarte adesea scoțând din țanțuri frați de arme morți sau răniți cu arma și sapa în mână!</p>
<p>Câte nevoi și suferințe am răbdat într-acea vreme numai unul D-zeu le știe, căci gură de om nu este în stare de a le povesti. Ploua întruna, ploua mai în toate zilele și noi lucram mereu înotând ca rățoi într-un nămol clisos ți urâcios cum n-am mai văzut de când sunt. Închipuiți-vă ce chin să stai câte douăsprezece ceasuri înămolit într-asemenea tină, uneori până la gleznă, alteori și mai sus și de multe ori chiar până la genunchi. De vreo câteva ori am fost nevoiți chiar să dormim într-asemenea băltoace, că nu era chip să ne întoarcem înapoi fără a deștepta băgarea de seamă a dușmanilor, sau că era zor să săvârșim mai curând lucrul început.</p>
<p>Cei care munceau sufereau mai puțin decât aceia ce-i păzeau; ei premeneau întruna pământul, acopereau locurile udate de ploaie cu țărână proaspătă, și își făceau drum prin locuri noi. Tot zdrumicând pământul ei nu lăsau ca ploaia să schimbe șanțurile de adăpostire în șanțuri de strâns apă, și muncind ei mișcau, se încălzeau, scăpau de amorțeală, pe când cel ce-i păleau cu arma la mână, vai de ei săracii! Erau ciuca tuturor nevoilor. Ei înota în apă că n-aveau voie să tragă pământ de pe mal ca să îngroașe chisălița, ei stau pe loc înțepeniți căci n-aveau voie să se plimbe, ei înghețau de frig căci n-aveau voie nici să se miște, ei stau întruna cu mâinile amorțite căci n-aveau voie să lase arma la picior. N-aveau voie nici să se ridice în sus și să se înalțe în picioare cât le era boiul ci stau stârciți pe vine de frică să nu li se zărească capul ieșind peste mal căci numai decât glonțul turcului șuiera pe la urechile lor și foarte adesea îl răbufneau la pământ fără de viață; n-aveau voie nici să vorbească nici chiar să tragă o lulea.</p>
<p>Singurul lucru care le era îngăduit era numai d-a trage fără de comandă în orice fes zărea pe deasupra marginei șanțului, dar aveau ordin strașnic d-a trage bine ca să nu să piardă umplutura de surda, căci aminteri căpătau ponosul de neghibaci.</p>
<p>Toate aste nevoi le îndurară bieții oșteni fără să cârtească, căci răbdarea Românului e mare, și își văzură înainte de sapă și înconjurară din toate părțile pe păgâni cu șerpuitori de șanțuri îndreptate în toate părțile. Cu chipul acesta el mai durară și a cincea și chiar a șasea paralelă, încât de la noi până la dușmani nu mai erau decât câțiva pași. Soldații noștri vorbeau cu soldații turcești din șanțuri, își aruncau de la unul altul cu bolovani de pământ, își dau în schimb pesmeți și tutun și se reînoiau prieteșuguri făcute pe Dealul-Spirei între soldații de linie și vechii bragagii.</p>
<p>În sfîrșit eram așa de aproape încât auzeam tot ce vorbeau ei din șanțurile lor, stăm de vorbă cu ei și un caporal de vânători își plăti o datorie veche făcută în București pe bragă aruncând gologanii în șanțul dușman câteva aruncături de lopată și eram unii la alții. Acele aruncături nu le făcurăm noi, nici Turcii nu le făcură, căci frică la mine frică la tine, frica păzește pepenile; ne era teamă să nu fie pământul coptorât de o mină și să ne pomenim o dată, Doamne ferește, aruncați în văzduh din chiar senin. Neputând merge înainte, furăm nevoiți să cotim la dreapta spre a înconjura tabia și a împreuna șanțurile noastre cu șanțurile diviziei a 3-a care se apropia de noi pornind-o de la Bucova.</p>
<p>După câteva zile de muncă searavănă dădurăm gata și astă corvadă, legarăm șanțurile noastre cu ale diviziei a 3-a, croirăm alte șanțuri prin care puteam merge drept la cartierul general de la Verbița fără a mai ocoli pe la Grivița, și așezarăm baterii în coasta paralelei a II si a IV care luau tabia Turcă în răspăr și băteau pănă în Plevna.</p>
<p>Toate astea bine rău le săvârșirăm, muncirăm de ne spetirăm, umplurăm spitalele cu răniți și bolnavi căluți pradă astor lucrări, îndurarăm pierderi mai atât de simțitoare ca cele ce îndurasem la 30 August și suferințe cât nu am grai să le povestesc; ei! de acum încolo ce mai aveam de făcut? căci de stat în loc nu ne da mâna de frică să nu ne apuce Turcii înainte și să se folosească ei de munca noastră; trebuia făcut ceva, dar ce? Turcii se însărcinară să ne-o spună ei singuri.</p>
<p>Într-o zi pe la începutul lui Octombrie, pe o vreme posomorâtă, pe când tunurile rusești și românești vărsau foc și pară spre Plevna și Turcii tăceau mâlc, ne pomenirăm că iese chiar din senin o leotă de Turci ca cum ar fi ieșit din pământ și se năpustesc ca balaurii spre noi să ne prăpădească și mai multe nu. Noroc că în răspântia paralelei era un regiment de rezervă care făcu pe nizami și mustafizi să cadă d-a berbeleacul în șanțurile lor lăsând în mâinile noastre mai mulți morți și răniți; această cercare de surprindere din partea dușmanilor costă pe Români puțin lucru, un mort și câțiva răniți, dar pe noi cei patru foarte mult ne duru, căci mortul era Dumitru Grăurel, fratele nostru de cruce care se întâmplase să fie de santinelă în locul unde năvălise Turcii, și plăti cu viața căci dăduse la vreme alarma.</p>
<p>Astă cercare neizbutită dete în gând lui general Alexandru Angelescu să dobândească voie de la general Cernat d-a face și el o încercare de surprindere, adică să năvălească spre dușmani fără veste, mai cu seamă că oștenii cereau în gura mare ca să facă ce o face și să pună capăt acestei stări de lucruri nesuferită mai cu seamă că Turcii de la încercarea neizbutită nu mai dau semn de viață ca cum s-ar fi deznădăjduit și ar fi părăsit tabia vecină.</p>
<p>Comandantul general îi dete voie, dar îl făcu răspunzător personal de orice urmare norocită sau nenorocită va întâmpina și-l opri cu străjnicie d-a băga în foc prea multă lume.</p>
<p>XII.</p>
<p>Bătălia de la 7 Octombrie</p>
<p>În ziua de 7 Octombrie ne deșteptarăm în zgomotul asurzitor ce făceau tunurile mai cu asupra ca în alte dăți. Toate bateriile rusești și romanești vărsau foc și pară peste cuiburile turcești și ridicau cu bombele lor până în slava cerului praful parapetelor lor. La toată astă gălăgie, Turcii răspundeau cât se poate de slab dinspre muntele verde și bateriile după înălțimile Kristinei, iar despre Bucova și Grivița, rămase în cea mai deplină tăcere tabiele lor, ca cum nici n-ar mai fi fost ființă vie prin ele.</p>
<p>Fără să ținem socoteală de acest zgomot și de bombele și șrapnelele ce zburau prin văzduh și se spărgeau țipând cumplit pe aproape de anteposturile noastre, noi ne îmbrăcarăm și ne scuturarăm mai cu asupra ca înalte dăți, ca unii ce eram hotărâți să intrăm și noi în foc, și după aceea mâncarăm bine și băurăm câte oleacă de rachiu și începurăm a ne urni spre gura paralelelor.</p>
<p>Mai înainte de a intra în bătaia tunurilor, Peneș curcanul care împreună cu noi făcea parte din cele dintâi cete de atac, ne trase la o parte și ne zise:</p>
<p>— Fraților, se vede că D-zeu a hotărât ca fiece biruință a Românilor pentru dobândirea sfintei neatârnări, să fie însemnată în cartea cea mare a scriselor omenești cu viața unuia din cei zece frați de cruce care au plecat voioși din Vaslui. Îmi este teamă că și astăzi unul din noi va plăti cu viața această nouă încercare, această nouă faptă de arme Dar-ar D-zeu să fiu eu cel ales.</p>
<p>— Ba, ferească D-zeu, strigai eu cutremurându-mă, tu trebuie să rămâi după noi ca să ne izbândești, fiind cel mai viteaz din toți.</p>
<p>— Tu trebuie să rămâi, zise Nicolae Măgureanu, căci ești cel mai cărturar din toți și numai tu poți să spui urmașilor cum și-au plătit datoria către țară cei nouă din Vaslui și cu sergentul zece.</p>
<p>— Aș vrea să rămânem toți dacă s-ar putea, răspunse sergentul, dar vă cunosc prea bine și mă cunoașteți și voi pe mine; nu suntem din aceia care să se codească când e de lucru și să dosească când e vorba de primejdie. De-aceea fiindcă am rămas prea puțini și ar fi bine ca dintre noi să rămână unul măcar în viață până la ziua cea mare și frumoasă când steagul român va fâlfâi pe câmpul de bătălie deplin biruitor, și ca să se ducă în mijlocul concetățenilor noștri vestea cea bună a isprăvilor noastre; pentru ca să poată unul din noi măcar să se ducă în ținutul său și să le zică celor de acasă: Fraților, cei nouă din Vaslui și-au împlinit datoria; România e biruitoare.</p>
<p>— Trăiască România, strigarăm noi înflăcărați.</p>
<p>— Ca să ne învrednicim dar de asemenea bucurie nepovestită, urmă el, e bine să ne ferim, să ne păzim, să ne ocrotim și să ne retragem din fața primejdiei îndată ce unul din noi va plăti cu viața sa datoria celorlalți.</p>
<p>— Vei face tu una ca asta dacă voi muri eu sau Măgureanu? Zisei eu cam întărâtat, uitându-mă chiondoriș la Mătrăgună.</p>
<p>— Eu de bună seamă am să fiu alesul acestei zile, răspunse Peneș curcanul.</p>
<p>— Dar dacă nu vei fi? întrebă cu răsteală Bucur Mieilă întoarce-vei dosul bătăliei mai înainte de a auzi semnalul de retragere și da-te-vei tu înapoi când comandantul ne va striga: înainte?</p>
<p>— Nu, strigă cu hotărâre sergentul.</p>
<p>— Atunci de ce ne înveți pe noi să fim mișei? strigai eu cu hotărâre, pentru ce te încerci d-a ne face să nu mai fim vrednici de comandantul nostru?</p>
<p>— Pentru că vă iubesc și mi se frige inima de mila voastră, strigă Peneș înduioșat.</p>
<p>— Lipsa de asemenea iubire, strigarăm deodată, eu, Bucur și Măgureanu. Mai bine să fim morți decât în viață rușinați.</p>
<p>— O! fraților, oh! copiii mei prea iubiți, striga sergentul de curcani înecându-se în suspine, atât de mișcat era, veniți colea pe sânul meu ca să vă strâng cu foc și să strig în gura mare: Ferice ești moșie sfântă care ai crescut pe Ștefan și pe Mihai, că te-a învrednicit D-zeu să naști și să crești numai pui de șoimi, numai oșteni pe deplin pătrunși de simțul datoriei. Haideți la bătălie, dragii mei cu frunțile în sus și cu piepturile înainte; haideți să înfruntăm moartea cu bărbăție și fără de îndoială căci cu noi este D-zeu și biruința.</p>
<p>— Înainte spre bătălie, strigarăm noi mișcați până la lacrimi și sărirăm în șanțuri.</p>
<p>Șanțurile erau pline cu oșteni care mergeau cu băgare de seamă și în tăcere spre paralela No 4, unde era locul hotărât de întâlnire. Merserăm până acolo în cea mai deplină tăcere și pitulându-ne, iar ajungând în răspântia să ne înșiruirăm într-însa și ne strânserăm fiecare pe lângă steagul său așteptând cu îngrijire dar fără teamă semnalul de atac.</p>
<p>Trei mii de oameni fusese însărcinați cu această încercare care, după părerea multor ofițeri români și străini, era îndrăzneață și nefolositoare; batalionul 1 de vânători, regimentul 5 de dorobanți și un batalion din regimentul 15 din care făceam și noi parte fusese însărcinate cu această încercare. Ați auait ce am făcut până atunci, cu toate acestea vă spun drept de această dată noi cei patru eram mai îngrijiți ca oricând; încurajarea cum că Turcii au părăsit tabia nu ne mai momea, căci pățitania de la 6 Septembrie ne învâțase minte ca să nu mai punem temelii pe asemeni prefăcătorii, parigoria cum că chiar dacă om găsi Turci o să cădem năpaste peste ei fără de veste și o să-i găsim nepregătiți, nu ne mângâia deloc căci știam noi bine prin noi înșine că un soldat cum trebuie în toată vremea, cât ține războiul, e pregătit totdeauna și în orice ceas de zi sau noapte, și chiar nădejdea în scurtarea drumului care din 3000 și mai bine de stânjeni se micșorase până la vreo 500 nu ne bucură așa mult, deși numai depărtarea ne fusese piedica de moarte în ziua de 6 Septembrie; numai simțul datoriei ne îmbărbăta, și numai cunoștința că suntem soldați supuși oricărei porunci ne făcea să mergem cu hotărâre spre moarte.</p>
<p>Ceasul ales pentru începutul atacului era o jumătate după nămiezi. Mai înainte de a sosi acel ceas, artileria română și cea rusească îndesi loviturile, mai cu seamă pe cele îndreptate spre reduta vecină nouă și șirul de baterii din valea Bucovei. Pe la 10 și jumătate bombardarea se înfurie într-un chip nepomenit și loviturile se îndesiră astfel încât parcă ar fi fost salve de infanterie, dar salve care făceau pământul să se cutremure și urechile să nu mai audă. Turcii mai întâi tăcură mâlc, dar pe la 12 ceasuri începură și ei să ne răspundă, îndreptându-și toate loviturile din toate părțile numai spre noi, ca cum le-ar fi șoptit cineva la ureche că dinspre noi li se pregătea ceva.</p>
<p>Această luptă uriașă de bubuituri ținu un ceas și ceva; într-această vreme mai mult de o mie de bombe și șrapnele se sparseră în jurul nostru fără să ne pricinuiască vreun rău, căci geniul nostru ne apărase șanțurile cu adăposturi sigure și sănătoase care își râdeau de țăndările bombelor și șrapnelelor. La 12 și un sfert tunurile noastre încetară deodată și un pluton de geniu sări peste parapete în cap cu gabioanele umplute cu lână și dete fuga spre șanțurile dușmănești.</p>
<p>Atunci se dădu iarăși pe față vicleșugul turcesc; o ploaie de gloanțe ieșite din parapete și șanțurile tablei căzură ca grindina peste ei și se izbiră cumplit de gabioanele lor, dar lor nu le făcură niciun rău și le dete răgaz să ajungă până în marginea șanțului tablei și să le arunce înăuntru, însă după ce-și făcură datoria și râmase fără adăposturi, sărmanii se grăbiră a da numaidecât dosul, dar salvele dușmănești îi culcară pe toți la pământ ca să nu să mai scoale.</p>
<p>La 12 și jumătate punct primirăm și noi poruncă d-a sări peste parapeturi, și numaidecât batalionul nostru cu batalionul de vânători în frunte se văzu pe câmpia lucie sub o văpaie de foc din cele mai cumplite. O clipă soldații din regimentul al 5-lea de dorobanți păru c-ar vrea să se codească și să nu vrea să iasă din paralele; atunci Peneș curcanu al nostru care de când plecase acasă steagul regimentului său suspina în deșert și ducea dorul scumpului săi stindard, puse măna pe steagul acelui regiment, îl smulse din mâna celui ce îl ținea și sări fuga peste parapet în câmpul de luptă strigând:</p>
<p>— Cine e venetic rămână, iar cine e român să vină să moară sub cutele steagului său.</p>
<p>Atunci un ura puternic ieși din toate piepturile și tot regimentul ieși ca un om din șanțuri și merse la vreme să se izbească cu cumplita moarte.</p>
<p>Într-adevăr era o curată moarte și din cele cumplite încercarea ce eram siliți să facem. Turcii parcă fusese prevestiți că o să atacăm într-acea zi și din acea parte, căci adunase un sudom de oameni în partea locului și îl înțesase claie peste grămadă pe parapete și prin șanțuri. A cui era vina? a comandantului nostru care deprinsese pe Turci cu atacurile prefăcute și îl făcuse să fie cu băgare de seamă și să se pregătească din vreme de un atac adevărat.</p>
<p>Unul din prizonierii Turci după luarea Plevnei îmi spuse că 10,000 de Nizami înconjurau reduta din fața noastră în ziua de 7 Octombrie și alți 4,000 stau la rezervă în lagărul întărit de la Bucova; tot el îmi spuse că în șanțuri într-un loc lat de o jumătate de stânjen stau grămădiți trei rânduri de soldați, două rânduri de tiraliori, unii cu burta pe pământ întinși pe muchia parapetului, și alții în picioare la spatele lor cu puștile întinse pe deasupra capetelor lor, iar al treilea rând sta la spatele acestora cu baionetele încrucișate gata să primească în spăngi pe cei că vor îndrăzni să sară în șanțuri. Oamenii stau că sardelele lipiți unul de altul, fiecare purta în mână carabine Regminton cu cameră în care se vâra deodată un pachet de 16 cartușe și fiecare avea dinainte câte o cutie de tinichea ce cuprindea 100 de pachete. Culcați și la adăposturi turcii își țineau rezemate de vârful ascuțit al gabioanelor grelele lor puști și trăgeau fără de preget în noi fără să se sinchisească de nimic, pe când noi asudam sânge sub cumplitul foc al puștilor lor.</p>
<p>Cu toate acestea noi mergeam înainte, deși vedeam că ne rărim mereu și plătim fiece pas cu zecimi de frați noi mergeam în fugă și risipiți fără să dăm un singur foc, adăpostindu-ne care cu gabioanele, care cu fascinele și care cu scările ce purtam în brațe, noi mergeam și muriam fără să zicem măcar pâs. Bine, rău noi înaintam, dar cu cât înaintam numărul nostru se împuțina și focul dușmanilor se îndesa. A merge mai departe era de prisos, căci aveam să ajungem într-un număr prea mic pentru a susține atacul. Colonel Angelescu care privea din paralelă înțelese bine că a socotit rău, și ca să-și îndrepte greșeala dete ordinul de retragere.</p>
<p>Ar fi făcut bine să se mulțumească cu atât și cred că s-ar fi mulțumit, dar nu se putu, căci noi ne înfierbântasem, ne ardea sufletul de luptă și muream de nerăbdare d-a izbândi cu un minut mai curând pe acea mulțime de frați căzuți pe câmpul de război fără de niciun folos. Văzând că nu e chip să ne potolească, colonelul se hotorî să bage în foc și armata de rezervă, adică regimentul al 7-lea de linie și iarăși batalionul 1 de vânători, care ardea mai mult de dorință de a se bate și care de această dată avea să meargă în coadă în loc de cap.</p>
<p>Așadar se hotărî a se reînnoi lupta printr-un atac de noapte, lucru ce încă nu încercase Românii până atunci; oștenii primiră cu bucurie, și pe la 7 ceasuri săriră peste parapete numai armata de linie, căci dorobanții care trăise atâta vreme în șanțuri și muncise cu săpatul fără întrerupere mai bine de o lună erau prea obosiți; pe noi însă cei patru nu ne răbdă inima să stăm cu mâinile în sân și ne luarăm după luptători fără să ne cerem voie.</p>
<p>De această dată sosirăm până la șanțuri fără mari pierderi, sărirăm chiar în ele peste Turci claie peste grămadă, iar acolo, acolo cum v-am spus șanțurile erau îndesate de dușmani numeroși ca nisipul mării, și parapetele tabiei erau împănate numai cu vârfuri de baionete. Atunci să te ții pârleo, atunci să vezi luptă piept la piept, baionetă în baionetă, măcelărie curată!</p>
<p>Ai noștri se luptau cu deznădejdea înverșunării, dușmani se apărau cu furia urii de creștini. Noi dam, ei dau, noi străpungeam, ei străpungeau, noi despicam țeste, ei despicau țeste, noi împușcam în gura țevii, ei împușcau în gura țevii; nu se alegea cine e biruitorul, cine e biruitul, cine e mai tare și cine e mal slab?</p>
<p>Cu toatea aceastea peste un ceas de luptă crâncenă ai noștri izbuti să golească șanțurile și să rămână stăpâni peste ele, dar nu le fu de așa mare folos, căci leota după parapete care până atunci stătuse cu mâinile în sân îndreptară puștile spre noi și începură să ne culce la pământ cu duiumul tocmai când ne pregăteam scările spre a ne sui. Văzând că nu era chip de stat în șanț, cotirăm la dreapta, înconjurarăm reduta ca s-o apucăm pe la spate, dar și acolo nu furăm mai norocoși căci dădurăm peste rezervele turcești și încinserăm cu ei o luptă din cele mai crâncene și mai ucigătoare.</p>
<p>Câtva vreme după această luptă, Peneș curcanul ne cheamă la sine împreună cu câțiva din vânători și ne tăcu semn să-i urmăm. Noi care eram deprinși a-i da o oarbă ascultare îl urmarăm prin ploaia de gloanțe fără cea mai mică îndoială, asemenea îl urmă și ceilalți care erau trași spre dânsul numai de vestea numelui său, și merserăm astfel tupilându-ne prin partea stângă a șanțului care nu era așa de strașnic păzită până ce ajunserăm într-un colț. Acolo ne făcu semn Mătrăgună să stăm pe loc, așeză singur scara ce purtam eu în brațe, se sui pe dânsa și ne făcu iarăși semn ca să-l urmăm; îl urmară, Nicolae Măgureanu după el, eu după Măgureanu, Bucur Mieilă după mine și vânătorii după noi. Turcii nu ne văzură sau se prefăcură și ne lăsară să ne suim în pace, dar când ajunse Peneși în creastă și se pregătea a înfinge pe parapet un fanion ce smulsese de la un vânător, deodată scara se cutremură, un zgomot neînțeles zbârnâi pe la urechile noastre ca zgomotul unor tocuri ce se încordează și se descordează, și deodată scara noastră fu apucată de o mână nevăzută de la capătul de sus și împinsă înapoi cu o putere nepovestită, încât merse ca o săgeată cu noi cu tot să se trântească de marginea cealaltă a șanțului și să ne prăbușească pe mine, Bucur și șase vânători în mijlocul câmpiei cât se poate de departe de șanțuri.</p>
<p>Simțind că nu m-am ales cu nimic altceva de cât cu câteva cotonogituri, începui să mă tărăsc pe brânci spre șanț, asemenea făcu și Bucur și tovarășii mei de nenorocire, și văzându-ne înăuntru, alergarăm în locul unde era scara ca să vedem ce s-au făcut Peneș curcanul și cu Măgureanu care se suise pe parapet și nu căzuse împreună cu scara odată cu noi. Pe Peneș îl găsirăm zăcând în fundul șanțului întins la pământ fără de cunoștință, lângă fanionul lui dar pe Măgureanu nicăieri. Auzind chiar într-acel minut că sună trâmbița de retragere, eu luai pe Mătrăgună în brațe, mă amestecai cu frații mei de arme care se întorceau înapoi cu sufletul plin de amărăciune că nu izbutise a înfrânge cerbicia dușmanilor, și mă întorsei în paralelă împreună cu scumpa mea sarcină fără să pat nimic.</p>
<p>Noaptea o petrecurăm în parapete; tristă și dureroasă noapte! Noapte de oboseală și de amărăciune, după o zi de înfrângere. La ce ne folosise tot curagiul și bărbăția ce desfășuraserăm dacă nu fusese biruința răsplata ostenelilor noastre.</p>
<p>Mătrăgună fu dat pe mâna doctorilor; ei îl căutară pretutindeni, și pipăiră pretutindeni, îl făcură să-și vină în fire și la urma urmelor mă încredințară că n-avea nimic, că a doua zi o să fie pe picioare teafăr și nevătămat și că leșinul în care căzuse a fost urmarea unei zguduituri puternice și unei zdruncinături pricinuită dintr-o cădere de sus. Unii din doctori erau de părere că păgânii s-au slujit cu ajutorul acelor teluri de niște mașini numite electrice care trăsnesc întocmai ca Sfântul Ilie.</p>
<p>A doua zi într-adevăr scumpul meu sergent se sculă pe picioare și mă încredința că era bine, n-avea nimic și nu-l durea decât numai capul, dar mi-a spus că era foarte amărât căci n-am izbutit și că a văzut pe fratele nostru de arme căzând în tabia dușmană și pierind prin sute de împunsături de baionete.</p>
<p>Doi ofițeri, căpitan Dimitrie Gănescu și sublocotenentul Lemnea și 283 soldați plătiră cu viața această luptă nenorocoasă, iar 20 de ofițeri, între care și locotenentul colonel Grigore Ioan, și 622 soldați se alese cu răni mai mult sau mai puțin grele.</p>
<p>A doua zi și a treia zi urmă regulat bombardarea Plevnei, însă a patra zi adică la 10 Octombrie tunurile amuțiră din amândouă părțile, căci avu loc armistițiul de care v-am vorbit pentru îngroparea morților și strângerea răniților. Acest armistițiu dură de la 10 ceasuri dimineața și până la 2 după prânz. Numaidecât se trase o zonă deopotrivă de lată între amândouă pozițiile și îndată foștii dușmani ieșiră din șanțuri fără de arme, începură, să alerge de colo până colo, să se întâlnească, să se privească în voie, vechile cunoștințe să schimbe câte un cuvânt prietenesc și chiar să-și împrumute tutun între ei, căci între Români și Turci, cu toată vechia dușmănie, avusese loc în totdeauna strânse legături, mai cu seamă între mărginașii dinspre Dunăre, și cunoștința între oameni, cu toată ura dintre neamuri, nu se uită niciodată.</p>
<p>Chiar la înmormântare ne deterâm ajutor unii altora cei ce isprăviră mai curând ajutară pe cei mai zăbavnici, și cu chipul acesta făcurăm ca să nu se mai prelungească armistițiul peste ceasul hotărât.</p>
<p>La două ceasuri punct fiecare intrarăm în șanțurile noastre și o bubuitură de tun pornită din întăririle de la Bucova ne vesti că războiul iarăși a început; dar până seara nu mai începu harța, ci fiecare Român sau Turc putu să iasă iarăși din șanțuri fără de arme ca să se ducă de colo până colo nesupărat și să se întâlnească în drum fără să-șl facă cel mai mic rău.</p>
<p>XII</p>
<p>Plevna înconjurată</p>
<p>După sfârșitul acestor istorisiri, Velicu se scula în sus, și rezemându-se pe picioarele sale de lemn, făcu semn ascultătorilor săi că a ostenit și nu mai poate grăi, și șontâc șontâc, intră în casă, rezemăndu-se de umărul femeii celei voinici, poftind unchiașilor noapte bună; iar a doua zi se adunară mai din vreme pe prispa casei și pe la scăpatul soarelui Velicu începu iarăși să grăiască în chipul următor:</p>
<p>Cică vodă se supără foarte mult pe colonelul Anghelescu a făcut această încercare sângeroasă, și mustră cam aspru pe general Cernat că i-a dat voie; d-al de astea se șopteau printre noi în zilele ce urmă după această nenorocoasă bătălie, și faptele începu să cam adeverească lucrurile. În ziua de 12 Octombrie divizia noastră primi poruncă d-a părăsi Grivița și d-a face schimb cu divizia II-a. Începui să plâng când auzii că părăseam câmpul de război fără să am parte d-a vedea războiul sfârșit și mi se strânse inima de durere când văzui că trecem Vidul, ne depărtăm cu totul de Plevna și ne înșiruim pe drumul pe care venise divizia a II-a și III-a de la Corabia, adică între Caciamunița, Demirkiol și Trestenic, cu totul depărtați de grosul armatei noastre și legați de brigada colonelului Sachelarie care înconjura Opanezul numai prin călărașii colonelului Roznoveanu.</p>
<p>Un singur lucru ne mai bncură și ne făcu a ne hrăni de oarecare nădejde: garda împărătească Rusă sosise și ocupase tocmai partea de dincolo de Vid dintre Krișina, adică aripa stângă a Rușilor, Blașovaț și Doini și Gorni Etropol. Cu chipul acesta Plevna fu cu desăvârșire înconjurată de oști îndestulătoare de toate armele: infanterie, cavalerie și artilerie, și Osman fu osândit ca sau să se predea sau să moară de foame.</p>
<p>Rușii se încercase și mai înainte de sosirea gardei să înconjoare Plevna cu cavaleria generalului Krilov și colonelilor noștri Formac și Crețeanu, dar nu făcu nicio ispravă, că Osman Pașa era în zilnică înțelegere cu Șefchet-Pașa care era tăbărât în Orchania ceva mai încoace de Sofia, și de două ori putu să aducă în orașul înconjurat sute de care pline cu proviziuni, apărate de nenumărate oști compuse din infanterie și artilerie, care intrară și ieșiră printre liniile de înconjurare fără ca cavaleria noastră să le poată face ceva.</p>
<p>Îndată însă ce sosi general Gurco cu ai săi se schimbară cu totul lucrurile și merticul de convoiurl li se tăie cu totul; înțelegerile cu Sofia asemenea se precurmară, și garda împărătească mânată de fugosul el comandant, după ce lăsă împrejurul Plevnei oști îndestulătoare, porni cu floarea grenadirilor săi spre acel făt-frumos bine-făcători spre acel Șefchet mântuitorul, spre acea mână dreaptă a Ghaziului de Osman, ca să-i dea bună ziua și să-i spună numai două vorbulițe la ureche.</p>
<p>Mergând pe șoseaua dintre Plevna și Sofia, General Gurco dădu nu departe de râul Vid de ocetățuie turcească așezată pe o moviliță între drumul mare și satul Gorni Dubnic, și după o luptă înverșunată și foarte sângeroasă care ținu de dimineața și până la 6 și jumătate ceasuri seara, Ruși ocupară reduta și făcură prizonieri pe Ahmed Hivzi Pașa, 53 ofițeri și 2305 soldați, de la care luară 4 tunuri Krup și o mare cantitate de pusei și de amuniție. Astă biruință costă pe ruși 1 general și 3 coloneii morți, 2 generali și 11 coloneii răniți și 3125 soldați morți, răniți și rătăciți.</p>
<p>Brigada cavaleriei noastre comandată de colonelul Formac luă o parte foarte însemnată în astă luptă, săvârșind cu o parte din oștile sale o demonstrație, adică o prefăcătorie de luptă între Devenița și Cervenber în jos de Teliș despre Sofia, și cu cealaltă făcu o recunoaștere spre Isker până la Ciomavaci ca să ferească pe luptători de o năvălire turcească fără de veste despre Rahova.</p>
<p>Asemenea și artileria și infanteria noastră le fu de mare ajutor ca să oprească pe Osman care fusese vestit la vreme d-a face o ieșire spre Vid, căci din zorl de zi artileria începu să bombardeze pozițiile, și infanteria sta gata în șanțuri ca să sară la atac la cel dintâi semn. Această purtare târzie făcu pe Gaziul să stea cuminte pe loc și să lase Gorni Dubnicului în voia întâmplării.</p>
<p>Nu departe de reduta luată se afla altă redută tot așa de puternică și tot așa de bine apărată care se afla așezată în vecinătatea satului Teliș și care împreună cu cea luată forma cheia drumului spre Balcanii Sofiei. Astă întărire căzu mai cu înlesnire ca vecina sa, și după o bombardare de 3 ceasuri și un atac care nu dură niciun ceas, Haki Pașa comandantul cetățui în ziua de 16 Octombrie pe la 2 ceasuri și jumătate după prânz capitulă împreună cu garnizoana sa, și lăsă în minele biruitorilor șapte batalioane de nizami, 4 tunuri și mai multe mii de puști și lăzi cu cartușe.</p>
<p>De aici încolo Gurco nu mai întâmpină o împotrivire serioasă din partea Turcilor. Tevenul, Vrața, Lucovița, Prevațul și chiar Orhania căzură pe rând după oarecare împotrivire în mâinile Rușilor, fără ca Turcii să-și izbândească rușinoasa sa înfrângere decât prin fapte sălbatice, schingiuiri nefolositoare, măcelărie de răniți și curse mișelești care nu le foloseau la nimic, ci numai dovedeai lumii slăbiciunea în care căzuse.</p>
<p>Osman-Pașa vâzându-se cu totul părăsit și despărțit de ai săi, mai întâi părăsi pozițiile de peste Vid. Dolni Dubnicul și Dolni Metropolul, căzură în minele noastre fără de luptă și apărătorii lor se retraseră în scorbora Plevnei; Gaziu, ca să-și cunoască și mai bine starea în care se afla trimise iscoade tainice care putură să se strecoare noaptea printre cercul de fier spre a vesti celor de la Stambul starea în care se afla și a le cere voie ca să se retragă până mai era încă vreme spre Vidin sau Sofia. Iscoadele sosiră la Țaligrad, dar marele develet nu se prea grăbi a trimete îndată un răspuns înapoi, și ne dete nouă răgaz ca să facem cele de cuviință.</p>
<p>Mai întâi ne puserăm să strângem rândurile de înconjurare, general Scobelef ocupă Muntele verde pe care de astă dată îl apără vitejește împotriva oricărui atac și îndată după el artileria noastră povățuită de iscoade localnice care cunoșteau bine locurile, merse în ziua de 19 Octombrie prin poteci ascunse vederilor dușmane și ocupă înălțimile de la Susurlu (Bivolari) care domina Opanesul.</p>
<p>Într-această vreme geniul nostru nu stătu cu mâinile în sân; el începu să pregătească lucruri mari care ar fi spăimântat lumea întreagă prin îndrăzneala lor și ar fi înălțat în norii slavei numele de român daca ar fi avut parte și vreme ca să le aducă la îndeplinire. Mai întâi se puse a săpa două galerii de mină pe care le îndreptă spre Grivița No. 2 și le duse până sub parapetele tăbiei. După ce le dete gata, așeză într-însele suluri de cânepă pline cu iarbă de pușcă și le legară căpătâiele cu o aprinzătoare sistem Bix-ford. Însă nu se sluji de astă mină, căci tocmai când să-i dea foc, soldații de geniu dădură din întămplare de o contramină turcească care mergea până sub reduta noastră și ne punea și pe noi într-aceiași primejdie în care îi puneam noi pe ei.</p>
<p>Îndată ce se descopieri această taină geniul nostru de frică părăsi acea încercare, și se apucă de o lucrare mult mai măreață; se puse a abate râul Vid prin stăvilare și alte lucrări meșteșugite din albia lui spre a se revărsa peste valea Plevnei, care, precum știm, era așezată într-o vizuină joasă supusă la dese revărsări. A lua Plevna prin înec, a goni pe Nizami din șanțuri prin apă și a schimba redutele de sus în ostroave și cele de jos înbăltăcaie; a face de petrecanie groaznicului Osman numai prin o mână de oameni iscusiți și câteva scânduri coborâte la vreme în albia râului, iată planul ofițerilor noștri de geniu. Păcat că astă născocire le veni în minte prea târziu și Osman-Pașa se predă mai înainte d-a fi zăgazurile gata.</p>
<p>Pe când artileria bombarda și își strângea mereu rândurile, pe când geniul lucra la mine și la zăgazuri și cavaleria alerga în cruciș și în curmeziș peste câmpiile vecine, infanteria nu stătu nici ea în nelucrare. Isprăvile generalului Gurco în mare ispită pe ai noștri și-i făcu să se hotărască a încerca și ei roata norocului singuri singurei ca să știe lumea ce pot când sunt de capul lor.</p>
<p>Până aici toată lumea lăuda vrednicia noastră, dar gurile rele coceau că suntem vrednici fiindcă știaam că aveam pe Muscali în coastele noastre, și numai frica și rușinea ne insufla bărbăție; era de neapărată trebuință a ne încerca și noi singuri norocul, adică a lua parte numai noi la o faptă de arme deosebită și depărtată de oștile românești.</p>
<p>Rahova era încă în mâna turcilor; ea era o cetate destul de puternică, mai puternică ca Gorni Dubnicul și Teleșul; în ea se adăpostea o garnizoană numeroasă, și acea garnizoană ar fi putut sprijini mersul nesupărat al unei armate puternice venită de la Vidin pe marginea Dunării, și ar fi putut neliniști foarte mult dosul gardei lui Gurco care se afla în Vrața la o palmă de loc mai jos de ea. Astă cetate trebuia luată cu orice preț și armata română fu însărcinată cu astă grea îndatorire.</p>
<p>Domnul nostru nu se întrista de loc de astă sarcină căci era sigur de destoinicia noastră și avea deplină încredere în vrednicia oștenilor săi. El cum auzi că s-a rostit astă părere în sfatul celor mari, o primi cu bucurie, o sprijini cu căldură și făcu tot ce-i cu putință să o aducă la îndeplinire numai de către al noștri.</p>
<p>Rușii se înduplecară, dar nu se lăsară până nu amestecară și piper în sare, adică până nu alăturară pe lângă cavaleria noastră pe generalul rus de cavalerie Mayendorff cu un regiment de ulani și patru tunuri mici.</p>
<p>Îndată ce se alcătui hotărât acest plan, Vodă însărcina pe general Slăniceanu, atunci colonel, cu aducerea lui la îndeplinire și îl lăsă să aleagă în voie regimentele ce-i vor plăcea. Colonel Slăniceanu alese oștile cele mai tinere din cele dintâi trei divizii, adică batalionul de Mehedinți din regimentul 1 de dorobanți comandat de maior Burleanu, batalionul de Muscel din regimentul al 4-lea comandat de maior Ene, regimentul al 10-lea Putna și Râmnicul-Sărat comandat de colonel Măidărescu și o parte din regimentul al 16-lea comandat de maior Burchi, toți dorobanți, toți curcănași, toți vulturi care s-au luptat cu ursul la potecă și cu ungurul la răstoace. Cavaleria era compusă din un regiment de roșiori și regimentele al 2-lea, al 8-lea și al 9-lea de călăreți, comandate de colonel Cernavodeanu și locotenenții colonei Pereț și St. Rosetti, și artileria din patru baterii pedestre și una călare cu tunuri de oțel sistem Krup și o baterie pedestră cu tunuri de bronz sistem vechi comandată de locotenent-colonel Dumitrescu Maican.</p>
<p>Mai înainte de a porni această mică armie care nu număra mai mult de 5000 oameni peste tot, general Slăniceanu trimise o antegardă în recunoaștere primprejur, și aflând că se afla o redută turcească în marginea Dunării nu dede satul Vadin, porni numaidecât spre partea locului în ziua de 19 Octombrie trei companii de infanterie, escadroane de cavalerie și o baterie de artilerie cu tunuri care căzură fără veste peste turci, le aprinse ierbăria cu o lovitură de tun bine îndreptată și-i puse pe goană mai înainte de a-i înconjura Călărașii se luară numaidecât după ei, puse mâna pe unii, fugăriră pe alții până în băltacurile Dunării, și nu se lăsară până ce nu le făcu de petrecanie celor mai mulți și prigoniră pe cei mai iuți de picioare până la Rahova.</p>
<p>După această biruință neînsemnată în sine dar foarte încurajatoare pentru o armată neispitită și alcătuită în mare parte din recruți, generalul Slăniceanu porni în fruntea oștilor sale în ziua de 2 Noiembrie spre zidurile Rahovei.</p>
<p>Ah! ce rău îmi pare că n-am putut să iau și eu parte la strălucitele fapte ce se petrecură de către oștenii români împrejurul acestei cetăți îmi mușc mâinile de ciudă când mă gândesc că niște blestemate de friguri care mă cam încercau de când cu șederea prin șanțuri, mă trântiră la pământ cu două trei zile înainte de pornire și mă trimese la ambulanță pentru vreo două săptămâni.</p>
<p>Nici Peneș Curcanul nu putu să se ducă din pricina durerii lui de cap ce-l chinuia cumplit de la 7 Octombrie încoace; numai Bucur Mieilă dintre noi patru putu să meargă, dar se duse săracul ca să nu se mai întoarcă! O ticăloasă de scroafă de oțel îl spintecă pieptul când se urca, pe coasta Lescovațului ca să atace reduta cea mare, și îl făcu să se ducă d-a berbeleacul în vale lipsit de viață.</p>
<p>Încă unul din noi plăti cu viața această nouă dovadă de vrednicie a neamului românesc. Ați fi aflat și d-voastră de la alții cele ce s-au petrecut până ce puserăm mâna pe acea cetate, vitejia ce desfășurară ai noștrii în ziua de 7 Noiembre, atacând Rahova dinspre Selanovița și suind râpa Lescovațului; ați fi aflat cum muri maior Ene și Giurescu în fruntea vitejilor lor și cum Mehedințenii apărară podul de peste Schit în ziua de 9 Noiembrie când Turcii luase fuga; eu nu sunt în stare să vi le spui că le-am aflat și eu ciontite după la soldați care n-au fost față la desfășurarea acestor lupte, și care ni le spuse tocmai peste vreo zece zile după ce se petrecură, adică când ieșiră din spital scăpat de friguri. De atunci și până acum eu nu mai putui să dau ochii cu cel ce se războise la Rahova, căci el după biruință porniră spre Vidin, iar după încheierea păcii el apucară spre dreapta și eu cu al mei spre stânga.</p>
<p>XIV</p>
<p>începutul sfârșitului</p>
<p>Luarea Rahovei pricinui mare bucurie între Români, s-ar fi pricinuit și mai mare, și ar fi înălțat și mai sus fala numelui românesc daca n-ar fi fost amestecat ca mărarul generalul Rus, care în loc d-a ne da ajutor zăticni pe ai noștri ținându-i o zi întreagă în nelucrare prin fel de fel de păreri împotrivitoare părerilor noastre și lăsând pe Turci să fugă pe la nasul lor cu tunuri, furgoane cu tot. Asta însă ne fu drept învățătură de minte pentru viitor ca să nu mai avem în clin și în mânecă cu străinii, și pentru că altă dată când o mai fi să avem nevoie de a ne întovărăși cu cineva, să luăm mai dinainte înțelegere ca să nu mai dăm de dandanale. Cu toate acestea luarea Rahovei tot</p>
<p>1) Descrierea detaliată a bătăliei de la Rahova se află în nuvela de la Rahova publicată în anul 1889, în ediție Separată.</p>
<p> fu un ghimpe pentru dușmănoșii noștri prieteni și o pricină de mândrie pentru noi; petrecerile și ziafeturile între cei mari se ținu lanț o săptămână întreagă; chiar împăratul Alexandru bău un pahar de vin în sănătatea biruinței Românilor acestea toate turbară pe pismătăriții de Muscali.</p>
<p>O dată cu această veste sosi și alta tot așa de îmbucurătoare; Carsul, o cetate puternică de prin fundul Asiei, pe unde iarăși se băteau Muscalii cu Turcii, și care pe semne era cheia acelor locuri, bună oară cum fu Plevna aici, căzuse după o sângeroasă luptă în noaptea spre 6 Noiembrie în mâinile aliaților noștri și lăsase întreaga țară Armenească pe mâinile biruitorilor. Iată prilej de noi chefuri și benchetuieli pentru cei mari și cu dare de mână, și de nădejdi îmbucurătoare pentru noi cei mici pentru care cel mai mare chef și cea mai veselă benchetuială era nădejdea d-a sfârși mai curând cu bine acest război ca să ne întoarcem biruitori și cu sănătate pe la casa cui ne are.</p>
<p>Semnele unui sfârșit apropiat se vedea din zi în zi și ne făcea să îndurăm mai cu răbdare necazurile și strâmtorările. De la 7 Octombrie nu mai încercarăm niciun asalt, dar ne prefăcurăm de câteva ori că vrem să ne repezim spre Grivița No. 2 și pierdurăm așa în dorul lelei câțiva oameni. Astfel făcurăm în ziua de 12 Octombrie când atacă Rușii Gorni Dubnicul, pentru ca să facem pe Turc să creadă că era gata să-i luăm pe la spate și să împiedicăm pe Osman Pașa d-a alerga în ajutorul lui Ahmed Hivzi Pașa. Asemenea prefăcătorie mai făcurăm și în ziua de 16 Octombrie pentru ca să dăm răgaz lui Gurco să ia Teleșul; iar de atunci ne astâmpărarăm și noi și Turcii și ne văzurăm în tihnă de ce ne apucasem, adică noi de minele și zăgazele noastre care să arunce pe Turci în văzduh sau să-i înece în apă, și el de mâna lor care să ne trimită în sânul lui Avram.</p>
<p>Noi bine rău eram mai în ogodul nostru, căci eram în legătură cu țara și puteam să ne aducem tot ce ne lipsea, adică de mâncare mai îndestulătoare, haine de premeneală ceva îmbrăcăminte mai groasă, dar Turcii erau strâmtorați de tot: și de foame, și de frig și de toate neajunsurile. Nouă, începu să ne dea mâncare mai multă și mai bunicică, ei fură nevoiți să înjumătățească porția și să mănânce ca vai de lume ce puteau să găsească; noi beam de două ori pe zi rachiu tare ca să ne dezmorțească sângele, și ei beau în luna lui Noiembrie apă cu gheață; noi ne înțolirăm cu cojoacele de oaie și cu flaneluțe groase trimise din țară de inimile iubitoare de oameni, și ei dârdâiau săracii de frig în jerpeliturile lor de haine de vară, mai toata rupte și hărtănite. Zău, câteodată ne era mai mare mila de ei, căci și ei erau oameni, și ei sufereau, și ei simțeau ce e durerea, și când e la adicăte ei nu stricase nimic ci mai marii lor care erau singuri vinovați.</p>
<p>Văzându-se în așa stare de jale, strânși în chingi de pretutindeni, strâmtarăți de foame și de lipsă și fără nădejde de mântuire de nicăieri, trebuie să fi simțit în sufletul lor cea mai mare amărăciune, cea mai mare deznădejde, trebuie să fi fost cuprinși de o furie nebună împotriva celor din Stambul care i-a osândit să îndure fără de niciun folos toate aceste neajunsuri. La acestea toate mai marii noștri mai adăugară și alte neajunsuri care le mări încă suferințele lor; ca cum nu s-ar fi mulțumit numai cu atât, ei începură a le întărâta și mai mult necazul scriind pe cearșafuri întregi de pânză cu vopsea neagră și cu slove cât stânjenul: „Romanii au luat Rahova la 7 Noiembrie și Rușii au luat Carsul la 5 Noiembrie. </p>
<p>Aceste cearșafuri fură întinse pe cercevele de lemn mari și bătute de câte un par înfipt în cele mai înaintate linii ale anteposturilor ca să le citească cei înconjurați. Mai le aruncară și gazete franțuzești și englezești care povesteau pe larg cum s-au petrecut aceste două întâmplări și le mai aruncară din când în când și câte o pâine pe care era scris: Racova a căzut, Carsu s-a luat.</p>
<p>Cearșafurile fură primite de turci prin împușcături care le ciurui și chiar le răsturnă la pământ cu aruncături de bombe, gazetele ni le aruncară împachetate cum erau peste parapetele flancurilor, dar pâinile le opriră; se vede că aveau mare nevoie săracii.</p>
<p>De atunci încoace începu să se zărească prin anteposturi câte un fugar turc gonit de foame care cerea să se predea, și câte o iscoadă prinsă noaptea de către ai noștri voind să se strecoare printre noi ca să fugă și să ducă celor din Stambul soirile cele mai deznădăjduite, între care foamea și molima erau cele mai de căpetenie. Noi primirăm bine pe fugari și ne purtarăm cu ei omenește, furăm cu îndurare și cu iscoadele și nu-i dădurăm morții după legile militare, ba încă ne prefăcurăm că scăpăm pe câte unul ca să se întoarcă înapoi și să spună celor prinși că noi suntem neadormiți dar îndurători.</p>
<p>Aceste știri mereu împrospătate puse în mișcare pe turci și-i făcu să ia hotanele fugii în grămezi compacte încât nu mai puteau anteposturile noastre să-i prididească; noi însă nu ne supărarăm, ci îi ospătarăm și îi trimeserăm sub bună pază în țară zicând și celor ce mai rămăsese: pui, pui, pui, veniți încoace ca să se mai împuțineze numărul luptătorilor.</p>
<p>Pui, adică fugarii veneau mereu, căci foamea îi gonea fără de milă și frigul se întețise de nu mai era de glumit încât începurăm a număra cu zecimile și de la zecimi cu sutimele. Aveau de ce fugi săracii căci erau într-o stare de jeale și ne spuneau lucruri sfâșietoare. Unul din el se jură pe Mahomed al lui că n-a mâncat de trei zile nemaiputând roade galetele uscate și mâncate de care făcute cine știe de câți ani.</p>
<p>Frigul ne pricinuia și nouă mult rău, ne amorțea picioarele, ne degera degetele, pe mulți îi arunca la pat cuprinși de friguri, dar o mai pridideam cu mâncărica și băuturica urmate de câte o bătută searavănă învârtită în răscrucile șanțurilor, a sunetului câte unui fluieraș, dar ei care se simțeau înconjurați ca ursul în vizuină, care n-aveau nici ce să mănânce nici ce să bea și nu le mai ardea de joc, cum trebuie să fi fost?! Zău, vă spun curat, mi-au omorât opt din frații mei de cruce, aș fi avut dreptul să le port o ură de moarte și să le fac cel mai mare rău, și cu toate astea îmi era milă de ei și când puneam mâna pe câte unul, în loc de a-i suci gâtul cum s-ar fi căzut, făceam pe din două cu el merinda mea, îl turnam pe gât jumâtate din bidonul meu cu rachiu și-i dam jumâtate din pachetul meu de tutun.</p>
<p>În sfârșit cam pe la Sfânta Ecaterina începu să se zărească apropiindu-se mult dorita zi; începutul sfârșitului era pe aici pe aproape. Marele Duce Nicolae comandantul general al oștilor aliate, ce e dreptul, voise să cruțe pe Osman Pașa de rușinea unei biruințe, și-i trimisese două scrisori prin fugarii prinși, vestindu-l că era înconjurat cu desăvârșire, că îi era cu neputință d-a se mai împotrivi și că era de prisos orice vărsare de sânge, dar fălosul turc mai întâi răspunse că nu și-a sleit toate mijloacele de împotrivire și că nu vrea a se preda, și pe urmă mărturisi că ar vrea să se predea dar cu condiție d-ai lăsa să se ducă cu oșteni cu tot fără de arme ori unde-i va plăcea, spre Vidin sau Sofia, și că la ieșirea din Plevna să-i facă toate cinstele militare în tocmai ca la un biruitor.</p>
<p>Aceste semețe condiții fu înlăturate de sfatul nostru de război într-un singur glas care precurmă cu turcul orice urmă de înțelegere, lăsându-l să piară după cum îl ducea mintea. Turcul ca să se arate isteț vru să sperie lupul cu pielea ei; vru să se arate grozav, adică că avea vite și merinde cu îndestulare, ca cum n-am fi știut de la fugari tot tristul adevăr. Când intrase Osman Pașa în Plevna găsise o cireadă de vite rămasă de la locuitori fugari și dăduse porunci strașnice să cruțe acea cireadă și să n-o știrbească oricare ar fi fost lipsa. Porunca lui fu ascultată, și acea cireadă rămase în picioare cu toată lipsa ce îndura chiar Osman-Pașa; cu ea vru să ne sperie el ca să se arate că avea ce da ostașilor de mâncare; trimise dar această cireadă minunată să pască când pe la nasul nostru, când pe la ai Rușilor, azi aici, mâine dincolo ca să ne facă să credem că erau multe vite în Plevna; mai trimise și cinci-șase soldați încărcați cu câțiva saci plini cu pesmeți și oarecare bucăți de pastramă pe aproape de anteposturi dinadins ca să cadă în mâinile noastre, dar de surda îi fu tot șiretlicul că noi nu credeam nimic și ne puserăm a-l strânge și mai tare în chingi.</p>
<p>Într-astă vreme fugarii veneau mereu când la noi când la muscali, mai mult la noi decât la muscali, căci aliații noștri când îi vedeau că sunt prea mulți îl primeau cu împușcături temându-se să nu fie vre-un noii șiretlic din partea lui Osman ca cu chipul acesta să scape de guri nefolositoare. De la unii din ei aflarăm că se pregătea mare lucru în tabăra turcească, că Osman a dat poruncă să încarce carele lor cu tot ce aveau că singur a împărțit toată merinda printre soldați, că singur le-a revizuit armele ca să se încredințeze dacă erau în stare bună, și chiar el cu mâna lui a descuiat magaziile și a dat voie soldaților să-și ia cișmele și să se încalțe cu ele, căci până aici turcii umblau încălțați numai când ploua și era noroi, iar pe vreme bună umblau în opinci și chiar cu picioarele goale.</p>
<p>Dintr-această destăinuire mărturisită de mai mulți în deosebite rânduri, înțeleserăm că Osman era gata să plece și că s-a hotărât să-și mai încerce încă o dată norocul și să facă o ieșire deznădăjduită, doar o sparge acel cerc puternic ce-l înconjura. De la un om hotărât și îndrăzneț ca Osman Pașa ne așteptam la orice; de aceea luarăm și noi măsuri de apărare mai din vreme și întărirăm părțile care ni se părură că erau mai slabe și pe unde ar fi fost mai cu putință lui Osman să se încerce a ieși din Plevna.</p>
<p>Partea noastră și a lui Colonel Sachelarie era cea mai amenințată, căci la mintea omului era că Osman va face încercarea de scăpare cea mai priincioasă iar nu o nebunie inutilă, și în considerație că drumurile spre Sofia sau Vidin erau cele mai priincioase pentru a-și ajunge la scop, întăriră cât se poate mai tare acele locuri, căci altfel ar fi voit să rupă rândurile dinspre Grivița sau Crișina, ar fi săvârșit o faptă de amintit, încercându-se d-a sfărâma grosul armatei dușmănești ca apoi să se arunce în Dunăre.</p>
<p>Noi, precum v-am spus, eram peste Vid și ne întindeam de la, Dolni Etropol până, la Tirnen, adică tăiam d-a curmezișul drumul spre Vidin care trecea prin Mahaleta; cum simțirăm că Turcii aveau de gând să plece, numaidecât trimiserăm o veste la cartierul general spre a căpăta un spor de artilerie și făcurăm de mai multe ori încercări ca să vedem în câtă vreme poate să ne sosească și ajutoare de infanterie. În ziua de 26 Noiembrie plecă o divizie întreagă cam pe la opt ceasuri de dimineață de la fortul Alexandru care era între Verbița și Grivița cam spre partea Bucovei, și în două ceasuri și jumătate fu la Demir Kiol, cu toate că era vremea urâtă și drumurile noroioase și anevoie de trecut mai ales pentru artilerie. Această încercare ne încredința pe deplin că nu eram în primejdie la caz d-a fi loviți fără de veste.</p>
<p>În ziua de 27 văzurăm limpede și lămurit că Turcii au de gând de ducă pe curând, căci se pusese se dureze încă un pod peste apa Vidului făcut din care legate unul de altul și scoborâte în apă până la loitre căci gârla nu era adâncă; peste acele care așezară bârne groase și peste bârne tălpoaie de scânduri. Văzurăm bine searavăn, că de la noi din Bivolari se vedea ca dintr-un deal în vale la o palmă de loc tot ce făceau de Turci; văzurăm zic oști ca părul din cap grămădite pe șoseaua Sofiei, și tunuri, și care, și vite sumedenie care toate se îndreptau spre partea noastră. Nu mai era dar de îndoit că Turcii erau gata să plece, daca nu în ziua aceea dar la noapte negreșit și cel mai târziu a doua zi ne grăbim a trimite știre la Verbița. O asemenea știre primi general Cernat și de la colonel Sachelarie capul coloanei numită volantă, căci zbura de colo până colo în despățitura dintre Bucova și Sursulu.</p>
<p>Toată noaptea nu dormirăm și săturăm cu arma la mână gata de război, căci nu știam pe unde va face păgâni încercare, pe la noi sau spre Gorni Etropol unde era tăbărâtă garda generalului Gurco. Într-acea noapte sosi în anteposturile noaste un bulgar care era muzicant în banda unui regiment turcesc, și ne spuse că Osman a țintuit tunurile cele mari, a îngropat în pământ o sumă de muniții și a hotărât ca la noapte pe la două ceasuri să treacă dincolo peste râu și să înainteze prin drumuri acopierite jumătate spre Gorni Etropol și jumătate spre Dolni Etropol, adică o parte spre Muscali și alta spre noi ca să fugă spre Vidin căci spre Sofia nu mai era nădejde de scăpare.</p>
<p>Cum aflarăm această știre, depeșarăm iute la Verbina, Bogot și Poradim și ne pregătirăm de luptă voioși, cu nădejde că la urma urmelor o să se sfârșească într-un fel. Pe la două ceasuri din noapte cu tot întunericul ce domnea, căci cerul era încărcat de nori și din când în când ningea, începurăm să zărim pe șosea o mișcare neobișnuită și un zgomot de care și căruțe care se îndreptau spre Vid; cum auzirăm acest zgomot, numaidecat dădurăm alarma și cerurăm ajutoare.</p>
<p>La patru ceasuri ne sosi ajutoarele și ne spuse că un prizonier bulgar s-a strecurat din Plevna și le-a vestit că turcii au părăsit de cu noapte redutele și că el se legă a-i duce vii nevătămați în tabia No. 2. Ai noștri nu se încrezură în spusele lui și trimise împreună cu spionul câțiva soldați hotărâți, care primiră de bună voie să își primejduiască viața spre a se încredința de adevăr; acei oșteni curajoși se apropiară de redută prin șanțurile noastre, trecură parapetele binișor, se târâră pe brânci până la mariginea șanțurilor dușmane, trase mai întâi cu urechea, și neauzind niciun zgomot săriră în șanț, ocoliră tabia ca să intre pe gura ei și dete de un fitil de cânepă care ardea încetinel. Această vedere îi cutremurară, căci negreșit era fitilul vreunei mine, dar nu le pierdură cumpătul; numaidecât se grăbiră de a-l stinge și d-a-l călca în picioare și apoi intrară înăuntru. Tabia era într-adevăr pustie.</p>
<p>Temându-se să numai fie vreo mină și vreun alt fitil ascuns care încă ardea, trase iute casmalele de la raniță, se puse pe săpătură și cât te ștergi la un ochii dete de trei focoase îngropate în mijlocul tăbiei și în comunicare cu fitilul ce stinsese. Liniștiți din această parte, ei se întoarse numaidecât înapoi ca să spună că tabia era părăsită și numaidecât toată divizia porni înainte, ocupară tabia care ne fusese atât de pismașe, intrară în ea cu multă băgare de seamă și luară toate măsurile de pază de teamă să nu mai fie ascunsă vreo mină. După ce lăsă într-însa o garnizoană îndestulătoare, colonelul Cerchez, căruia fusese de curând încredințată comanda diviziei a doua, se puse în fruntea oștenilor săi și înaintă spre Plevna prin drumurile acoperite de la Bucova. Într-una din redutele acestei linii de apărare găsi 300 de nizami pe care îl făcu prizonieri după aceea ieși din întăriri și intră în Plevna. Tocmai se făcuse ziuă când ai noștri ajunse la porțile acestui oraș atât de mult dorit, și tocmai răsărea soarele când curcănașii Români ocupa groaznica poziție care ne ținuse trei luni și mai bine la porțile sale și care ne făcuse să pierdem atâtea mii de viteji.</p>
<p>Mi se umplu sufletul de bucurie când aflai că Românii fură cei dintâi care intrară în oraș și că colonelul Cerchez fu acela ce ocupă mai întâi ca toți Plevna în numele Măriei Sale Carol I Domnul României.</p>
<p>Într-această vreme divizia a treia vestită la vreme porni din fortul Tudor spre a merge către noi, adică spre Opanez și merse până la luneta Craiova și se opri în loc în urma poruncii ce primise d-a se opri, căci primejdia era înlăturată. Coloana colonelului Sachelarie și coloana colonelului Borănescu dintre Bucova și Bivolari veni în ajutorul nostru tocmai când ne grămădeam mai jos de Susurlu și pornirăm înainte împreună cu el în linie de bătaie, având călărașii colonelului Roznoveanu în aripa stângă și cavaleria colonelului Crețeanu și a colonelului Formac de la Sursulu și Dolni Etropol în aripa dreaptă.</p>
<p>Rușii la rândul lor, câți se aflau la spatele Plevnei, porniră spre dânsa, ocupară când de voie când cu sila redutele dușmănești, făcură mai multe mii de prizoneri, intrară după Români în Plevna și după ce o ocupară porniră spre Vid.</p>
<p>XV</p>
<p>Luarea Plevnel</p>
<p>Noi credeam că, în partea noastră avea să fie atacul cel mai însemnat și ne despărțirăm numaidecât în două părți: o brigadă se întări pe malul stâng al râului între Susurlu și Dorni Etropol și a doua brigadă înaintă cu pas gimnastic spre Opanez ca să-l ocupăm și să ne întărim într-însul spre a trăsni pe dușmani luându-i în flanc. Cum ajunserăm acolo ne repetarăm spre șanțuri ca o vijelie, luarăm cu asalt reduta dinspre răsărit fără cea mai mică împotrivire din partea Turcilor care încă o ocupa; ne repezirăm ca ulii spre a doua redută, și după ce dădurăm câteva salve, văzurăm steagul alb ridicându-se deasupra parapetelor într-un vârf de pușcă și încetarăm Jocurile.. Turcii se predară fără împotrivire și ne dete în primire o baterie întreagă de tunuri de câmp calibru No. 9, mai multe tunuri de munte, peste 3000 de puști, lăzi cu cartușe nenumărate și 2000 și mai bine de prizonieri.</p>
<p>Văzându-ne stăpâni pe această poziție însemnată, nu ne îmbătarăm de fumul unei biruințe lesnicioase nici crezurăm că războiul era sfârșit, căci leul încă nu era doborât, grosul armatei nu se predase încă; așadar numaidecât puserăm în poziție tunurile noastre și ne pregătirăm de lucru.</p>
<p>Într-astă vreme Osman Pașa în capul unei armate de 40,000 de oameni și urmat aproape de 300 de care încărcate cu felurite provizii, trecea Vidul peste podul de piatră și celălalt pod făcut din care, cum am mai spus, și își pregătea atacul deznădăjduit de ieșire.</p>
<p>După ce se văzu dincolo de râu, el își împărți armata în două părți, lăsă lângă pod 20,000 de oameni cu porunca  d-a pleca peste două ceasuri, și el în fruntea celorlalți, 20,000 porni spre întăririle rusești ridicate la spatele Gorni Dubnicului d-a curmezișiul șoselei Sofiei și la o depărtare de vreo trei kilometri de pod. Acolo erau granadirii de Siberia oști alese din divizia I-a a gardei impierială comandată de General Ganesky.</p>
<p>Osman călare pe un frumos cal alb arăbesc dăruit de Sultanul mergea în capul oștilor; după dânsul veneau cei 20,000 fruntea celor mai aleși războinici și în coada lor cele 300 de care de provizii, ca la întâmplare de înfrângere să nu poată fugi înapoi, ci de voie de nevoie să meargă înainte, tot înainte. Rușii trăgeau spre el din cele două rânduri de șanțuri și cele două baterii de câte opt tunuri cu o înverșunare groaznică; bombele, șrapnelele, gloanțele, granatele curgeau ca grindina peste capetele Turcilor, moartea zbura voioasă peste rândurile lor și secera fără de contenire sute și mii de viteji, și ei mergeau în pas gimnastic cu arma la mână, cu baionetele încrucișate și cu sufletele înflăcărate de dorul d-a scăpa.</p>
<p>Înainte era moartea vitejilor însoțită de nădejdea mântuirii, înapoi moartea prin foame însoțită de tifos, friguri și felurite molime. Altă scăpare nu mai era; această singură portiță de mântuire îi făcu să dobândească puteri noi, bărbăție neasemănată și când ajunse înaintea șanțurilor vărsătoare de foc îi îndemnă să se repeadă spre ele cu atâta înverșunare încât se făcură stăpâni peste dânsele într-o clipă.</p>
<p>Grenaderii de Siberia se luptară ca niște lei; niciunul nu se dete înapoi și toți rămaseră locului, dar pieriră până la unul, căci dușmanii îi covârșeau cu numărul și strigătul de Alah il Alah! îl înflăcăra așa de mult încât îi făcea să dobândească hărnicie mai presus de puterile omenești.</p>
<p>După ce luară cel dintâi rând de șanțuri, Turcii se repeziră spre cele opt tunuri așezate în baterie la o depărtare de câteva zecimi de pași, luară șase din ele cu tot focul trăsnitor ce vărsau asupra, lor, ucise pe cea mai mare parte din artileriști chiar pe lafeturile tunurilor, și după ce rupse cu desăvârșire cea dintâiti linie de apărare rusească, se repeziră cu aceeași furie spre al doilea rând de șanțuri.</p>
<p>La tocmai 8 ceasuri și jumătate de dimineață și cu toată vitejia ce desfășurase Turcii erau pe aproape osteniți. Atunci înțelese Osman Pașa că a făcut mare greșeală când a dat poruncă celor 20,000 din urmă să vină după el tocmai peste două ceasuri și nu peste un ceas, dar n-avu încotro, îndreptarea era peste putința, depărtarea prea mare și mijloc d-a trimite poruncile înapoi mai presus de puterea omenească. Fu dar nevoit să meargă înainte și se puse iarăși în fruntea oștenilor săi.</p>
<p>Vitejii din Plevna, căci trebuie să mărturisim, deși ne erau dușmani, că Turcii de mult ne dovedise că erau viteji în toată puterea cuvântului, se repeziră ca leii spre al doilea rând de șanțuri, măcelăriră și goniră și pe apărătorii acestor șanțuri, izbiră cu aceeași furie și a doua baterie, mai luară încă două tunuri, și când să strige biruință, din norocire pentru creștinătate sosi în ajutorul Rușilor un regiment din grenadirii de Rusia mică care opri pe loc pe dușmani deschizând asupra lor un foc înfricoșat, și apoi se repezi spre ei cu baioneta în mână.</p>
<p>Până aici Turcii se bătuse numai cu ascuțișul baionetei fără să dea o pușcă măcar și fără să pregătească tărâmul cu focuri de artilerie.</p>
<p>
În vremea acestei încăierări groaznice, turcii de la pod izbutiră să treacă șapte tunuri pe malul stâng al râului și să le pună în baterie atât de aproape de Ruși încât bombele zburau pe d-asupra capetelor lor și săreau în mijlocul rezervelor, fapt care hotărî pe Generalul Ganesky să le trimită și pe ele în ajutorul lui General Svetșin ale cărei oști fusese izbite de Turci.</p>
<p>Aceste ajutoare sosite la vreme, îndârjirea Turcilor d-a izbi numai mijlocul și măsurile luate de Ruși d-a se grămădi tot în mijloc, schimbă cu totul fața războiulul. Pe la zece și jumătate regimentele de Astrahan și Fanajoria scoase din piept un strigăt de ura atât de puternic încât se auzi chiar de la noi, se repeziră spre al doilea rând de șanșuri luate de Turci, le luară înapoi cu aceeași repeziciune cu care le pierduse, și ajutați de regimentele de Siberia și de Rusia mică, goniră pe dușmani și din cele dintâi, luară înapoi și tunurile pierdute de grenadirii Siberianl, mai le luară și un steag și puse pe Turci pe goană după ce mai făcură stăpâni și peste mai multe furgoane de artilerie, între care multe din ele fusese luate de la Ruși în nenorocita înfrângere a generalului Schacovskoy de la 7 Iulie.</p>
<p>Într-același minut noi izbutind a pune mâna pe întăririle din Ogost și a curăța locul de dușmani, așezarăm tunurile în baterie și începurăm să trăsnim pe Turci luându-i în pieziș în coasta dreaptă, amuțind cu câteva lovituri artileria dușmană care pierdu într-o clipă și tunuri și cai. Brigada I din divizia IV a noastră care era dincolo de Vid împreună cu Cavaleria Crețeanu și Formac care pusese mâna pe niște spachii turcești, se zăriră venind în pas gimnastic de la Dolni Etropol spre teatru de luptă; Grenadirii de Samogeția ocupară parte, dintre Gorni și Dolni Etropol și atacară flancul drept, și în fine trupele generalului Scobelef care coborâse muntele Verde și trecuse Vidul pe la Tiernen, îi strânse în chingi dinspre partea stângă. Tot atunci grosul armatei Ruso Române sub comanda Mărirei Sale Domnul nostru se ivi la spatele Turcilor într-un număr îngrozitor, astfel că Turcii se văzură din nou înconjurați, dar de astă dată pe câmp deschis in mijlocul unei văgăuni ale cărei înălțimi erau din toate părțile înțesate de dușmani și sub focul a sute de tunuri.</p>
<p>Ce trebuia să facă altul în locul lui Osman în asemenea stare? negreșit ar fi trebuit să se predea căci nu mai era chip de scăpare, el însă nu voi să se dea vid și sănătos ci porunci împotrivire până la moarte. Acum dușmanii nici nu mai înaintau nici se dau înapoi ci se omorau unit pe alții stând pe loc; măcelărire fără niciun folos care ar fi durat poate multă vreme daca nu s-ar fi întâmplat și altceva neașteptat adică: dacă calul lui Osman Pașa n-ar fi fost ucis de un glonț ce-i pătrunsese pieptul și ghaziul n-ar fi căzut rănit la pulpa stângă de un glonț care i se înfipse în carne, cine știe câți nenorociți aveau să mai moară!</p>
<p>Această întâmplare descurag pe Turci și puse capăt luptei; cei 20,000 care stătuse cu mâinile în sân voiră să se întoarcă înapoi de unde pornise dar se izbiră cu carele și vitele fugarilor Turci din Plevna care luase calea băjenărie fără să fie de nimeni siliți și pricinui o încurcătură și o tevatură pe amândouă podurile de nu mai putea nimeni să-i dea de căpătâi. Cei ce luase parte la luptă și își pierduse căpitanul, își pierdură împreună cu el și capetele, astfel că luând fuga, se încurcară de cele trei sute de care ce îi urma, și pricinuiră altă încurcătură și mai mare; a mai trage în asemenea grămadă de oameni era o faptă neomenoasă. Ai noștri înțelese și încetară focurile și făcură foarte bine, căci pe la II ceasuri turcii începură să ridice steaguri albe și să facă semne că vor a se preda.</p>
<p>După oarecare îndoială din partea Generalului Ganeschy capul armatei izbânditoare dintr-acea zi și după ce Rușii goniră doi parlamentari neinvestiți cu puterile cerute, cum am zice după moartea de surda a câtorva sute de oameni, predarea se săvârși, și Osman, prin Teffic Pașa, închină toată oastea sa cu tunuri, puști, muniții și bagaje în mâinile biruitorilor fără de nicio condiție. Un ura groaznic ieși atunci din toate piepturile și toți creștinii începură să se îmbrățișeze și să se sărute cu lacrimi de bucurie.</p>
<p>Unul din generalii ruși, anume Strucov, se duse însoțit de statul său major până la o cărciumioară pustie din marginea șoselei unde zăcea Osman Pașa de îi luă sabie, și se întoarse înapoi cu dânsa fără ca Turcii care erau încă armați să îl facă vreun rău. Văzând acea sabie de viteaz în mâinile biruitorilor, credincioșii luptători scoase un țipăt de durere și cei mai mulți începură să plângă. Ofițerii își rupse săbiile și le aruncară fărâmăturile pe câmpie, soldații aruncară puștile, patronașele și rănițele prin șanțurile șoselei, și artileriștii așezară tunurile în linie de bătaie și le părăsiră; asemenea părăsi și spahii caii, sulițele, săbiile și carabinele lor.</p>
<p>Acel minut fu un minut de jale care făcea să se cutremure inima cea mai împietrită și care ne zgudui până la lacrimi, chiar pe noi care avusesem dreptul să ne plângem cu amar de sălbatica lor purtare către morți și răniți.</p>
<p>Cu să le mai îndulcim întristarea și si le mai risipim mâhnirea, noi Românii intrarăm fără de frică în rândurile lor; câți știurăm turcește le vorbirăm cuvinte de pace și câți nu știurăm le făcurăm semne ca să se liniștească și ne dașertarăm buzunarele și bidoanele ca să împărțim cu ei tutunul și rachiul ce aveam. Această purtare îl mai potoli puțin și îi făcu să își poarte jugul mai cu bărbăție.</p>
<p>Mai toți erau fometoși, ne puserăm să îi ospătăm, mai toți erau goi, ne puserăm să îi îmbrăcăm, mai toți erau obosiți, ne puserăm să îi îngrijim. De atunci se încinse între Români și Turci niște legături de dragoste care durează și până acum și care ne făcu să luăm Dobrogea fără bătaie de cap. Mila aduce recunoștință.</p>
<p>Ah! ce jeale mare îți pricinuia vederea acelui câmp întins de luptă, mai cu seamă după ce fu deșertat de prisonieri, puști aruncate pretutindeni, săbii rupte, furgoane de artilerie sfărâmate, tunuri părăsite, cutii de muniții desfundate, cartușe mii de milioane risipite pe șosea și câmpie de te îngropai în ele până în glezne și mii de morți și de răniți zăcând în mijlocul acestei groaznice priveliști a nimicirii. Să fi avut inima de piatră tot nu puteai să nu fii mișcat. Eu cum văzui toate bine dichisite și pe prizonierii care căzuse în partea noastră adăpostiți și îngrijiți, mă coborâi din reduta Opanez ca să-mi mai dezmorțesc picioarele, că de cu seara începuse să ningă pentru întâia dată într-acea iarnă și se cam lăsase puțin ger. Când mă coborâi jos mă întâlnii față în față cu sergentul meu care se întorcea de la împărțirea gardelor și ne repezirăm unul în brațele altuia strigând:</p>
<p>— Am scăpat amândoi.</p>
<p>— D-zeu a voit ca cea mai mare faptă care pune capăt cruntului război să nu mai fie însemnată cu o nouă jertfă, cu pierderea vreunuia din noi...</p>
<p>După ce ne sărutarăm și ne strânserăm în brațe în voie, ne îndreptarăm spre șosea ca să vedem și de aproape grozăviile ce era pe ea, și pe când împăratul Alexandru intra în Plevna în sunetul muzicilor și clopetelor, noi treceam podul de piatră și înaintam pe câmpie îngrozindu-ne de ceea ce vedeam.</p>
<p>Pe la jumătatea drumului dintre pod și căsuța unde zăcea Osman Pașa, auzirăm ieșind dintr-un șanț un geamăt greu și niște suspine dureroase și ne oprirăm în loc. Peneș Curcanul care era mila și bunătatea în carne și oase, sări în șanț ca să vadă cine avea nevoie de ajutor, și eu împins de aceeași simțire mă apropiai de marginea lui și vădui în fundul șanțului un turc rănit care zăcea cu fața în jos și umplea văzduhul de gemetele lui. Mătrăgună numaidecât se plecă în jos, îi vârî binișor o mână după cap și cu cealaltă îl întoarse cu fața în sus; însă într-același minut rănitul se ridică în picioare repede ca fulgerul, se năpusti spre mântuitorul său și căzu peste el cu o iuțeală neînchipuită. Grigore atunci scoase un răget de durere și nu mai zise nimic. Astea toate se petrecură într-o clipă, căci eu cum văzui mișcarea turcului sării în șanț, mă năpustii asupra păgânului fără de lege, îi spintecai grumazul cu tesacul meu și îi aruncai stărful cât colo, dar când să ridic pe sergentul meu... Eh! căci n-am atâta lacrimi cât trebuie să vărs pentru pierderea unui asemenea om. Când să-l ridic, acela ce fusese cruțat de bombe, șrapnele, granade și gloanțe, deși le înfruntase cu bărbăție, zăcea fără de viață cu pieptul pătruns de un cuțit ucigaș înfipt prin mișelie.</p>
<p>XVI.</p>
<p>Bătălia de la Smârdan</p>
<p>Luarea Plevnei schimba cu totul fața războiulul dar nu săvârși războiul, căci turcii mai aveai încă cinci armii întregi întregulițe: în Ruștiuc, în împrejurimele Șumlei, în dosul Balcanilor, în Vidin și în fața Șerbilor și Muntenegrenilor, între care una, cea de la Șumla, începuse să capete oarecare foloase împotriva Rușilor, să le ia din mână Elena, amenințând Târnova, Lovcea și chiar siguranța aripii stânge rusești din fața Plevnei, tocmai în minutele când cădea Plevna.</p>
<p>Din norocire pentru noi, astă neașteptată întâmplare, adică doborârea celui mai viteaz căpitan Turc, făcu pe păgâni să-și piardă cumpătul, se înmoaie curajul și să fugă ca niște nebuni dinaintea biruitorilor, și cei ajunși de ei să se predea mai fără de luptă.</p>
<p>Soleiman Pașa după ce izbutise prin intrigi de sarai a răsturna pe Mehmed Ali învinovățindu-i că era netrebnic, fugi ca cel mai netrebnic dintre netrebnici din Șumla dincolo peste Balcani, fără să fie silit de nimeni, și grămădi numeroasele sale oști între Andrianopoli și Filipopoli. Mehmed Aii care se pusese în capul oștilor comandate de Șefchet pașa, fu bătut la Sofia de grenadirii lui Gurco de nu știu ce să ia de jos, Reuf Pașa lăsă trecătoarele Balcanilor în mâinile lui Scobelef după o foarte slabă împotrivire, și îngâmfatul Soleiman, dând în sfârșit ochii cu dușmanii, el care criticase pe toți, el care acuzase pe toți, el care aruncase în obrazul tuturor ponosul de mișel, se purta ca cel din urmă mișel, fugi cu o armie îndoit mai numeroasă ca a Rușilor dinaintea lor mai fără să se bată și îșî văzu întreaga armie zdrobită, tăiată în două și aruncată în mare mai la porțile Constantinopolui de niște oști obosite de treceri anevoioase prin niște munți prăpăstioși acoperiți de zăpadă, cărora un asediu îndelungat le scursese jumătate din puteri.</p>
<p>Sârbii văzând așa urgie Dumnezeiască căzută pe capul suzeranilor lor, se ridicară și ei din nou cu armele împotriva lor și-i bătu de-i zvântă cu o mână de oameni cei mai mulți recruți. Asemeni și Muntenegrenii suflară în dușmanii lor, și dușmanii pieriră ca pleava gonită de vânt.</p>
<p>Într-această vreme armata din jurul Plevnei se risipi ca puii de potârniche; îngânfații Ruși plecară singuri să culeagă roadele lesnicioase ale biruinței, lepădându-se de noi ca Filat, după ce i-am scos din hop, și trecură Balcanii pe la Sofia și împrejurimele sale. Rămânând fără aliați o mare parte din regimentele noastre de dorobanți intrară în țară împreună cu divizia a treia ca să escorteze prizonierii până la locurile lor de popreală, iar artileria, cavaleria, vânătorii și regimentele de linie și de dorobanți din divizia I-a, a II-a și a IV-a, plecară spre Vidin ca să pună măna și pe cetatea fecioară cum pusese pe Rahova, și apucară calea după marginea Dunării.</p>
<p>Eu, pe care moartea lui Mătrăgună mă cătrănise cu desăvârșire încât nu mai aveam de ce să țin la viață, căci pe tata, pe mama, fratele și sora, îi dătusem uitării din pricina dragostei lui, nu vrusei să mă întorc acasă împreună cu camarazii mei, ci cerui să fiu trecut într-alt regiment de dorobanți, căci al meu se întorcea acasă, și plecai și eu spre Vidin.</p>
<p>Până aici răbdasem noi ce răbdasem din pricina vremii, dar de aci încolo începură suferințele cele mai mari, răbdările cele mai groase; pentru că trei zile după căderea Plevnei începu să cadă o zăpadă cu vifor care ținu cinci zile și acopieri pământul cu un strat gros de o jumătate de stânjen și mai bine de nu se mai deosebea unde e deal unde e vale, unde e loc șes unde e groapă; curat potop D-zeesc.</p>
<p>Dorobanții cu prizonierii apucase să treacă Dunărea, dar îi ajunsese viscolul dincoace de Măgurele pe la Daia și împrejurimi câmpie lucie de roteai ochii împrejur și nu zăreai niciun adăpost. Această repede schimbare de vreme dintr-o zi până într-alta fu o nenorocire pentru bieții dorobanți, dar curată pieire pentru bieții prizonieri care erau îmbrăcați pirpirii și nu prea deprinși cu asprimile vremii. Muriră cu sutele pe drum și câți putură să scape și să ajungă la adăposturi se alese cu degerături de mâni și de picioare precum și cu alte metehne care-i lăsă betegi pentru toată viața.</p>
<p>După ce pleca împăratul spre a intra în cuprinsul împărăției sale și se înturnă și Măria Sa Domnul nostru în țară, cartierul general de la Plevna se sparse, toate întăririle pe care le dobândisem prin asudare de sânge fură părăsite; vărsarăm o lacrimă de jale pentru frații căzuți, pe care îi părăseam în țară străină, și pornirăm spre Rahova în trei coloane, dintre care una apucă spre apus trecând prin Kacemunița și Tristenic, alta spre Dunăre prin Ghighiea Mahala și alta spre șoseaua Sofiei trecând prin Gorni Etropol și Mahaeta.</p>
<p>Prăznuiam tocmai sfântul Nicolae când începurăm să ne mișcăm spre noul câmp de război. Pe la opt ceasuri și jumătate dimineața muzicile începură să cânte frumos, trâmbițele să sune voios și noi pornirăm umplând văzduhul de urale vesele. Era frig, era zăpadă multă, începuse să ne degere, ne făcurăm însă bine rău drum prin zăpada de un cot de adâncă, scoaserăm cizmele din picioare și ne încălțarăm cu opincile, băgarăm mâinile în mănuși groase de lână îmbrăcarăm cu cojoacele peste bluze și cu mantalele peste cojoace, lăsarăm căciulile pe urechi și merserăm încet, încet, mai umblând, mai odihnindu-ne, mai mâncând și mai răbdând până ce ne pomenirăm peste 12 zile de călătorie că intrăm în Bucovița la o palmă de loc de Rahova.</p>
<p>Acolo pății una ce n-am pățit de când plecasem la război, dădui peste o pomană bulgărească la care fusei numaidecât poftit, și pocâltit cum eram, mă pusei pe mâncare și mâncai fel de fel de bucate bune, mâncai așa de mult încât când să mă scol nu mai putui să mă țiu pe picioare din pricină că pântecele îmi atârna greu ca o foaie plină cu apă. Ce să zici? firea e tot fire, uită omul și bucurii și necazuri când cade sub stăpânirea trebuințelor ei.</p>
<p>În ziua de 18 Decembrie trecurăm Schitul și Ogostul prin, vad; în ziua de 20 luarăm Zibru Palanca și gonirăm pe turci dintr-însul, în ziua de 22 puserăm mâna pe Lom-Palanca după ce puserăm pe goană pe dușmani, și Crăciunul îl făcurăm la Arcer Palanca.</p>
<p>La 28 Decembrie ajunserăm în preajma Vidinulul și începurăm a-l înconjura; ocuparăm pe rând Gaitanița, Vistobu, Seglița, Nazir Mahala, Vidbolu, Tremicul, Belerada, Bucovița și Sinacovci, punând pe goană pe Turci numai cu un mic schimb de împușcături; anul nou îl petrecurăm la Vidbol.</p>
<p>După o recunoaștere îndreptată spre Tatargic în care cavaleria noastră puse pe goană cavaleria turcească trimisă de la Novoselo ca să ne gonească, și după câteva bubuituri de tun, ai noștri ocupară Rupcea și Rainovcea, și călărașii înconjurară Vidinul luând în stăpănire Musulmana, Gârcea, Cioracalina, Halvigi pănă și Florentinul, fără ca să întâmpine vreo împotrivire din partea Turcilor afară de Halvigi unde călărașii noștri schimbară câteva focuri și lăsară în mâinile dușmanilor trei prizonieri, adică doi răniți și un infirmier, singurii prizonieri ce luară Turcii de la noi în bătălia de la Vidin.</p>
<p>După ce cavaleria înconjura cu desăvârșire cetatea, începu să înainteze și infanteria și artileria luând următoarele posiții: Divizia IV în care mă aflam și eu se întinse sub comanda colonelului G. Angelescu, trei kilometri departe de cetate, în flancul său cel drept de la Vidbol până la Bucovița; divizia a II comandată de colonel Cerchez se înșirui de la Bucovița până la spatele Smârdanului, având cartierul general așezat la Belerada; o parte din brigada I se așeză la Rupcea, o parte din brigada II-a se înșirui în fața Tatargicului, și o brigadă de rezervă comandată de colonel Cantili înconjură Belgargicul. Divizia I comandată de colonel D. Leca se întinse de la Smârdan până la Florentin.</p>
<p>Peste Dunăre la Calafat se aflau trei batalioane de dorobanți și un batalion de milițieni cu un regiment de călărași, două baterii de artilerie Krup și câteva baterii de artilerie teritorială sub comanda colonelului Slăniceanu.</p>
<p>Calafatul era întărit încă de la începutul războiului cu opt redute armate cu 13 tunuri de asedii de 15 centimetri grosime, 18 tunuri de bronz ce se încarcau pe la gură și 12 mortiere.</p>
<p>Colonelul Slăniceanu, afară de bateriile ce găsi așezate în cele opt forturi, mai așză alte baterii chiar în insulele Dunării  din fața Vidinulul, și general Haralambie care luase comanda peste toată armia înconjurătoare așeză cele o sută și mai bine de tunuri ale celor trei divizii în toate dărțile până și pe pruntul nisipos al Dunării. .</p>
<p>După ce săvârși înconjurarea într-acest chip, începu tunul să bubuie și bombele românești să cadă ca grindina peste cetatea cea ne biruită. Mai înainte d-a face orice altă încercare asupra Vidinului, trebuia luate cu orice preț câteva poziții vecine cu cetatea, pe care avându-le în stăpânire, operațiunea împotriva Vidinului devenea mai lesnicioasă; acele poziții erau Tatargicu, Novoselo, Smărdan și Ineva.</p>
<p>Ca să ajungă la scop și să pregătească bine tărâmul, comandantul general dădu poruncă ca Calafatul să tragă întruna spre cetate, artileria diviziei noastre să tragă asemenea spre cetate, iar bateria călăreață a regimentului I și o baterie din regimentul al 2-lea să tragă spre Novoselo și Vidin într-un tir încrucișiat. Această bombardare începu în ziua de 11 Ianuarie și se trase în acea zi numai 60 de bombe și șrapnele.</p>
<p>A doua zi era ziua hotărâtă pentru a încerca un asalt asupra Smârdanului. Toate măsurile fusese luate de cu seară, coloanele de atac fusese așezate pe la locurile lor, artileria își rânduise bateriele pe înălțimele vecine și cavaleria se ascunsese pe după dealurile din stânga câmpului de atac. Ne culcarăm îmbrăcați cum eram pe pământul gol acoperit cu zăpadă și dormirăm numai cu un ochi.</p>
<p>Eu nu putui să dorm și mă pusei pe gânduri; îmi adusei aminte de toate întâmplările și pățitaniile de la Aprilie până la Ianuarie; de plecarea noastră din Vaslui, de planurile noastre ce croiam, de frumoasele noastre vise, de seara petrecută în cămăruța sergentului nostru, de jurământul făcut în biserică și de chipul cum l-am păstrat. După aceea trecui pe câmpul de război, mi se zugrăvi în minte priviliștea celei dintâi zile când se știrbi din numărul nostru cel dintâi trate de arme, și apoi numaidecât zburai cu ochii minții într-alt câmp mai groaznic și mai posomorât, când cel din urmă frate de arme căzu doborât de cuțitul ucigaș al unui mișel, și mă cuprinse un foc și un parapon nebiruit și deodată mă pomenii țipând și strigând ca un ieșit din minte:</p>
<p>Unde sunt frățiorii mei? cui m-ați lăsat becisnic și oropsit pe acest pământ? Mâine intru iarăși în război; cu cine să mă duc? cine îmi va ține de urât? cine mă va încuraja și cu cine mă voi mai lua la întrecere, căci voi m-ați lăsat singur pustiu unde sunt frații mei de arme ca să-mi insufle bărbăție? Unde e sergentul meu ca să-mi povățuiască pașii? Cine să mă mai învețe ca să stau în paralelă fără să înfrunt primejdia d-a fi culcat la pământ? cine să-mi arate colțul de unde să chitesc pe dușman? Cine să zboare înaintea mea pe parapete? cine să înfigă d-asupra capului meu steagul biruitor? Unde ești Grigorie? unde ești frate? ieși din negrul mormânt, apucă steagul țării în mănă, pășește falnic înaintea noastră și du-te de împlântă steagul țării sus pe coasta celui din urmă cuib al dușmanilor.</p>
<p>Sfârșind aceste cuvinte mi se păru că stelele care luceau pe un cer senin de și friguros începu să scapere și să se stingă una câte una, că seninul cer albastru se acoperă de o povoială neagră, că piere încetul cu încetul orice umbră de lumină și că mă pomenesc adâncit într-un întuneric desăvârșit. În același clipă simțiiti că ochii mi se împăvăiază, că genele mi se lipesc una de alta, că trupul îmi cade într-o amorțeală nebiruită și că numai sufletul rămâne viu în mine. După ce trecu câteva minute de amorțeală și de întunecime, iată că ochii mi se deschise deodată izbiți de o lumină neînchipuită și că vederea mi se pironi spre răsărit unde văzui ceea ce n-am văzut nici n-am auzit de când sunt.</p>
<p>Câmpul de luptă pierise cu totul, Vidinul nu se mai vedea în depărtare negru și tăcut, și Dunărea nu-și mai spărgea talazurile în malurile sale la dreapta noastră. Zăpada se topise, mușuroaile negre de trupuri omenești culcate unele lângă altele nu se mai vedeau, și chiar bateriile de la spatele noastre, se stersese din ochii mei și în locul lor se vedea o grădină cerească împodobită cu copacii cei mai falnici și florile cele mai frumoase, pe care le lumina o rază albă și strălucitoare care împrăștia ziua pretutindeni. Deasupra acestei grădini desfătătoare prin copacii căreia cântau păsările cele cu vers mai frumos, pluteau niște nori de argint împodobiți cu chenare de aur, azur și purpură și pe acei nori se rezemau nouă oșteni români plini de sânge, dar încoronați cu lauri pe frunte, pe fața cărora era zugrăvită bucuria și fericirea.</p>
<p>Cum îi văzui scosei un țipăt din băierile inimii și întinsei mâinile în sus căci recunoșteam în trăsăturile lor chipurile celor nouă frați de cruce și începui să plâng și să râd deodată, să salt de fericire și să suspin de mâhnire.</p>
<p>Într-acel minut unul din nori se coborî pe pământ, și din el ieși unul din frățiorii mei și se apropia de mine. Ah! Bunătate cerească! Dumnezeiască milă! Îndurare neasemănată! Era sergentul meu cel scump, Grigorie Mătrăgună! Peneș Curcanul! El se apropia de mine și îmi întinse mâna fără să-mi vorbească; eu căzui în genuchi și i-o sărutai. El mă ridică în picioare și mă trase după sine și eu îl urmai cu supunerea unui copil. Parcă părăsirăm acea grădină mândră, căci numaidecât ieși la iveală câmpul de bătălie cu toate amănunțimile lui până și tabiile turcești. Eu vrusei să mă pitulez ca să nu mă vadă dușmanii, el nu mă lăsă, ci merse drept spre Smârdan cu mine după el; amerință cu mâna spre dânsul și Turcii începură să fugă spre Vidin scoțând țipete de spaimă, intră în sat și satul se predă îndată, puse degetul pe o casă și Smârdanul fu în flăcări. După aceea ieși din sat și se apropie de Vidin; trecu împreună cu mine peste apa cealaltă a șanțului ca peste o punte tare, se apropia de porți, puse degetul pe ele și porțile se deschise de la sine, orășenii ieșiră cu pâine și sare înaintea noastră, soldații dușmani ne pregentară armele și steagul tricolor începu să fâlfâie pe zidurile cetății fecioare în locul semilunii turcești. Ah! Doamne cât eram de fericit!</p>
<p>Într-acea clipă Peneș mă lăsă de mână și se plecă jos ca să mă ia în brațe și să zboare cu mine în înălțimi dar se opri pe loc, ca și cum l-a împedicat ceva lăuntric, se uită lung la mine, o lacrimă de milă și compătimire se ivi atunci la coada genei sale și un suspin ieși din pieptul său. După ce stătu o clipă la îndoală iar se aplecă în jos, mă apucă țeapăn de picioare, le smulse din locul lor după la genuchi și zbură cu ele în slava cerului; eu scosei un țipăt de durere și căruia leșinat. Când mă deșteptai, mă pomenii întreg întreguleț acolo unde mă culcasem, adică pe câmpul de bătălie și înotând într-un lac de sudoare rece; gorile începuse să se ivesască spre răsărit și tobele și muzicile să sune din toate părțile.</p>
<p>Beția sângelui mă făcu numaidecât să uit visul și întipăririle ce lăsase el în sufletul meu, și să alerg spre a-mi ocupa locul. Trupele erau împărțite astfel: divizia I avea de țintă să ia Tatargicul și Novoselo, divizia II să atace Smârdanul, iar divizia IV să stea gata în rezervă pentru orice întâmplare. Tunurile începură să detune după la șase ceasuri și jumătate, și bubui întruna până la 8 ceasuri, când brigada colonelului Cruțescu, găsind vreme cu prilej și folosindu-se de o ceață deasă ce se lăsase fără veste pe pământ, se repezi spre Tatargic și îl luă fără multă bătaie de cap, fiind apărat de un număr neînsemnat de mustafizi.</p>
<p>Auzind detunăturile puștilor, cei din aripa stângă se desfâșurară numaidecât și ei în linii de tiraliori, și începură să înainteze împușcând spre Smârdan, dar negura îi împiedică să meargă mai departe, căci era ceață de nu se mai deosibea omul la patru pași, întâmplare care îi făcu să stea pe unde se găsiră. Această stare de lucruri era cam strâmtorată, căci nu știau oamenii unde erau, ce poziții au dobândit? ce depărtare era între ei și dușmani și dacă trebuia să înainteze sau să se retragă? Căci n-avusese răgaz să facă destule recunoașteri mai din vreme. Din norocire un vânt subțire începu să bată și să împrăștie cam pentru un sfert de ceas acea pânză negroasă care ne dete prilej să deosebim bine posițiile turcești. Novoselo era foarte tare fortificată cu redute, lunete și drumuri acopierite, încât ni se păru întocmai ca o mică Plevnă. Acest sat era înconjurat de baltacuri peste care gheața nu era îndestul de groasă ca să poată ține atâta leotă de războinici, și podul, singurul punt pe unde am fi putut trece, era sfărâmat de Turci. Ar fi fost o nebunie daca am fi încercat un atac asupra acestei poziții pe asemenea vreme.</p>
<p>Smârdanul nu era mai prost apărat; ei era înconjurat de trei lunete legate între dânsele prin drumuri acopierite și apărat de șanțuri adencl și cotite, dar împrejurul Iul pământul era îndestul de sănătos ca să putem să ne apropiem fără de teamă; ne hotărârăm dar să înfruntăm lunetele lui. Forma acelor lunete avea fel de fel de unghiuri și scosături afară și erau făcute astfel încât putea să dea deodată două rânduri de tiraliori așezați în două caturi. Una din acele lunete era așezată în partea de miazăzi, aproape de un sătuc numit Rainovcea pe care îl ocupasem, a doua în partea de apus spre Dincovița și a treia spre miazănoapte dincolo de râulețul Cioiochina care fusese durată mai mult ca să apere Inova, sat foarte apropiat de Smârdan. Aste întăriri puternice pline de tiraliori foarte bine aprovizionați cu cartușe erau apărate și de bateriele așezate pe înălțimele de la Ciflic și de altă baterie adăpostită de un deal între Smârdan și Inova. Cu toate aceste întăriri priincioase unei crâncene apărări, viteazul colonel Cerchez comandantul diviziei a II hotărî să bage în foc brigada povățuită de colonel Budișteanu și să încerce d-a ataca Smârdanul cu regimentul al 4-lea de linie, un batalion din al 6-lea tot de linie și cu regimentul al 9-lea de dorobanți, ocolind dacă se putea luneta No. 1 și luând-o pe la spate.</p>
<p>Pe la 11 ceasuri și jumătate colonelul Cerchez luă el însuși, luă comanda acestei brigade, si punându-se în capul coloanei de atac, năvăli pe drumul dintre Gârța și Smârdan în pas gimnastic; se repezi spre mai sus numita întărire și se apropie de dânsa fără ca să fie zărit măcar de Turci, căci ceața se lăsase din nou pe pământ și întunericimea se făcuse mai deasă.</p>
<p>Pe când Turcii așteptându-se la un atac în față, se grămădise în șanțurile lor înaintate spre a se împotrivi cu deznădejde, se pomeniră cu dușmanii în cârcă. Două batalioane izbutise să ocolească poziția și să intre ca o vijelie în lunetă fără ca Turcii să aibă vreme să dea mai mult decât câteva împușcături.</p>
<p>Această mișcare repede și curjoasă ului pe Turci așa de rău, încât îi făcu să nu mai poată cunoaște cine le era prietenii și cine dușmanii.</p>
<p>Lupta se petrecu în cea mai deplină tăcere; se ucideau unii pe alții cu împunsături de baionetă sau cu lovituri cu patul puștii, se sugrumau în fundul șanțurilor și al lunetei fără să strige sau să ceară ajutor ori iertare, și se trimiteau unii pe alții în împărăția umbrelor fără să facă cel mai mic zgomot. Lucrurile se petrecură așa de repede și așa fără zgomot, încât artileriștii din Cifliac care ar fi putut să ne pricinuiască pierderile cele mai simțitoare cu bombele lor, nu simțiră nimic și nu trase nici un foc măcar, astfel că curajosul comandant putu să trimită în voie un al treilea batalion care hotărî soarta războiuluî și puse mâna pe două tunuri încărcate.</p>
<p>După ce curăță luneta No. 1 de dușmani și făcu prizonieri pe cei ce nu-i omorâse, vitejii biruitori zburară în luneta No. 2 și o luară fără să dea o singură lovitură, și puse mâna pe 300 prizonieri, alte două tunuri și o mare cantitate de muniții.</p>
<p>Într-astă vreme luneta No. 3 fu părăsită de apărători și ocupată fără autorizarea comandantului general de un ofițer de stat major care comanda regimentul 9 de dorobanți, și prin această mișcare lipsi pe biruitori de rezerve și-i expuse dacă lucrurile s-ar fi putut întoarce spre rău, la o nimicire sigură. Această greșeală din norocire fără urmări, sili pe general Cerchez să facă o aspră dojană căpitanului nerăbdător!</p>
<p>După ce puse pe goană pe dușmani și îi scoase din întăriri, cavaleria noastră ieși ca din pământ, și furioasă ca o vijelie, se puse în goana fugarilor, tăie cu sabia o mulțime din ei și îi fugări până în sat, de unde îi scoase infanteria care sosi pe dată și începu a se lupta cu dușmanii pas la pas, uliță cu uliță, casă cu casă.</p>
<p>Vâzându-se pe deplin bătuți, Turcii se retrase spre Capitanovcea, și de acolo spre Vidin, schimbând retragerea în fugă rușinoasă, căci Românii nu îl slăbeau de loc. Eh! daca nu înopta și nu se lăsa din nou ceața, intram cu ei val-vârtej în cetate și astă-zi Vidinu nu s-ar mai fi putut lăuda că este tot fecioară!</p>
<p>A doua zi Turcii se încerceră ca să ne ia din mână Smârdanul și Inova pe care le ocupasem zdravăn, dar își găsiră băcăul, căci îl puserăm iute pe goană și le luarăm din mână și Capitanovcea. Prin această din urmă mișcare izbutirăm a înconjura Vidinul și cu oști de infanterie, puturăm să așezăm artileria la o depărtare potritivă cu tirul tunurilor noastre și furăm în stare d-a tăia Turcilor orice comunicație cu împrejurimile.</p>
<p>Bătălia de la Smârdan ne costă pe noi 20 ofițeri și 600 soldați morți și răniți și pe Turci 400 oameni morți, vreo 700 răniți și 12 ofițeri și 450 soldați prizonierli împreună cu 4 tunuri și o mare cătățime de muniție și bagaje.</p>
<p>XVII</p>
<p>În Vidin</p>
<p>În ziua de 14 Ianuarie începurăm să facem șanțuri de apropiare, dar le lăsarăm baltă, căci locul era mocirlos și ieșea apă la o adâncime de trei palme; furăm dar nevoiți să renunțăm de a face redute împrejurul cetății, și să ne mărginim numai la o bombardare din câmp liber strângând întruna cercul de împresurare.</p>
<p>La un atac de asalt nici nu ne gândeam căci Vidinul e cetate înconjurată de stavilele cele mal anevoie de biruit. Despre partea râului el e înconjurat de două rânduri de ziduri de piatră la o depărtare de 8 stânjeni unul de altul, între care este săpat un șanț foarte adânc care se poate umple oricând cu apă din Dunăre prin ridicarea unor stăvilare foarte lesne de ridicat; la dreapta și la stânga cetății sunt două cetățui întărite legate cu zidul prin fortificații pasagere săpate în malul râului.</p>
<p>Dinspre partea uscatului zidul urmează de a încinge cetatea într-un cerc în șapte muchi cu turnulețe în colțuri, dar cu vremea orașul s-a întins spre partea uscatului și ca să-l apere și din acea lătură turcii au durat nouă torturi legate între ele cu drumuri acoperite și înconjurate de șanțuri addnci și late care se puteau mple lesne cu apă din râul Sfântul Petre ce curge pe aproape.</p>
<p>Fiecare fort era armat cu tunuri Krupp, între fiecare fort era așezată câte o baterie cu tunuri de bronz sistem vechi și mortiere și deasupra celor două cetățui din dreapta și stânga, se aflau câte patru tunuri mari groase de 15 centimetri. Toate aceste puternice întăriri așezate în mijlocul unui loc mlăștinos lesne de înecat, erau apărate de 12000 oameni aleși, comandați de un general de frunte numit Izet Pașa, și foarte bine căpătuite cu ale mâncării pentru trei luni, deși orașul era plin cu o mulțime de lume ce fugise în cetate la apropierea dușmanilor.</p>
<p>Neputând deocamdată să luăm Vidinul decât prin asediu și bombardare, începurăm asediul și bombardarea, și în ziua de 15 Ianuarie traserăm cea dintâi bombă dinspre uscat în zidurile Vidinulul. O sută cincizeci de guri de tunuri începu să verse din toate părțile foc și tuci peste cetate, dar și Turcii nu se lăsară mai prejos și ne răspunse vârtos. Fiecare tun da pe 60 de obuze; faceți socoteală câte obuze cădeau pe zi din toate tunurile peste capetele nenorociților înconjurați. Cu toate acestea cetatea nu prea simțea aceste izbituri așa de des repețite și împresurații nu se gândeau deloc la predare. Trebuia să-i îmboldim și mai tare, și ca să ne ajungem la scop, trimiserăm să ne vină de la parcul artileriei care era stabilit la Calafat bombe aprinzătoare care sosiră în ziua de 21 Ianuarie în parcul de la Berelada.</p>
<p>În ziua de 22 Ianuarie începurăm să ne slujim cu aceste groaznice unelte de pustiire, și numaidecât văzurăm spăimântătoarele sale roade. Vidinul ale cărei uliți sunt strâmte și casele sale mai toate de lemn, fu iute cuprins de flăcări; focul se aprinse pretutindeni și un vânt furios îl ațâță și îl răspândi cu îndoită furie, astfel că seara puteam să vedem ca ziua într-o depărtare de 6 kilometri. În ziua de 23 Ianuarie aprinserăm fânăria care lăți și mai mult pojarul, și la 24 dădurăm foc chiar uneia din cetățui. Cu 365 de obuze date în trei zile, prefăcurăm o mare parte din oraș în cenușă și cu alte 300 am fi silit pe dușmani să ne deschidă porțile, dar din nenorocire pot să zic, primirăm vestea că s-a încheiat la Adrianopole încetarea luptei în ziua de 25, astfel că furăm siliți să încetăm bombardarea când eram să punem mâna pe biruință.</p>
<p>Turcii care nu puteau să primească nicio știre de afară decât prin rândurile noastre, până să afle prin noi că trebuie să înceteze focurile, merse înainte cu împușcăturile și ne bombardă toată ziua ca cum ar fi făcut-o într-adins ca să mă sluțească pe mine. Luasem parte la atâtea războaie, mersesem de atâtea ori cu pieptul înaintea gloanțelor, înfruntasem focul la atâtea asalturi și trecusem de atâtea ori prin adevărată ploaie de bombe, și cu toate acestea bombele și gloanțele mă respectase, și tocmai acum când se poruncise încetarea focurilor, când mă aflam în tabără și îmi vedeam de corvadă fără să mă gândesc la război, la care nu luasem de loc parte, mă pomenii cu o afurisită de bombă păgână că se îndreaptă fluierând drept spre mine și trece ars pe lângă picioarele mele. Deocamdată nu simții decât o arsură în inimă și o povoială mi se puse pe ochi, dar numaidecât mă pomenii că cad la pământ cu fața în jos și pierd de tot cunoștința.</p>
<p>Când mă deșteptai eram în Vidin, așezat pe patul unei ambulanțe cu amândouă picioarele tăiate de la genuche. Cum vedeți visul ce visasem spre 12 Ianuarie se îndeplinise; lui Peneș curcanul i se făcuse milă de mine și nu mă luase cu totul la sine, ci se mulțumise numai cu picioarele mele!</p>
<p>Turcii după ce dete cea din urmă bombă care mă răsturnă la pământ, aflând și ei că s-a încheiat aceia ce se numește armistițiu, încetară și ei focurile, părăsiră cetatea pe care o ocupară ai noștri cu mare bucurie și se retrase spre Sofia cu arme și bagaje!</p>
<p>Această din urmă faptă de arme încheia lupta între Români și Turci și pecetlui pentru vecie scumpa noastră neatârnare. Eu stătui în spitalul din Vidin cât stătu și oștirea noastră, căci după părerea doctorilor strămutarea dintr-un loc în altul mi-ar fi fost percutoare, și mă bălăbăni între moarte și viață aproape trei luni.</p>
<p>Ce e drept doctorii făcură tot ce știură ca să scap olog dar cu zile, îmi dădură toate îngrijirile putincioase, dar nu putură să facă mai mult, căci ca mine erau prea mulți și trebuia să se facă în patru ca să ne prididească pe toți; din norocire pentru mine care aveam nevoie de un ajutor mai de aproape, sosise de curând în spitalul nostru împreună cu alte surori de caritate și o țărăncuță tinerică și frumoasă care trăise numai trei luni cu bărbatul său și-l pierduse în urma unei răni dobândită la bătălia de la 30 August. Acelei femei îi intrase în cap că bărbatul său a murit numai fiindcă nu avusese cine să-l îngrijească de aproape; această idee o făcuse să se hotărască a-și jertfi viața pentru căutarea răniților. Sosind prea târziu eu fusei cel dintâi care căzu în mâinile ei și nu mă plâng căci ei sunt dator că mă văd azi cu zile. Nicio mumă nu putea să mă îngrijească cu băgarea de seamă și sărguiala ei. Nu dormea toată nopticica și ziua nu se dezlipea de căpătâiul meu. Această îngrijire stăruitoare îmi scăpă viața si eu de bucurie i-am jertfit-o ei, pentru ea am lăsat tată, mama, frate, surori, ogor și plug; mi-am năpustit casa unde m-am născut și am venit de m-am așezat aici în satul vostru și m-am cununat cu ea.</p>
<p>Iată istoria lui Peneș curcanul și a celor nouă frați din Vaslui.</p>
<p>FINE</p>
</body>