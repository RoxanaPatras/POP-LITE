<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Diamantul pierdut. Scene din viața coloniștilor din America de Sud: ediție POPLITE</title>
                <author>Arbore, C. Zamfir</author>  
                <respStmt>               
                    <resp>codare POPLITE</resp>
                    <name>Teodora Iuriusciuc</name></respStmt>   
                <respStmt>
                    <resp>corectură manuală</resp>
                    <name>Lorena Vlad</name>
                </respStmt>
                <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
            </titleStmt>
            <publicationStmt>
                <publisher>UAIC</publisher>
                <date></date>
                <availability>
                    <licence target="https://creativecommons.org/licenses/by/4.0/"/>
                </availability>
                <ref type="doi" target="10.5281/zenodo.7342136"></ref>
            </publicationStmt>
            <sourceDesc>
                <bibl>
                    <author>Arbore, C. Zamfir</author>
                    <title>Diamantul pierdut. Scene din viața coloniștilor din America de Sud</title>
                    <pubPlace>București</pubPlace>
                    <publisher>FOILETONUL REVISTEI „AMICUL COPIILOR”</publisher>
                    <date>1893</date>
                    <decoNote type="ilustratii" subtype="no"/>
                    <dim unit="char" type="mic"/>
                    <extent>
                        <measure unit="word">10988</measure>
                        <measure unit="page" type="under_250"/>
                        <measure unit="foileton" type="under_65"/>
                        <measure type="complete"></measure>
                    </extent>
                </bibl>
            </sourceDesc>
        </fileDesc>
        <profileDesc>
            <textClass>
                <keywords scheme='https://opentheso.huma-num.fr/opentheso/api/theso/Typologie'>
                    <term type='domaine' ref="https://hdl.handle.net/20.500.11942/crteb7oodgosm">literatura</term>
                    <term type='factualite' ref="https://hdl.handle.net/20.500.11942/crt22aacdhvi7">fictiune</term>
                    <term type='forme' ref="https://hdl.handle.net/20.500.11942/crtnufdew1lfb">proza</term>
                    <term type='genre' ref="https://hdl.handle.net/20.500.11942/crthuyig1pxri">roman</term>
                    <term type='agencement' ref="https://hdl.handle.net/20.500.11942/crtbdm5xnc6io">foileton</term>
                    <term type='origine' ref="https://hdl.handle.net/20.500.11942/crtxolq1evsr9">opera originala</term>
                    <term type='discours' ref="https://hdl.handle.net/20.500.11942/crt4wma17ncnj">narativ</term>
                    <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
                    <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
                </keywords>
                <keywords>
                    <term type="receptare" n="5"/>
                    <term type="republicare" n="2"/>
                    <term type="finished"></term>                
                </keywords>
            </textClass>
        </profileDesc>
        <encodingDesc>
            <projectDesc>
                <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
                <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
                <p>Cuvantul cheie de tip "finished" indica stadiul realizarii operei de catre autor.</p>
                <p>Masura de tip "complete" indica faptul ca am gasit romanul in forma completa.</p>
            </projectDesc>
        </encodingDesc>
    </teiHeader>
   <text>
<body>
<p>DIAMANTUL PIERDUT</p>
<p>(SCENE DIN VIAȚA COLONIȘTILOR DE SUD)</p>
<p>În nemărginit șes, cu o suprafață arsă de soare de o colorație sură spălăcită, care trece la depărtatul orizont într-un albastru slab, astfel ni se arată această bucată de pământ plană ca palma mâinii și care poartă numele de Marele deșert...</p>
<p>Ici, colea, pământul e acoperit de înfundături negricioase, care ți se par de departe să fie lacuri și heleștee. Pete negre-cenușii arată locurile unde iarba fu arsă de soare. Simți un fel de oboseală, parcă ceva te apasă sub această șatră de cer închisă, albastră, fără cea mai mică pată de vreo altă culoare, ca să-ți oprești ochiul, ca să te poți odihni. Jos, în suprafața fără de margini, te perzi cu vederea, sus o boltă întunecoasă de o adâncime asemenea fără margini.</p>
<p> Un gust de var îl simți în gură și pe buze, senzația sudorii și murdăriei pe mâini și praf, o căldură de te coace, un soare nesuferit, miros de ceva ars. Cam astfel se arată această localitate celor doi copii din fundul, carului de emigranți în vara anului 1880.</p>
<p>Și tot astfel o văd ei deja în cursul celor două săptămâni de când sunt pe drum — fără schimbare tristă și de o monotonie surprinzătore.</p>
<p>Singură prezența caravanei în această localitate pustie, puțin mai schimba înfățișarea deșertului. Din când în când copiii se coborau din car și lăsau caravana se treacă înainte, și lung, după aceasta se uitau după dânsa — singura petrecere de timp ce-și puteau găsi bieții copii. Pe acoperișul fiecăruia era cu o scrise cu litere mari negre numele proprietarului furgonului și deviza familiei astfel unul purta inscripția: Djon Goot. Africa. Înainte până ce te vei opri. Pe altul: Sebastian Lemy Elefantul. Înaintează fără teamă! Al treilea purta inscripția: Mititica Dgeorge Arcison din CappStadt 1880. Mititică de talie dar mare de curaj, înaintează fără să te oprești! Pe al patrulea, căci patru erau toate: Columbus. Iohan. Pitt. — Noroc să dea Dumnezeu!</p>
<p>Nici o inscripție de genul acesta nu se părea copiilor demne de râs, sau să-i facă să glumească, poate din cauză că oamenii, care făcuse aceste inscripții, erau prea serioși și credeau în ceea ce au scris.</p>
<p>Sentimentele ambilor copii nu erau însă deopotrivă. Cel mai mare copil, un băiat de vreo 11 ani se părea cam stângaci în aceste împrejurări, pe când fetița, de vreo 8 ani, era cu totul deprinsă cu obiceiurile acestea țigănești; mai mult încă, se părea că dânsa chiar s-ar fi născut și crescut într-un asemenea mediu. Mâncarea emigranțiior era de o simplitate rară, precum și portul, în ceea cum se purtau ei unul cu altul, era o frăție și o iubire nemaivăzută de băiat; vorbeau ei o limbă, un jargon nu tocmai bine înțeles de dânsul.</p>
<p>Precum făceau toți, astfel făcea și băiatul, adică se culca îmbrăcat, înveiindu-se noaptea, care era cam răcoare, c-o plapumă de lână groasă dar călduroasă; în ceea ce privește îmbrăcămintea și curățenia, era lăsat în voia Domnului și propriei sale priceperi. De multe ori pentru ca să-și procure puțină apă, era nevoit să întâmpine cele mai mari greutăți. Dar aceste mici neajunsuri nu-l făceau să fie nemulțumit, ba dimpotrivă îl făceau se râdă și să fie vesel. El mânca cu poftă, dormea bine și cu un somn tare și era mulțumit cu soarta sa; numai câteodată vreo vorbă aspră din partea tovarășilor săi din caravană, sau nepăsarea și răceala lor (cum i se părea lui) către dânsul, îl întrista pentru câteva ceasuri și îl făcea să gândească că era singur, fără amici. Dar întristarea îi trecea, căci la 11 ani nu poți să fii lung timp trist și deznădăjduit, și el din nod își recăpăta veselia sa.</p>
<p>Între emigrați era cunoscut sub numele de „Orfan”; se știa că o mătușă la care trăise până acum la...fiind săracă nu-l mai putea ține la dânsa și folosindu-se de caravana de emigranți care tocmai atunci pleca pentru a căuta locuri noi la granița nordică a Transwaluiui pentru a se stabili, îl încredințase șefului caravanei, dl Silby, ca să-l aducă la un unchi de al ei, care se știa că emigrase cu 2 ani înainte și avea ferma sa lângă râul Matebele, la granița Cafrariei.</p>
<p>Băiatul nu cunoștea condiția în care fusese luat de șeful caravanei, el știa una, că bâtrâna sa mătușă, după ce îl sărută de mai multe ori, îi spuse la plecare: destupă-ți urechile, Clerans și ascultă ce-ți spun: nu fi obraznic cu nimeni din caravană și să faci tot ce-ți vor porunci emigranții, să fii harnic, iată tot ce se cere de la tine, și toate vor merge de minune! Pentru asta el nu se da la o parte de la orice lucru și cu plăcere făcea tot ce i se zicea.</p>
<p>Și fiindcă orice lucru care era de împlinit nu pășea peste puterile sale fizice, el îl făcea c-o plăcere nespusă, privindu-l ca o jucărie, astfel lungul voiaj i se părea ca o promenadă de plăcere, în zilele de sărbători. Doamna Silby, soția șefului caravanei și muma micii sale tovarășe de drum, nu făcea nicio deosebire între cei doi copii. Acăstă femeie, înainte de vreme îmbătrânită din cauza nevoilor și lucrului peste măsură ce trebuia să-l facă întreaga ei viață, n-avea nici timp nici bun-voință a-i arăta sentimentele sale de mamă, și se purta cu ambii copii deopotrivă răutăcios.</p>
<p>Furgonul cel de pe urmă, scârțâind și clătinăndu-se încet, înainta după celelalte trei dinainte. Copitele boilor ridicau nori de praf de ambele părți ale drumului.</p>
<p>Înăuntrul furgonului copiii se jucau de-a „Precupețul”. Fetița făcea pe cucona mare, capricioasă și cheltuitoare, băiatul juca pe negustorul și era așezat după tejghea care nu era altceva decât un butoiaș gol de sub pirone. Tot conținutul furgonului, sub diferite numiri, jucau rolui de marfâ, plătită fără multă târguială cu fasole, și hârtie ruptă în mici bucățele, în loc de adevărați bani.</p>
<p>Când cerea trebuința să se dea cusurul, atunci hârtiorele se rupeau în bucățele încă și mai mici.</p>
<p>Neajunsul de marfă se împlinea din nou cu obiectele deja cumpărate însă sub alte numiri.</p>
<p>Cu toate că condițiile erau favorabile, negoțul mergea cam slab.</p>
<p>— Vă pot arăta o bucată de pânză de olandă admirabilă, și de o lățime nemaipomenită, cu 20 santime metrul... vă place? întrebă băiatul plecând capul foarte politicos și rezemându-se de tejghea numai cu vârfurile degetelor, cum o fac adevărații neguțători; pânză curată, se spală de rămâne ca mătasea, mai adaugă el c-o voce serioasă.</p>
<p>— Domnul Beck, neguțătorul de peste drum, are mult mai bună olandă și mult mai ieftin o vinde, răspunse fetița, mințind cum fac adesea și oamenii mari, pentru a face pe neguțător să lase marfa mai iieftin.</p>
<p>— Foarte bine! spuse băiatul. Dacă e așa, atunci nu vreau să mă mai joc.</p>
<p>— Nici nu trebuie, făcu ceea c-un sânge rece.</p>
<p>Băiatul numaidecât răsturnă butoiul; plapuma pusă în patru, care ținea locul „olandei”, căzu jos. Această mică întâmplare dădu un avânt nou cugetărilor neguțătorului.</p>
<p>— Ascultă! Să ne jucăm de-a „marfa stricată”. EU voi arunca toate lucrurile pe jos, și pe urmă le voi vinde mai ieftin decât în prăvălie.</p>
<p>Fetița la aceasta nu răspunse nimic. Propunerea era prea plăcută. Dar după ce se gândi, făcu din cap că nu primește și începu a-și îmbrăca păpușa; băiatul se sui pe capră. La început lui îi era ciudă că Suzana îi respinsese propunerea de a se juca de-a „marfa stricată”, dar îi trecu curând. Caravana se mișca tot așa de încet ca și înainte. Unul din vizitii dormea dulce pe capră, pe când altul îi ținea locul.</p>
<p>— Clerans! îl chemă fetița.</p>
<p>Băiatul neîntorcându-se îi răspunse: — Siuzi?</p>
<p>— Ce voiești să fii tu? urmă fetița. — Ce voiesc să fiu? se miră băiatul.</p>
<p>— Când te vei face mare, îi spuse ea.</p>
<p>Clerans deveni gânditor. El de mult hotărâse să se facă haiduc, curajos însă mărinimos. Dar după ce citi astăzi dimineață o istorie întitulată: „Călăuza prin deșerturi” hotărî din nou să se facă călăuză, fiindcă această carieră i se păru mai lesnicioasă de ajuns și nu așa de periculoasă ca cea de haiduc. Dar nevoind acum să intre în vorbă cu Suzana și chiar temându-se că nu va fi înțeles, îi răspunse cu o modestie obișnuită copiilor născuți în Africa, că voiește să devină președintele unei republici, pe care el are de gând s-o facă la vreun trib de Cafri sau Otentoți, sau oricare altul din Africa.</p>
<p>Acesta i se păru lui cel mai nimerit să i-o spună Suzanei, și nu trebuiau multe explicații.</p>
<p>— Eu mă voi mărita după vreun preot, zise Siuzi din partea ei, și voi crește o mulțime de găinușe, rate și alte păsări, și eu singură cu mâna mea le voi hrăni. Și-mi voi cumpăra multe rochițe, și mere, și dulcețuri, și bomboane, și multe multe hăinuțe.</p>
<p>Ea ședea într-un colț al furgonului cu spinarea spre dânsul, cu păpușa pe brațe. El îi putea vedea numai capul acoperit c-un stog de păr blond și creț și genunchii goi și rotunzi pe care ea mereu trăgea poalele fustei sale de lână, din care crescuse deja.</p>
<p>— Eu n-aș voi să mă fac nevasta unui președinte, zise ea pe neașteptate. — Măcar să vrei, că nu poți!</p>
<p>— Aș putea, dacă aș voi!</p>
<p>— Nu poți!</p>
<p>— Pot!</p>
<p>— Nu, nu poți!</p>
<p>— Și de ce adică, n-aș putea?</p>
<p>Și fiindcă lui Clerans îi era cam greu să răspundă pentru ce după gândul său Siuzi nu poate să se mărite după un președinte, el tăcu și lăsă întrebarea fără de niciun răspuns.</p>
<p>Se făcu o tăcere lungă. Era cald și zăduf. Clerans, fără să scoată o vorbă privea la desenul pestriț, lăsat pe drum de copitele boilor și roțile furgoanelor. După aceasta el se apropie de marginea furgonului și ținându-se de leucă se pregătea să sară, în drum.</p>
<p>— Eu vreau puțin să mă plimb, zise el fetiței.</p>
<p>— Mama spune că „nu se poate”, răspunse Siuzi.</p>
<p>Clerans tăcu și sări chiar îndărătul roților, care încet se învârteau ținându-se cu mâinile de marginea furgonului putea să meargă chiar neiuțind pasul.</p>
<p>— Clerans!</p>
<p>El ridică capul.</p>
<p>— Ia-mă și pe mine.</p>
<p>Dânsa era deja gata cu pălăria pe cap și la marginea furgonului cu mâinile ridicate. Clerans cu mare băgare de seamă o ridică și o lăsă jos. Ei stătu pentru o clipă urmând cu privirea furgonul care înainta încet, clătinându-se ca o luntre pe valurile mării. Așteptară vreo cinci minute pană ce greoiul echipaj se depărtă la o distanță de vreo 400 de pași, pe urmă fugiră să-l ajungă și-l ajunseră aproape într-acelaș timp. Repetând acesta de vreo trei ori se simțiră osteniți; atunci luându-se de mână încet, purcese după care, urmând drumul. Deodată Clerans strigă:</p>
<p>— Siuzi, privește încoace.</p>
<p>Cel din urmă furgon se depărtase la o distanță destul de măricică. Nu departe de dânsul pe drum, stătea o ființă încă niciodată vâzută de băiat. La prima vedere semăna c-un câine, dar c-un câine fără căpătâi, nefericit și flămând. El era așa de slab, soios și mergea c-un pas atât de greoi și stângaci! Dar de ce copiii îl priveau mai cu băgare de seamă, de ce vedeau că părul sur îi sta pe spinare în sus sburlit, că pe coate are niște pete negricioase, și că mersul lui deși greoi, nu e din pricina oboselii ci e în natura lui. Când această fiară curioasă întoarse capul spre dânșii, ei văzură că buzele, prea scurte pentru a acoperi dinții săi albi, parcă înadins încremeni într-un surâs răutăcios și totodată batjocoritor.</p>
<p>— Cuțule, cuțule! strigă Clerans. Vino încoace, cuțule !</p>
<p>Suzana izbucni într-un râs nebun.</p>
<p>— Cât ești de prost! parcă tu nu vezi că ăsta nu e câine ci un șacal!</p>
<p>Clerans se roși de ciudă. Nu întâia dată fata pionerului îl făcea să roșească și îl punea într-o poziție rușinoasă din cauza micelor cunoștințe ce avea el în privința animalelor, păsărilor și plantelor sălbatice.</p>
<p>Pentru a-și ascunde greșela el spuse:</p>
<p>— Dar eu totuși am să-l prind și atunci ne vom juca cu dânsul.</p>
<p>— Nu-l prinzi, el fuge mai iute decât un cal.</p>
<p>Însă, cu toate acestea, copiii alergară după ciudatul animal. Când ei se apropiară de dânsul la vreo 20 de pași, el cu doue-trei sărituri, din nou se depărtă la aceiași distanță, astfel că copiii nu-l puteau ajunge. În sfârșit copiii se săturase de acest joc. Și mânioși că nu numai nu-l pot prinde, dar măcar alunga, ridicară bulgări de pe drum și încep a arunca în animal. Clerans izbuti să-i lovăscă piciorul de dinainte, după ce el schelălăi și se făcu nevăzut.</p>
<p>— Clerans, deodată spune Suzana, c-un râs scurt și nervos.</p>
<p>— Ei, ce? o întrebă băiatul mânios.</p>
<p>— Furgonele nu se mai văd!</p>
<p>Primul lor simțământ a fost simțământul libertății. Ei se priveau cu ochii strălucitori de bucurie, fără a respira câteva momente. Dar această stare sufletească trecu în curând. Micuța mână a Suzanei apucă haina băiatului, parcă cerându-i protecție. El înțelese acesta și stărui s-o liniștească cu două, trei vorbe.</p>
<p>— De sigur că caravana nu e departe încă, astfel că îndată ce ei vor vedea că noi lipsim, se vor lua după noi. Copiii iuțiră pasul. Serele care le slujea zilnic de călăuză, și urmele prospere lăsate de roțile carelor, nu puteau să-i înșele. Aerul răcoritor al amurgului, care schimba căldura și zăduful zilei, parcă îl făcu să respire mai adânc și să se simtă mai curajoși.</p>
<p>— Nu e așa, Clerans, că noi nu ne vom rătăci, nu e așa?</p>
<p>— Ce nevoie avem să ne rătăcim! răspunse Clerans c-un ton al unui om care știe ce vorbește.</p>
<p>El vrea să se arate plin de curaj; măcar că tocmai acum își aduse aminte, că de multe ori oamenii din caravană îi lăsau ceasuri întregi singuri, până ce își aduceau aminte de dânșii; astfel și acum putea să se întâmple ca absența lor să fie băgată de seamă tocmai seara târziu, când vor sta la popas.</p>
<p>Ei mergeau nu prea iute, însă se simțeau amândoi obosiți, poate din cauză că aerul de seară era mai rar sau că erau foarte neliniștiți. Deodată Clerans se opri.</p>
<p>— Iată unde sunt ei acum!</p>
<p>Și el arată spre orizontul depărtat unde abia se vedea un nor ușor de praf, prin care se zăreau siluetele furgoanelor urmate de călăreți, dar care în acelaș moment au și dispărut; norul singur s-a risipit ca un miraj, astfel că trenul întreg de care s-a pierdut fără urmă. Copiii nu știau că acest șes era acoperit pe ici pe colea de niște coline și caravana s-a făcut nevăzută, când din întâmplare sui una din aceste coline, și dispăru la coborât.</p>
<p>Oricum ar fi, dar micii voiajori s-au simțit înșelați, și acesta la început niciunul din ei nu voia să arate altuia, însă copilița mai mică și mai puțin curajoasă nu putu ține mult, și ea deodată izbucni într-un plâns amar și disperat.</p>
<p>Acestă slăbiciune a fetiței încă mai mult întări hotărârea băiatului de a se arăta curajos. El se văzu apărătorul tovarășei sale de nenorocire și răspunzător de tot ce i se va întâmpla. Și fiindcă n-o privea ca pe egala sa, natural că nu putea să fie nici sincer cu dânsa.</p>
<p>— Se vede că vrei să mai stropești puțin pământul, n-a plouat de mult — spuse el c-un ton care voia să-l facă cât se poate de aspru. Încetează! Numaidecât oamenii noștri vor sta pentru noapte și vor trimite pe cineva după noi. Pare-mi-se că chiar zăresc pe cineva.</p>
<p>Dar Siuzi, în loc să tacă, începu încă mai tare a se boci și repezindu-se asupra băiatului, începu a-l lovi cu pumnișorii săi cei mici strigând în gura mare: </p>
<p>— Nu vor veni... nu vor veni! Tu singur știi mai bine decât mine, că ei nu vor veni! Pentru ce atunci mai vorbești?</p>
<p>Pe urmă, obosită de atâta drum și de plâns, s-aruncă la pământ, pe iarba uscată și se lungi închizând ochii.</p>
<p>— Scoală! spuse băiatul, supărat și roșit de ciudă, fața lui se părea c-a îmbâtrânit cu vreo câțiva ani.</p>
<p>— Lasă-mă în pace! plângea Siuzi.</p>
<p>— Tu vrei ca eu să plec și să te las singură? o întrebă el.</p>
<p>— Du-te...dute...</p>
<p>El s-a întors, arătând că vrea să plece, dar de bună seamă ca să privească înălțimea soarelui.</p>
<p>— Clerans!</p>
<p>— Ei ce?</p>
<p>— Ia-mă și pe mine.</p>
<p>Ea întinse mâinile. El încetișor o luă în brațe punâdu-i capul pe umăr.</p>
<p>— Acum —spuse el cu,bunătate— tu privește în partea asta și eu voi privi în cealaltă, astfel îi vom zări și îi vom ajunge.</p>
<p>Sfatul plăcu Suzanei, și după câțiva pași, ea întrebă pe camaradul său:</p>
<p>— Tu vezi ceva Clerans ?</p>
<p>— Încă nu.</p>
<p>— Nici eu.</p>
<p>Se părea că rezultatul privirii lor a mulțumit-o, căci ea nu-l mai întreba și tăcea, dar peste câteva minute Clerans simți că ea se lasă cam greu pe umărul lui. El o întrebă ceva, dar în loc de răspuns auzi o forăitură. Suzana adormise.</p>
<p>Soarele se lăsa încă mai jos. Acum era la o înălțime cu ochii săi. Câteodată i se părea c-a dat peste urmele caravanei pierdute și el se grăbea a găsi dovezi. Pete negre sclipeau la orizont în neaua ușoară a negurei și scântei roșiatice lucioase, jocul razelor de soare în roua serii, se aprindeau ici colea pe suprafața șesului cenușiu, monoton. Pentru a nu-și obosi privirea, hotărî să închidă ochii și să meargă așa și numai după ce va număra până la o sută, să-i deschidă și să privească, dar rezultatul mereu era același. Discul solar se înroșa tot mai mult și mai mult, în timp ce el se apropia de orizont și acum aprindea pustia întregă cu un foc roșu, dar alt nimic nu se vedea, nimic nu se auzea în acest mare deșert.</p>
<p>Cu greu pășind sub greutatea povarei sale, Clerans ca să-i mai treacă de urât, stăruia a-și închipui modul cum ei vor fi găsiți. El auzea deja comanda dată de șeful caravanei cu tonul său nepăsător între dinți.</p>
<p>— Stop heer!...</p>
<p>El auzea glasul lui, când el apropiindu-se de furgonul lor spunea: Voi acolo, copiilor, veniți la mâncare, dar iute!.. Pe urmă auzea cum porunca se repeta c-un ton mai aspru. El vedea cum bărbosul Silby c-o privire răutăcioasă stăruia să pătrundă întunecimea furgonului și îi auzea întrebarea: dar unde sunt copiii? care se făcea de la un furgon la altul. El auzea ocara și înjurăturile spuse de M-s Silby; pe urmă șeful caravanei și încă cu un lucrător se depărtau de caravană, și plecau să-i caute.</p>
<p>Băiatul auzea înjurăturile, care erau numai lui adresate, căci el era mai mare, și prin urmare el trebuia să fie mai cu minte.</p>
<p>Oboseala îl copleșea. Nu mai putea merge de osteneală; nu mai putea răsufla, în piept îl durea și în cap parcă băteau sute de ciocane, urechile îi țiuiau și dinaintea ochilor vedea pete roșii ca de sânge; simțea că dacă nu se va opri va cădea. În depărtare zări în sfârșit o colină unde își propuse să mai răsufle, dar apropiindu-se văzu că sunt numai niște burueni. Mulțumit și de asta el încet puse copilița jos.</p>
<p>Măcar că de aici nu putea să vadă mai bine de cum s-a gândit, totuși cel puțin Siuzi avea o saltea moale de iarbă uscată și un mic adăpost de vântul ce începu a bate de la vest.</p>
<p>Obosit de atâta mers, Clerans, și el cu plăcere ar fi dormit puțin, dar se temea să-și permită acesta. S-a mulțumit că s-a pus jos, tot privind orizontul depărtat. Soarele se lasă și mai jos; se părea că a înghițit spațiul cu razele sale.</p>
<p>Încă peste câteva momente și ultimile faze au dispărut. Băiatul știa că lumina va avea încă numai vreo două ceasuri și de aceia urmă a cerceta împrejurimea cât se mai vedea. Orizontul nu mai era încins acu de flacăra razelor, și obiectele se desemnau mai bine în acest amurg decât ziua.</p>
<p>Împreună cu apusul soarelui, o tăcere lugubră s-a întins asupra deșertului. Băiatul auzea suflarea liniștită a Suzanei și bătăile inimii sale. Ziua în timpul mersului caravanei, scârțâitul roților, strigătul vocilor emigranților, răgetul dobitocelor, toate împreună produceau un haos zgomotos; chiar și noptea tăcerea se întrerupea prin suflarea boilor, râgâitul lor, forăitul celor ce dormeau. Acum Clerans mult ar fi dat ca să se audă măcar vocea Suzanei, vorba ei, care puțin ar mai învia această tăcere de mormânt. Dar era hotărât să n-o trezească nici măcar cu un oftat.</p>
<p>Dacă ea se va trezi și va cere de mâncat sau de băut, ce poate el să-i dea? A, dacă ajutorul ar veni acum, în timpul când dânsa încă doarme! El gândea că dacă ar putea să o dea măsei îndărăt fără ca ea să simtă de foame, sete și frică, parcă i-ar fi mai ușor și parcă nu s-ar simți atât de vinovat cum se simțea acum. Dar dacă nimeni nu va veni după dânșii, ei nu vor trebui să petrecă noaptea asta sub bolta cerului în loc de bolta furgonului?! Nu, nu, mai bine să nu se gândească despre acesta. Dacă ea însă se va trezi și va cere de băut, atunci el va putea strânge multe, multe picături de rouă, întinzând cămașa, cum fac marinarii; copilului i se va părea acesta curios, ea va râde și va fi mulțumită, el însă nu va râde, căci simte că în timpul ăsta, de când s-a rătăcit de caravană, în singurătatea asta a deșertului african, a crescut mult și s-a făcut cu minte cum n-a mai fost.</p>
<p>Întunericul devine tot mai adânc și mai adânc; acu poate că îi caută pe dânșii prin toate furgoanele. Un gând nou îi veni în cap: oare n-ar fi bine, folosindu-se de ultima lumină a zilel, a da despre sine vreun semn, ceva în sfârșit, ca ei să știe, dacă vor veni, unde să-i găsescă, oare n-ar fi bine să înceapă a striga?</p>
<p>Așa este, dar în cazul ăsta, el va trezi-o, și pentru ce? Și frica de a o vedea din nou plângândă, speriată, cu neputință de a o mângâia, îi închise gura și-l făcu să se lase de gândul ăsta. Însă el, cu toate acestea, făcu câți-va pași spre drum, și desemnă o cruce mare, cu un W mare la un capăt întors spre răsărit. Această faptă îl mai mângâie și pe dânsul puțin, îi părea numai râu că n-are vreun baston, vreo ramură, ceva în sfârșit ce ar putea înfige în pământ cu batista legată la alt capăt. Cel puțin dacă îl vor căuta vor vedea semnul de departe. Dar în pustietatea asta nu era nimic așa ceva, nici băț, nici ramură, și băiatul în neștiința sa nu presupunea că tocmai această neputință de a întinde batista îi va scăpa mai târziu viața.</p>
<p>Împreună cu întunericul se ridica un vânt care suflând și oftând trecu peste tot șesul. Oftatul se prefăcu într-un murmur încet, și în sfârșit întregul șes înainte de a se cufunda în tăcerea nopții, parcă s-a trezit oftând și bocindu-se încetinel după cineva, dar băiatului i se părea că aude zgomotul glasurilor depărtate, și din timp în timp parcă o voce tot îi șoptea ceva la ureche. Si în momentul de tăcere ce urmă după fiecare zguduire de vânt i se părea că aude scârțâitul roților, răcnetul vizitiilor și tropoitul copitelor, după asta o nouă suflare de vânt care îi duce departe toate cele ce auzea. Acestă încordare de nervi îl aduse aproape la halucinații, până când o înțepenelă cu care nu se mai poate lupta îi cuprindea corpul, și el fără să vrea adormea, dar numai pentru un moment, căci în celălalt era deja treaz și cu spaimă privea în toate părțile.</p>
<p>Deodată la vreo douăzeci de pași de la dânsul apăru o figură omenească, înaltă, negră, cu un moț de pene prins la creștetul capului și c-o piele de hienă aruncată pe umeri. Într-o mână ținea două lăncii și în alta un scut lung în patru muchii.</p>
<p>Băiatul simți cum o sudoare rece îi uda corpul și părul i se zburli. Simțea că dacă ar fi voit să țipe, n-ar fi putut. Dar puțin câte puțin frica îi trecu și acum el cu mare băgare de seamă privea fiecare mișcare a noului venit.</p>
<p>Da, tocmai, acest păr creț, pielea neagră ca tăciunele, buzele groase și ochii bulbucați îl erau bine cunoscute; văzuse asemenea mutre la Cap, dar ce mare diferență între negrii servitori, sacagii și vizitii din oraș și acest copil al deșertului!</p>
<p>Figura aruncă câteva căutături spre nord și pe urmă deodată s-a făcut nevăzută, după o colină.</p>
<p>Băiatul din nou simți cum pielea i se încrețește. El instinctiv pricepu, că în fața acestui om negru singur, moartea își arăta chipul său.</p>
<p>- Mama!</p>
<p>Glasul copilei răsuna în tăcerea nopții. Poate i s-a năzărit ceva, poate că visa ceva urât?</p>
<p>Clerans repede s-apropie de dânsa. Ea dormea și prin somn cheamă pe mă-sa.</p>
<p>— Ș..ș...ș...t! Suzi, taci, ș..ș...ș... nu e nimeni! Privea și el în partea unde privea și figura neagră, apărută pe neașteptate în drumul copiilor.</p>
<p>În zarea întunericului ce își așternea mantaua sa asupra pământului o linie neagră abia se putea distinge de buruenile de pe marginea drumului depărtat. Această linie parcă se mișca, parcă se apropia de locul unde erau ascunși.</p>
<p>Acolo în depărtare trebuia să fie ceva, nu degeaba negrul nu-și lua ochii de la orizont! Se temea să nu se înșele, dar nu, era adevărat; peste câtva timp era convins că nu se înșeală. Era altă caravană care îi ajungea de înapoi. După mersul ei repede era vădit că aveau înhămați cai la furgoane. Niciodată Clerans nu gândi că ajutorul să le vină tocmai din partea aceasta. Sălbaticul, cu vederea lui admirabilă, demult descoperise această nouă caravană, și iată cauza fugii sale atât de grabnice. </p>
<p>— Peste un sfert de ceas vor ajunge la noi... dar ce se fac cu Siuzi?</p>
<p>Băiatul s-a propieat încă odată de copiliță.</p>
<p>— Doarme, șopti încet, parcă temându-se să n-o scoale din somn — Doarme! — să o las se doarmă, când se va trezi, va fi deja scăpată!</p>
<p>El numai îi îndreptă snopul de iarbă care îi slujea de căpătâi și fiindcă roua începu a acoperi vârfurile buruenilor, își dezbracă hăinuța sa de dril și învăli copila, ca să nu răcească.</p>
<p>— Ce va zice d-na Silby, mama copilei, dacă, Doamne ferește, copila va începe a tuși sau va căpăta vreun guturai?!</p>
<p>Atâta-îi trebuie!</p>
<p>Băiatul din nou începu, a privi orizontul. Linia furgoanelor se vedea bine, dar acum el nu înțelegea pentru ce caravana a cârnit la stânga, lăsând drumul cel mare, în marginea căruia erau dânșii ascunși?!</p>
<p>— Dacă va merge astfel — spuse Clerans, apoi peste cinci minute carele se vor depărta de noi, în loc să se apropie, se vor depărta!... ce se fac, ce se fac? Băiatul se găsea în nedumerire, ce se întreprindă în astfel de poziție.</p>
<p>— Dacă, voi trezi pe Siuzi, atunci ea se va speria, va începe poate a plânge, a țipa, a face zgomot, și parcă eu sunt sigur, că sălbaticul s-a depărtat de tot și nu stă undeva ascuns ca și noi în iarbă? Și dacă ne va vedea, oare se va găndi mult, ca să ne tragă c-o măciuca peste cap...mi spunea Vilii, vizitiul, că pe aici sălbaticii mănâncă carne de om... Ce să fac, ce să fac? Să o iau în brațe? și să o duc?</p>
<p>Dar e prea grea, nu voi putea să o duc departe și caravana, cum văd, se depărtează tot mai mult, și mai mult! Băiatului îi venea să plângă — Să o las pe Siuzi aici... și să alerg pană la caravană, aș putea; dar cum să o las singură? Singură și încă noaptea? Niciodată! Dacă în timpul ăsta cât voi fi eu departe de dânsa, ea se va trezi și speriată că nu mă vede, va fugi undeva, și eu voi pierde-o? Nu, niciodată! Dar ea chiar va muri de frică, când se va vedea singură!</p>
<p>— Lasă să se ducă caravana, Dumnezeu cu dânsa!</p>
<p>Dar un glas parcă îi șoptea la ureche: mă, prostule, apoi dacă se va duce caravana, și nu vă va lua și pe voi, apoi pieri aici de foame și de sete. Clerans simți cum ceva parcă îl strânse de gât și el cu mare greutate își înghiți lacrimile care încep a-i curge din ochi; din toate puterile se silea să nu înceapă a boci. El tremura ca de friguri, căci vântul de la apus, care începu a bate înspre seara, îl pătrundea ca cu niște sulițe.</p>
<p>Acum caravana trecea pe lângă o grămadă de stânci pietroase înconjurate de niște copaci.</p>
<p>Deodată în întuneric sclipi o scânteie, și o detunătură izbucni și făcu să răsune încă o lovitură în creierul băietului. Pe neașteptate căzu jos, dar primul său gând era Siuzi! Ea se va trezi, și nu-l va găsi! Repede se ridică și alergă spre buruienile unde dânsa era ascunsă. Copila tocmai se trezise, și văzând băietul, îl întrebă:</p>
<p>— Clarens, ce tună?</p>
<p>— Tună, dragă, tună, nu te scula de la pământ!</p>
<p>În timpul acesta se mai auzi o salvă de detunături și pe dinantea copiilor în foana cea mai mare a cailor umbre negre, ca niște vedenii din povești, trecură repede pierzându-se în întunericul amurgului.</p>
<p>Astfel stăteau ei culcați la pământ, fără a face vreo mișcare, fără a da vreun semn de viață.</p>
<p>Trecu ca vreo cinci minute. Deodată Clerans se ridică.</p>
<p>— Dacă va merge tot așa, apoi noi sau vom fi uciși, sau dacă nu, apoi lăsați în voia întâmplării.</p>
<p>— Tu, Siuzi, stai aici, eu mă duc să văd ce s-a întâmplat... trebuie să fie vreo caravană nouă pe care au atacat-o sălbaticii... ai văzut și tu umbrile ce au trecut pe dinaintea nostră... stai liniștită, nu te teme... văd numaidecat...</p>
<p>El se ridică în picioare și se îndrepta spre partea ceea de unde se auzea zgomotul împușcăturilor și de unde se zăreau umbre mișcătoare.</p>
<p>La orizont, chiar dinaintea lui, se zăreau acum bine trei figuri de călăreți. Spre dânșii se îndreptă el. Umbra lui nu putu fi nevăzută de cei ce se apropiau de dânsul.</p>
<p>Unul din călăreți se despărți de ceilalți și iute, în fuga calului, începu a se apropia de dânsul.</p>
<p>— Stați!... nu trageți...răcni el deodată... nu e un sălbatic, ci un copil. Peste câteva secunde călărețul era lângă Clerans și, întorcând spre dânsul fața sa acoperită de barbă, îl întrăbă:</p>
<p>— Ei, tu, băiete! Ce va se zică asta, ce faci tu aici?... unde sunt ai tăi?</p>
<p>— Eu am rămas de la caravana D-lui Silby, răspunse Clerans, arătând cu mâna spre răsăritul depărtat.</p>
<p>— Ai rămas?... De mult?...</p>
<p>— Sunt vreo trei ceasuri. Am socotit că pe noi ne vor căuta... adaugă băiatul, parcă scuzându-se înaintea acestui om înalt cu niște ochi atât de buni.</p>
<p>— Ei, și tu credeai, că vor trimete după voi... până când veți aștepta aici?</p>
<p>— Am crezut așa..; dar când am auzit împușcăturile, și v-am văzut pe voi, am socotit, că mai bine va fi să dau de știre, că suntem aici... cine știe când vor trimite după noi... adaugă el trist.</p>
<p>— Apoi, prostule, de ce n-ai dat de știre mai înainte... trebuia se alergi după caravană, căci trebuie să fie semnele pe unde a trecut...</p>
<p>Băiatul tăcea, cu capul în jos. Nu doar că se simțea vinovat, dar simțea că toate dovezile, care le-ar fi putut aduce spre aș scuza tăcerea sa, ar fi de prisos... căci chiar și lui acum i se păreau slabe.</p>
<p>— Vezi, băiete, urmă necunoscutul, suntem pe pământul „Bușemenilor”; și pretutindeni acești diavoli încearcă să răpească ceva... de la caravana noastră chiar furase vreo câteva vaci și oi... apoi pe tine în întuneric prea bine puteam să te luăm drept un bușemen și atunci o pățeai, te am fi putut, drept vorbind, chiar împușca, și cine ar fi fost de vină?! Ce fel de comori ai găsit tu pe aici de nu voiai să te depărtezi, ca să ajungi caravana?</p>
<p>Clerans tot tăcea.</p>
<p>— Clerans, s-auzi din buruiene o voce slabă și somnoroasă, Clerans vino de mă ia de aici...</p>
<p>Fetiței i se făcuse urât fiind singură ascunsă; și ea să hotărî, fie ce va fi, să ieasă din singurătate.</p>
<p>Necunoscutul ținti ochii asupra locului de unde s-auzi vocea Zuzanei. Clerans tresări și-și veni în fire.</p>
<p>— Ah, domnule, dumneata ai speriat copila, acum ea va începe din nou a plânge... iată de ce nu voiam eu să o las singură, să vă chem... și nu plecam de aici... n-o puteam duce în brațe, că e destul de grea... chiar dânsa n-a vrut se meargă niciun pas mai mult, și iată că rămaserăm pe locul ăsta. Și pe urmă, cum puteam eu să plec? Dar dacă pe urmă n-aș fi putut regăsi locul ăsta unde ea ședea ascunsă, atunci cum? înțelegi de ce eu n-am alergat după caravană?</p>
<p>Credea că noul său prieten va începe acum a-l certa, dar îi era tot una; copila era scăpată, ea nu va muri de foame și de sete, nu va fi mâncată de sălbatici. De altele băiatului puțin îi păsa.</p>
<p>Noul său cunoscut întoarse capul și privi pe ceilalți doi.</p>
<p>— Vrea să zică tu, băiate, n-ai vrut să alergi după caravană, că nu voiai să-ți lași suriora... și ai ieșit înaintea noastră numai ca să ne rogi să scăpăm pe sora-ta?</p>
<p>— Dânsa nu mi-e soră... este o fetiță mică a lui D-lui Silby, șeful caravanei nostre. Noi ne jucam la început în furgon, pe urmă ne-am dat jos, am început a alerga, uitarăm de caravană. Eu sunt în toate de vină, numai eu singur, dânsa deloc, fiind că e mică încă și nu s-ar fi putut da jos din furgon singură, fără ajutorul meu, eu am luat-o în brațe și am pus-o jos.</p>
<p>Călăreții toți trei s-apropiară de băiat și îl priveau cu curiozitate.</p>
<p>— Și așa, băiate, încă odată îl întrebă primul călăreț, tu mai bine voiai să pieri singur, decât să părăsești pe prietena ta.</p>
<p>— Da, da, răspunse Clerans, obosit deja de atâta vorba.</p>
<p>— Apropie-te, îi spuse călărețul.</p>
<p>Clerans s-apropie. Călărețul se plecă de pe cal, ridică puțin pălăria băiatului, ca să-i vadă mai bine față, îi dădu părul la o parte, și întorcând capul băiatului către ceilalți doi ce îl urmari, le spuse râzând.</p>
<p>— Cum vă place, domnilor, cățelul ăsta, nu pot zice, că întâlnești în fiecare zi așa ceva?!</p>
<p>Cei doi clătinau din cap și zâmbeau. Vocea necunoscutului era plină de bunătate, măcar că el pronunță vorbele cam tare și răstit. Clerans nu știa cum se înțeleagă din gură acestui om cuvântul de „cățel” să-l ia drept batjocură sau laudă. Până ce el să gândi la epitetul ce îl dăduse noul său prieten, acesta din urmă îi întinse piciorul băgat în scară și-i spuse scurt:</p>
<p>— Sai, băiate, odată, hop!</p>
<p>— Dar Siuzi? întrebă el.</p>
<p>— Privește, că și dânsa nu se lasă mai prejos.</p>
<p>Clerans întorse capul și văzu cum copilița întindea mâinile unuia din tovarășii protectorului său, care într-o clipă o ridică de la pământ și o lăsa pe șaua dinaintea sa.</p>
<p>Clerans era foarte mirat când văzu că fetiță în loc să plângă și să țipe după obicei, acum veselă râdea și se juca cu coama caluiui.</p>
<p>— Cum, ea Siuzi, sălbatica Siuzi, și nu plânge, nu bate din picioare?! Ciudat lucru — gândea băiatul.</p>
<p>Dar în adâncul inimii era bucuros că copilița râdea, era fericit că întâmplarea nu s-a sfârșit cu ceva mai rău, decât pierderea pentru moment a caravanei lor.</p>
<p>— Caravană o vom ajunge-o noi acum, gândea băiatul, privind fețele arse dar energice ale noilor săi companioni. Acum suntem călare și nu cu boii... doamne, ce bine e pe cal, și ce urât e să mergi ca o furnică, cu boii. Eu când mă voi face mare nici odată n-am să țin bol; nu e mai bine cal? merg și repede, trag ca și boii...</p>
<p>Voiajul spre tabăra noilor cunoscuți călare pe niște cai mici, însă iuți ca vântul, era pentru Clerans și Siuzu o sărbătoare întreagă. Câmpia luminată de razele lunii scăpărea argintită. Mii de steluțe zburătoare treceau pe dinaintea lor.</p>
<p>— Ce sunt aceste focuri care zbor Clerans? întrebă de odată fetița, arătând licuricii.</p>
<p>— Sunt niște gândaci luminoși.</p>
<p>— Am înțeles.</p>
<p>— Ție ți-e bine Clerans?</p>
<p>— Foarte bine.</p>
<p>— Eu parcă zbor, Clerans, și tu parcă zbori?</p>
<p>— Da, da, dar nu țipa așa!</p>
<p>Peste o jumătate de ceas de fugă se apropieaseră, se vede, de tabără, căci noii protectori ai copiilor micșorară fuga cailor.</p>
<p>— De ce nu fugim? întreba copilița pe necunoscutul pe șaua căruia ședea.</p>
<p>— Pentru că, mititico, caii au obosit și nu mai pot fugi, răspunse acela râzând.</p>
<p>— Parcă caii pot obosi?</p>
<p>— Vezi bine, însă pot fugi mai mult ca omul.</p>
<p>— Asta o știu eu, și fără de tine, ce-mi spui, parcă te-am rugat să-mi spui?  Spune-mi mai bine de ce obosesc caii, tu știi Clerans?</p>
<p>— Fiindcă, îi dor picioarele, răspunse băiatul cam supărat de întrebările proaste (cum i se părea lui) care le făcea Siuzi.</p>
<p>Acum mergeau la pas, caii răsuflau greu.</p>
<p>— Au obosit, spuse Siuzu, trebuie să ne dăm jos... lasă-mă jos...</p>
<p>— Nu se poate, mititico, mai rabdă puțin peste câteva minute vom fi acasă.</p>
<p>Adevărat, de departe s-auzea un zgomot</p>
<p>— Sosim? întreba copila.</p>
<p>— Da, drăguță.</p>
<p>— Dar Cleans spunea că aveți căruțe și cai, unde sunt ? eu nu le văd...</p>
<p>— Sunt, dragă sunt, spuse protectorul sărutând copilița și oprind calul.</p>
<p>O poiană în mijlocul codrului curățată neted de rădăcini și frunzele căzute, arăta că cei ce făcură aici tabăra erau oameni civilizați</p>
<p>Sub un stejar uriaș care se înălța în mijlocul poienii se adăpostea o căsuță mică; crengile uriașului întinse la o distanță care o acopereau cu desăvârșire; pe împrejurul ei o mulțime de colibe rotunde învelite ca și căștioara, cu papură, prefăceau acest loc sălbatic într-un sătuleț asemănători cu cei țigănești de la noi din Moldova.</p>
<p>Un număr mare de vite erau priponite ici colea și răgeau și zbierau asurzitor.</p>
<p>— Unde suntem noi? întreba copilița la vederea lucrurilor încă necunoscute,</p>
<p>— În tabăra „Buna speranță”.</p>
<p>— Mie îmi place aici, eu nu vreau să mă duc îndărăt, spuse ea veselă râzând și netezind un cățeluș care se gudura la picioarele sale.</p>
<p>— Bine drăguță, dacă nu vrei, cu atât mai bine, rămâi la noi, dar ce vor zice părinții tăi?</p>
<p>— Siuzu, n-ai rușine? spuse Clerans, indignat de purtarea tovarășii sale.</p>
<p>— De ce Clerans? Nu te înțeleg... dacă tu vrei să pleci, pleacă, eu rămân aici la Buna speranță... privește ce cățeluș frumușel, cum îl cheamă? s-adresa către domnul cu care venise călare.</p>
<p>— Mops! răspunse acela, zâmbind.</p>
<p>— Haideți copii în casă, destul... sunteți obosiți... și trebuie să vă fie foame?</p>
<p>— O da, da eîi sunt flămândă ca un lup. Dar tu Clerans?</p>
<p>— Siuzu, astâmpără-te, spuse băiatul.</p>
<p>— Și lui îi e foame, dar el e foarte rușinos... o... foarte rușinos.</p>
<p>— Dar eu nu știu încă cum te cheamă pe dumneta domnule, întrebă ea deodată, trebuie să știu, căci așa e obiceiul la noi în tabără, nu e așa Clerans?</p>
<p>— Siuzi am să te spun la mă-ta.</p>
<p>— De ce Clerans... am făcut ceva rău?</p>
<p>— N-ai făcut, mititico, n-ai făcut, foarte bun obicei de a cunoaște numele celui cu care ai afacere, pe mine mă cheamă Marc Buns.</p>
<p>— Mulțumesc, spuse Siuzu, dar pe dumneata? întrebă din nou pe domnul cu care a călărit Clerans.</p>
<p>— Eu mă numesc Garri Good răspunse acela râzând. Îți recomand și pe amicul meu Tom Twin, acum ești mulțumită?</p>
<p>— Da, da acum știu la cine sunt: Marc Buns, Garri Good și Tom Twin, voi ține minte, eu nu uit nimic, nu e așa Clerans?</p>
<p>-Astâmpără-te Siuzi!</p>
<p>— Hai copii, hai, destul, nu vă certați, poftim, domnișoară Siuzu, poftim înăuntru să-ți recomand încă pe cineva care desigur îți va plăcea mai mult decât noi toți.</p>
<p>— Nevastă, spuse Marc Buns, tinerei femei care se porăia lângă un dulap, îți recomand pe domnișora Suzana Silby și pe d-nl Clerans Braun, rătăciți de astă dimineață de la caravana d-lui Silby și găsiți de noi în amurgul serii, la întoarcerea caravanei noastre din Luiswill, te rog să-i iubești mai cu seamă cu domnișoara s-a hotărât să rămână la noi.</p>
<p>Doamna s-a apropiat de copii și îi săruta de mai multe ori.</p>
<p>— Mititico, mititico, d-apoi cum ți s-a întâmplat ție nenorocirea asta? spune drăguță!</p>
<p>— Clerans știe mai bine, el știe tot, răspunse Suzana, și pe urmă nu e nimic interesant; ne-am dat jos, ne-am jucat, și pe când noi alergam după un șacal, Clerans gândea că e un câine, nu e așa Clerans? da, când noi alergam să prindem șacalul, caravana a plecat fără noi, și noi râmaserăm. Iată tot, vă rog, nu mă mai întrebați.</p>
<p>Doamna Buns clătina din cap și săruta copiii— Mititeii, mititeii!</p>
<p>— Dragă Magdalena, copiii n-au mâncat de dimineață, grăbește cu masă.</p>
<p>— E gata tot, așteptam să sosiți.</p>
<p>— Hai drăguță să te spăl puțin, ești plină de praf, spuse doamna Buns, luând pe Suzi de mână și intrând cu dânsa în despărțitura de alăturea.</p>
<p>—Dar tu, Clerans, n-ai nevoie să te mai speli? întreba d-nl Buns pe băiat.</p>
<p>— Ba da, d-le Buns... sunt foarte murdar, aș voi puțin să mă spăl.</p>
<p>— N-ai decât să faci.</p>
<p>— Pompei, chemă d-nu Buns, Pompei, dă puțină apă.</p>
<p>Un negru-cafr admirabil de statură veni c-un lighean plin cu apă.</p>
<p>După ce băiatul se spălă, d-nl Buns spuse:</p>
<p>— Acum să ne ducem la masă, cred că ți-e foame Clerans, nu e așa ?</p>
<p>— Puțin.</p>
<p>Băiatul privi afară. O mulțime de focuri ardeau sub copaci și la mijlocul poienii, grupuri de oameni, îmbrăcați militărește se așezau la pământ pregătindu-se de mâncare. Pe jăratec se frigeau bucăți mari de carne și răspândeau în aerul de seară un miros plăcut.</p>
<p>Clerans cu mai mare plăcere s-ar fi dus să mănânce afară lângă oamenii grupați lângă focuri, însă nu îndrăzni, temându-se să nu supere pe noul său protector.</p>
<p>În odaia de mâncare masa era gata acoperită c-o față albă. Pe un scăunel înalt Suzi gătită, pieptănată aștepta cu nerăbdare începutul mâncării.</p>
<p>— Clerans, începu ea repede, și fără un pic de jenă— ei au pui fripți, și șuncă, și dulceață și prăjituri; d-na Buns mi-a făgăduit că îmi dă de toate să mănânc, până când nu voi mai putea.</p>
<p>Clerans se roși, simțind că el, ori și cum, este răspunzător de purtarea tovarășei sale. El privea cum copilița apucând furculița de argint pe la mijloc se pregătea s-o înfigă în mâncarea pusă din-nainte.</p>
<p>— Fii mai cuviincioasă, Suzi!</p>
<p>— Mănâncă, mănâncă, drăguță ce îți place, și nu căuta ce-ți zice tovarășul tău. Ea aruncă o privire nemulțumită în partea băiatului și apropie tava de mâncare de copiliță.</p>
<p>Masa urmă înainte, toți erau veseli, afară de Clerans care mereu să gândea că tovarășa sa de căletorie nu se poartă cuviincios, cum ar trebui să se poarte o fetiță bine crescută</p>
<p>— Ce faci Siuzi? șopti el la urechea fetiței, aceasta e furculiță și nu o lingură, sa nu o bagi în ceașca cu lapte!</p>
<p>— Cum se poate, îi răspunse copila, e o lingură, dar numai s-a despicat. D-na Buns era încântată de micii musafiri, dânsa nu băga de seamă ce face copilița și numai căuta să nu-i stea dinainte farfuria deșartă.</p>
<p>Dl Buns privi copilița și deveni trist.</p>
<p>— Și a noastră ar fi fost tot ca asta spuse el nevestei sale.</p>
<p>— Da, da tocmai!... d-na Buns își șterse ochii.</p>
<p>Dânșii aveau o copiliță de etatea Suzanei, care murise acum un an.</p>
<p>— Cred că mâine va veni cineva după copii, spunse Buns tare, adresându-se către cumnatul său Havri Good și către Tom Twin, amicul lui.</p>
<p>— Neapărat, dar dacă nu vor veni?...</p>
<p>— Atunci va trebui să plecăm noi să-i căutăm.</p>
<p>— În orice caz, vor mai sta, adaugă cu sfială d-na Buns.</p>
<p>Cu toții râseră la această observație.</p>
<p>— Dar nu-mi pot închipui, ce inimă trebuie să aibă acești oameni — spuse deodată d-na Buns supărată— care pot lăsa bieții copii mâinile străine.</p>
<p>Clerans pricepu vorbele d-nei, însă niavu curajul să spună, că d-na Buns n-are dreptate când acuză pe vechii săi tovărăși de drum.</p>
<p>Dl. Buns pricepu amărăciunea vorbelor nevestei sale și supărarea care bine se vedea pe fața băiatului, căci el spuse numaidecât.</p>
<p>— Dragă, poate că tovarășii lui Clerans pricep că copiii nu se află în mâini rele, cine știe.</p>
<p>— Ai dreptate.</p>
<p>— Se mai poate și alta, spuse Tom Twin, sălbaticii putură să năvălească asupra caravanei lor, și atunci, cred că pricepeți, că chestia se schimbă.</p>
<p>— Tot ce se poate, răspunse Garri Good. Presupunerea lui Tom aduse aminte băiatului despre figura neagră pe care o zăriră stând ascunsă în iarbă, să povestească sau nu afacerea cu negrul? Clerans sta la îndoială. Nu voia să sperie pe D-na Buns.</p>
<p>— Mai bine povestesc afacerea mai târziu când voi rămâne singur cu dl. Buns, gândi băiatul și de astă dată nu istorisi nimic.</p>
<p>Seara era prea frumoasă, ca societatea să stea tot timpul a casă. Aduseră mesele afară și se așezară sub stejar. Oamenii taberei împrejurul focurilor, caii legați în apropiere pentru a fi gata la orice întâmplare, și de asupra un cer albastru plin cu stele făcea seata asta admirabilă. Băiatul nu mai văzuse așa ceva în viața lui.</p>
<p>— Clerans, se adresă deodată copilița către tovarășul său, Clerans tu știi a vorbi, vorbește ceva!</p>
<p>La întrebarea societății, ca să le tălmăcească vorbele copiliței, băiatul răspunse că Siuzi înțelege sub cuvântul a vorbi, a spune poezii.</p>
<p>După insistența tutur, băiatul a trebuit să spună vreo câte va poezii învățate de dânsul în școala de la Suiswill, satul în care trăi înainte de plecare.</p>
<p>Clerans le spunea bucuros, însă citirea lui mirosea cu citirea unui dascăl al psaltirii. Cu toate astea, seara frumoasă, bolta cerului azurie plină cu stele și în general întrega situație în care se afla, dispuse pe băiat să vorbească destul de bine, încât după citirea poeziei Carabianchi lui Iumans, întregul personal al taberei care părăsind focurile și se adunase să asculte poeziile spuse de băiat, începu a aplauda.</p>
<p>De astă dată, ai vorbit mai prost decât de obicei, spuse Suzana, nemulțumită se vede de citirea lui Clerans.</p>
<p>Cu toții au început a râde.</p>
<p>După critica făcută băiatului, copilița se întoarse spre d-na Buns și-i spuse: și eu știu a juca și a cânta. Știu a juca pe Gai-Dgeburi.</p>
<p>— Ce este asta Gai-Dgeburi, drăguță ? întrebă d-na Buns, pe brațele căruia ședea copilița.</p>
<p>— Numaidecât vă arăt, ce este asta. Lasă-mă.</p>
<p>Siuzi sa dat jos.</p>
<p>Dansul Gai-Dgeburi, care era de origină africană, consta în aceea că dănțuitoarea făcea trei sărituri într-un picior la dreapta, pe urmă alte trei sărituri cu celălalt picior la stânga, ridicând mâinile în sus și râzând la fiecare săritură. A jucat ea astfel ca vreun sfert de ceas, pe urmă spunâd că nu mai poate de oboseală, încetă punâdu-se jos. Publicul aplaudă mult pe mica dănțuitoare.</p>
<p>— Eu încă mai știu și a cânta adaugă ea, abia suflând de osteneală și parcă nevoind să înceteze aplauzele. — Da știu a cânta Cleeans, dragă, spune-mi ce să cânt?</p>
<p>— Cântă «Păsărică mititică», o sfătui Clerans.</p>
<p>— Bine, numaidecât «Păsărică mititică”, începu ea, cu un ton fals, de ce cânți tu primăvara și... și... cum e mai la vale Cleeans?</p>
<p>-Și suspini prin crânguri negre», îi spuse Clerans.</p>
<p>— Și suspini prin crânguri negre, repetă Siuzi.</p>
<p>— Mai la vale am uitat, nu știu cum. Așteptați însă, vă cânt altceva, voi cânta...</p>
<p>— O rugăciune, spuse Clerans.</p>
<p>— Foarte bine, ascultați. Și ea începu cu un glas subsțirel, însă foarte corect, căci știa bine imnul: «Mulțumim Domnului pentru tot ce ne dă.»</p>
<p>La început toți râdeau, dar puțin câte puțin, unul câte unul începu a-și adăuga glasurile la cântecul copilei, încât peste puțin timp întreaga tabără cânta imnul Mulțumirii.</p>
<p>Acest imn sub bolta pădurii seculare răsuna maestos când întărindu-se, când încetând.</p>
<p>Ultimele note a imnului răsunau încă, cum deodată, pe neașteptate, izbucni o detunătură de pușcă, pe urmă alta, peste puțin timp încă și încă.</p>
<p>Pe toată linia unde erau așezate santinelele, se descărcau focuri.</p>
<p>Gornistul suna alarma.</p>
<p>— Ce să fie oare, iar «Bușmenii»? întrebă Buns, luând pușca din cui.</p>
<p>— D-apoi cine?</p>
<p>Trus-trei, încălecară repede și plecară urmați de alții.</p>
<p>Băiatul voia să plece și el însă la cuvântul nu se poate spus poruncitor de Buns, rămase lângă d-na Buns.</p>
<p>— Hai copii în casă, e primejdios să stăm aici.</p>
<p>— Cine împușcă? întrebă Suzana.</p>
<p>— Santinelele.</p>
<p>— Pentru ce ?</p>
<p>— Cred că au văzut ceva primejdios pentru tabără.</p>
<p>— Dacă nu te superi, te-aș întreba ceva, spuse Clerans încet și sărutându-i mâna.</p>
<p>— Cât poftești, ce vrei să știi?</p>
<p>— Unde ne găsim noi și cine sunteți d-voastră?</p>
<p>— Sunteți în tabăra «Pionerilor», bărbatul meu e căpitanul Buns, șeful lor; ceilalți doi, fratele meu Garri și amicul său Tom, sunt locotenenți în ceata pionerilor.</p>
<p>— Vrea să zică, o armată?</p>
<p>— Dacă vrei da, însă o armată compusă din voluntari, coloniști, o armată neregulată, strânsă numai în vreme de trebuință.</p>
<p>Prin locurile noastre pe aici pe la frontiera Caffrariei, s-au înmulțit bandele de hoți și de tâlhari, care unindu-se cu micile triburi sălbatice de Busmeni, Otentoți, Cafri și alțîii fac o mulțime de prădăciuni și omoruri.</p>
<p>Pentru a-l stârpi, consiliul Statelor Unite a râului Orange, a dat ordin ca să se formeze mici corpuri de voluntari. Și corpul de Pioneri este unul din aceste corpuri, și bărbatul meu este șeful lor, cunoști acum unde ești și cine suntem?</p>
<p>— Da, știu, și vă mulțumesc, d-nă.</p>
<p>— Și eu tot în tabăra Pionerilor mă aflu? întrebă copilița, cu o inimă serioasă.</p>
<p>— Nu drăguță, tu te afli la mine, îi răspunse d-na Buns, râzând și sărutând-o de mai multe ori, tu te afli în tabăra mea, și dacă n-oi vrea să-ți dau drumul, n-ai să poți pleca de la mine.</p>
<p>— Eu și așa nu vreau să plec.</p>
<p>— Dar nu-ți e dor de mamă?</p>
<p>— Mi-e dor, dar nu tare... mama e foarte aspră cu noi, cu mine și cu Clerans, ne bate câteodată.</p>
<p>— Suzi, n-ai rușine să o spui asta?</p>
<p>— N-am rușine... daca mă bate!</p>
<p>— Când faci vreo poznă.</p>
<p>Copila tăcu uitându-se pe fereastră. Focurile în mijlocul taberei erau stinse, ca să nu atragă atenția inamicului. În depărtare se auzea împușcături și zbierete. O haită de șacali urlau jalnic.</p>
<p>Glasurile lor răgușite, asemănau mult cu plânsul micilor copii.</p>
<p>— Șacalii plâng, spuse Suzana hotărât, mâine vom avea ploaie.</p>
<p>— De unde știi tu? o întrebă băiatul.</p>
<p>— Așa spunea mama.</p>
<p>— Și vrea să zică rămâi la mine? o întrebă din nou d-na Buns.</p>
<p>— Cu bucurie, numai de m-ar lăsa mama.</p>
<p>Peste o jumătate de ceas, se auzi tropăitul mai multor cai și în tabără intră ceata de voluntari sub comanda lui Buns.</p>
<p>El descălecă, dădu calul îngrijitorului și intră în casă.</p>
<p>— Ce era? întrebă d-na Buns.</p>
<p>— O bandă de Cafri-Sulu încerca să ne surprindă, și reușea poate de n-ar fi fost câinele lui Sampson. El mirosi de un kilometru prezența sălbaticilor și începu a da semne de neliniște, ce animal admirabil, de câte ori ne-a scos din ghiarele morții</p>
<p>Ei și pe urmă? întrebă d-na.</p>
<p>Pe urmă Sampson prevesti toate santinelele, astfel că inamicul nici nu băgă de seamă cum santinelele îi și descoperi și îl primiră cu gloanțe.</p>
<p>— Pe urmă?</p>
<p>— Pe urmă sosim noi, lovim din toate puterile și hoții dispărură aruncați peste râulețul BocuBocu.</p>
<p>— Copiilor la culcare! dacă, mâine nu vor veni să vă ia, trebuie noi să-i căutăm, să vedem care e cauza întărzierii tovarășilor voștri!</p>
<p>Clerans își luă seara bună de la dl și d-na Buns și plecă să se culce sub un șopron.</p>
<p>Copilița era trimisă de d-na Buns în camera ei.</p>
<p>— Vă spun drept, s-adresa dl Buns către cumnatul său și amicul său, vă spun drept, eu cred că caravanei lui Clerans i s-a întâmplat ceva neplăcut, căci nu-mi pot explica, că până acum nimeni n-a venit să întrebe despre copil.</p>
<p>— Vom vedea mâine, spuse Garri.</p>
<p>Pentru copiii obosiți noaptea trecu repede. A doua zi de dimineață fură treziți, îmbrăcați și hrăniți pentru a putea susține un drum lung.</p>
<p>Afară lăngă casă o escortă de 20 de oameni aștepta voiajorii noștri!</p>
<p>Numaidecât toți încălecară pe cal, Buns și Good luară copii în șa și porniră.</p>
<p>Era o dimineață frumoasă; soarele răsărit nu de mult împrăștia razele sale ferbinți peste drumul prăfuit.</p>
<p>Merseră astfel până pe la prânz. Oamenii și dobitoacele nu mai puteau de căldură. Poposiră puțin, mâncară puține conserve de carne și apoi o porniră înainte. Drumul devenea tot mai greu. Era pietros, caii supărați de insecte de abia înaintau.</p>
<p>Copiii sufereau foarte mult. Suzana de la un timp în colo declară că nu mai poate merge și că vrea să fie pusă jos.</p>
<p>— Dar drăguță, zise Mister Buns, pe jos e mai greu decât călare. Drumul e greu și pietros, n-ai să poți merge, va trebui să rămâi pe jos. — Fetița nu se învoi cu acest răspuns și începu să plângă.</p>
<p>— Clerans, mi-e cald, nu mai pot șopti ea.</p>
<p>— Rușine Siuzi, zise Clerans, oftând greu uite râde Carly de tine.</p>
<p>Numai la așa ceva nu se gândea bietul Carly ci scoțând de un cot limba din gură, gafâia jalnic, mergând lăngă calul stăpânului său.</p>
<p>Dar iată că dădură în fine de un pârâu limpede ce curgea printre maluri nisipoase, nu mult după aceea însă, el deveni mai îngust, apa se împuțină și mai mergând o bucată, pârâul dispăru cu totul subt pământ. Copiii priviră cu mare băgare de seamă la acest fenomen.</p>
<p>— Clerans, dar unde a fugit râul? zise Siuzi, căreia îi trecuse oboseala și îi venea să zburde acum.</p>
<p>— Știu și eu, zise gânditor băiețelul.</p>
<p>— Clerans, râul se joacă cu noi de-a ascunzătoarea?</p>
<p>— Nu știu Siuzi.</p>
<p>— Ba știi, dar nu vrei să-mi spui. Lasă am să spun mamei că m-ai necăjit.</p>
<p>— Spune-i ce-i vrea, zise supărat de astă dată Clerans— numai dă-mi pace. Vânătorii zâmbeau la cearta copiilor. Ceva negru trecu atunci deasupra capetelor lor.</p>
<p>Clerans se sperie puțin — Ai văzut Siuzi ce-a zburat în sus?</p>
<p>Da, am văzut, era un fluture.</p>
<p>Clerans izbucni de râs — un fluture așa de mare.</p>
<p>Copilița se întristă din nou. Vânătorul care o ținea în brațe, căută să îndrepte lucrurile. — Nu este un fluture, drăguța mea, zise el cu tonul cel mai blând, fluturii sunt mult mai mici. Asta a fost o lebădă neagră. Să vede că s-a rătăcit de cârdul el, căci ele nu merg singure niciodată.</p>
<p>Copila asculta cu mare luare aminte și privi spre cerul învăpăiat, căutând să zărească paserea neagră care trecuse ca un gând.</p>
<p>Deodată însă Carly începu să ciulească urechile și să ridice botul în sus, mirosind în toate părțile. Apoi scoase câteva schelăituri jalnice, cum fac câinii când vor să intre în casă.</p>
<p>— Ce ai Carly îl întrebă Garri Good — Ce ai? Ai mirosit ceva vânat.— Cum e și câinele ăsta, le simte pe toate. Apoi adresându-se trupei, spuse că trebuie să fie vreun mare animal ascuns nu departe de aici, poate chiar un leu. Într-adevăr caii începură a ciuli urechile, a sări pe loc și a necheza de frică. Se făcu o mare zarvă printre călăreți și conducătorii convoiului.— Toate animalele arătau o frică deosebită.</p>
<p>Garri Good și Twin, ca trăgători foarte dibaci, hotărâră să meargă în recunoaștere. Ei se coborâră de pe cai, încărcară puștile și luându-și pentru orice întâmplare, rămas bun de la prieteni, o porniră pe jos în spre direcția pe care le-o arăta Carly.</p>
<p>În depărtare zăriră un fel de podiș crescut cu iarbă măruntă și deasă, ce părea un covor de cea mai mare frumusețe.</p>
<p>La baza podișului, pe lângă câțiva pomi singuratici, curgea un râu limpede și puțin adânc. Pe malul celălalt, chiar de la început, începeau stufărișuri nestrăbătute, ascunzători adesea periculoase a sălbaticilor boschmeni.</p>
<p>Cei doi vânători înaintau cu multă precauție. Deodată un răget grozav se auzi. Vânătorii își inspectară încă o dată puștile. Era și timp; iarba și stufărișurile începură să foșnească, bestia se apropia. Garri înaintă cel dintâi și așteptă. La zece pași de dânsul văzu două puncte strălucitoare venind din spre tufiș. În momentul în care leoaica se pregătea să sară pe el, Garri ținti între cele două puncte vii și trase. Un zgomot îngrozitor, însoțit de un răget surd se auzi, apoi se liniști. Fumul se rări câte puțin și atunci vânătorii văzură leoaica trântită în tufiș.</p>
<p>Se apropiară binișor. Twin mai ținti odată într-o ureche, dar era de prisos, leoaica era moartă. Un râuleț de sânge curgea din frunte peste ochii și botul ei. Atunci merseră înapoi, anunțară toată trupa, care venind ajută la jupuirea animalului. Căutând pe lângă platou, deteră de un fel de cavernă naturală săpată în platou unde găsiră într-un cuib de iarbă moale, doi pui cu ochii abia deschiși. Puii fură luați și convoiul porni înainte. Copii se bucurară foarte mult de acest spor al animalelor de casă.</p>
<p>Suzana nu se sătura să mângâie blana netedă și moale a leișorilor și sa-i pupe peste botișor. Numaidecât hotărâră să-i boteze.</p>
<p>— Ei! vreau ca al meu să se cheme Noly zise Suzana.</p>
<p>— Bine Siuzi, fie dar al meu să se cheme Nero. Așa îl chema pe leul cel mare din menageria din Cap.</p>
<p>— Dar leul tău nu-i mare.</p>
<p>— Nu-i nimic, va crește.</p>
<p>— Dar și al meu va crește.</p>
<p>— Sigur zise băiatul cu un ton convins:</p>
<p>Și încă cum va crește. Ai să vezi are să fie mai mare decât mama lui pe care ați ucis-o.</p>
<p>— Mult mai mare?</p>
<p>— Da, sigur și atunci vom merge călare pe dânșii sau îi vom înhăma la o căruța, cum am văzut într-o carte cu poze.</p>
<p>Siuzi vedea parcă dinainte cum se va aranja toată treaba asta, se vedea deja călare pe puiuțul pe care îl mângâia. De bucurie începu să bată din palme.</p>
<p>Soarele începea să-și contenească moleșitoarea căldură. Călăreții grăbiră mersul. Seara trebuia să sosească peste câteva ceasuri, căci în țările calde crepusculul este foarte scurt. Trecând printr-o pădure, li se mai întâmplă o mică aventură.</p>
<p>Observară că un drum foarte larg era răzbit printre pomii deși și plantele agățătoare. Ici colo, zăceau trunchiuri de copaci, crăci sfărâmate, și pământul era plin de frunze.</p>
<p>Îndată înțeleseră cauza acestei nerândueli. Mai mulți elefanți se vede că trecuseră pe aici.</p>
<p>Într-adevăr mergând mai departe zăriră un elefant la pământ și altul lângă el, trăgându-și sufletul.</p>
<p>Ei se luptaseră între ei și lupta fu pe viață și pe moarte. Celălalt avea pieptul și pantecele străpunse de dinții vrăjmașului său.</p>
<p>Good se grăbi să scape bietul animal de suferințele mari ce încerca; el îi trimise vreo două gloanțe în cap. După aceea colții fură îngropați pnntru a fi luați la întoarcere iar trompele lor fură încărcate pe o căruță pentru a servi la una din cele mai gustoase fripturi ce se poate avea în locurile acelea.</p>
<p>Era spre seară când zăriră de departe, într-un luminiș un steag alb în vârful unei suliți. Câțiva fură trimiși în recunoaștere. O bănuială și o neliniște grozavă apucă pe Marc Buns.</p>
<p>Această tăcere mormântală era un semn de rea prezicere. Într-adevăr nu mult după aceea se auzi un scâucit lung și ascuțit venind dinspre acolo.</p>
<p>Apropiindu-se de locul de unde venea scâncitul, o spaimă îi cuprinse pe toți. Ici și colo zăcea câte un furgon, zdrobit, cu roțile țăndări, pe jos nu era decât grămezi de lucruri răscolite, unelte, rufe, arme, unele printre altele într-o neregulă înfiorătoare. Parcă trecuse furtuna și colonia cea plină de viață și înflorire fusese lăsată prada vânturilor năprasnice. În realitate fusese ceva mai de temut, mai rău decât vânturile și decât furtuna, boschemanii.</p>
<p>Nimic nu scapă acestor diavoli ai pustietății. Te trezești cu ei tocmai când te aștepți mai puțin, și într-un număr așa de mare încât mai totdeauna călătorii sunt cu totul cotropiți. Este de ajuns o singură sgârietură cu vârful săgeții lor pentru a suferi moartea cea mai crudă.</p>
<p>O mulțime de cadavre zăceau prin tufișuri, printre furgoane, cu fața la pământ, cu mâinile crispate și obrazul contractat. Totul dovedea o luptă teribilă.</p>
<p>Se bătuseră, nenorociții coloni, se bătuseră până la cea din urmă picătură de sânge, pentru a-și apăra familia și avutul de furia cotropitorilor!</p>
<p>Luna răsărind, arunca razele asupra acestei triste priveliști.</p>
<p>Căutând cu de-amănuntul, găsiră un om ce mai da semne de viață.</p>
<p>Îi pansară rănile, îi deteră să bea rachiu pentru a-și recâștiga oarecare forțe. El le povesti următoarele cu o voce stinsă și des întreruptă de convulsiile morții.</p>
<p>Tovarășul meu Silby a cărui nenorocită copilă mai am norocul s-o văd avea un diamant negru de mare preț pe care îl cumpărase de la un miner din Clarteville.</p>
<p>Ei observă însă că din momentul acela deșteptase dorința unui boscheman care lucra alături cu dânsul.</p>
<p>În zadar el căuta să se poarte bine cu dânsul, din momentul acela, bestia îi jurase moartea.</p>
<p>După ce tovarășul meu părăsi minele diamantifere, hotărâ să se întoarcă în patria lui, dincolo de râul Orange. Pe drum observarăm de mai multe ori că trupe singuratice de sălbatici ne taie calea, dar nu prea puserăm mare importanță pe asta și nemulțumeam să punem străji sigure noaptea. De la un timp încolo bandele de sălbatici se răriră pănă dispărură cu totul. Momiți de această înșelăciune încetarăm de a mai pune așa mare preț pe veghile de noapte; și azi noapte nu era decât unul singur să păzească siguranța expediției.</p>
<p>Atât așteptau sălbaticii care ne spionau pas cu pas toate mișcările. Ei se apropiară astă noapte de câmp, strânseră veghea de gât apoi cu strigăte îngrozitoare se aruncară asupra noastră. Până să ne dezmeticim bine, sălbaticii puseră mâna pe toate furgoanele, uciseră pe conducători, femeile, copii și tot ce le ieșea în cale. Câțiva însă avurăm timp să punem mâna pe arme și hotărărâm să ne vindem scump viața. Ne puserăm după niște furgoane și începurăm să dăm în sălbatici. Dar ce folos? Numărul lor să înmulțea mereu din timp în timp alte mutre izbucneau ca din pământ.</p>
<p>Ai noștri cădeau unul câte unul!</p>
<p>Întâi căzu bătrânul Silby după ce grămădise o movilă întreagă de leșuri. Dar nu mai aveam gloanțe, atunci ne făcurăm semnul crucii și nebuni de disperare ne aruncarăm în mijlocul sălbaticilor ca să murim cel puțin cu armele în mână. Până aproape acum a durat lupta. Și dacă am fi avut gloanțe, cine știe dacă nu învățam minte pe aceste fiare.</p>
<p>După el nu mai rămase niciun om în picioare, toți din expediție fură uciși, ei răscoliră toate lăzile și cuferele, scotociră și resturnară totul.</p>
<p>Apoi au luat tot ce au găsit mai bun, împreună cu diamantul și au plecat spre nord est.</p>
<p>Aci vocea i se stinse încetul cu încetul și el ceru de băut. După ce se odihni o clipă privind cum flăcările mari se jucau și săreau scântei spre cer, zise cu voce din ce în ce în mai slabă:</p>
<p>„Eu am să mor... dar nu-mi pare rău... Datoria mi-am făcut-o. N-am căzut decât după ce am fost pătruns de suliți... Dar de aveți un suflet îndurător aveți milă de bieții copii... Bătrânul Silby cu voce murindă m-a rugat că de voi scăpa... să îngrijesc de ei.</p>
<p>Eu i-am promis... promiteți-mi și voi.</p>
<p>Marc Buns cu lacrimile în ochi, ținându-se să nu izbucnească îi întinse mâna.</p>
<p>Muribundul o strânse încet.</p>
<p>Apoi reluă repede:</p>
<p>- Aduceți-mi copiii...</p>
<p>Clerans și Siuzi fură aduși înaintea lui.</p>
<p>— Dragii mei... tatăl vostru m-a rugat să vă dau acest sărutat din partea lui.</p>
<p>El atinse încet fruntea copiilor care izbucniră în plâns.</p>
<p>Acum sunt liniștit.</p>
<p>Apoi el tresări din tot corpul ca și cum un curent grabnic ar fi trecut printr-ânsul. Apoi uninduși mâinile pe piept, adormi pe veci...</p>
<p>Luna se ridicase cu totul pe cer, stelele scânteiau așa de tainic pe bolta adâncă. Aerul era cald, un vânt ușor foșnea printre frunzele copacilor, și printre stufărișuri.</p>
<p>Se auzea bălăbăitul încet al vitelor păscânde.</p>
<p>Iar împrejurul focului stau ca împietriți, rezemați în puști, pionerii bravi ai pustietății și privesc la corpul deja înghețat al tovarășului lor de lupte și de suferințe, privesc cu o mută înduioșare la copiii îngenunchiați înaintea lui!</p>
      </body>
  </text>
</TEI>
