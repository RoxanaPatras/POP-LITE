<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Alexandru. Roman original: ediție POPLITE </title>
            <author>Dimancea, G. I.</author>
            <respStmt>
               <resp>codare POPLITE</resp>
               <name>Teodora Iuriusciuc</name></respStmt>   
            <respStmt>
               <resp>verificare codare POPLITE</resp>
               <name>Roxana Patraș</name></respStmt>
            <respStmt>
               <resp>corectură manuală</resp>
               <name>Bianca Murariu</name>
            </respStmt>   
            <respStmt>
               <resp>verificare corectură manuală</resp>
               <name>Loredana Cuzmici</name>
            </respStmt>
            <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
         </titleStmt>
         <publicationStmt>
            <publisher>UAIC</publisher>
            <date></date>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="10.5281/zenodo.10781566"></ref>
         </publicationStmt>
         <sourceDesc>
            <bibl>
               <author>Dimancea, G. I.</author>
               <title>Alexandru. Roman original</title>
               <pubPlace>București</pubPlace>
               <publisher>TIPOGRAFIA IOAN G. COSTESCU</publisher>
               <date>1883</date>
               <decoNote type="illustration" subtype="no"/>
               <dim unit="char" type="big"/>
               <extent>
                  <measure unit="word">76869</measure>
                  <measure unit="page" type="under_250"/>
                  <measure unit="feuilleton" type="under_65"/>
                  <measure type="complete"></measure>
               </extent>
            </bibl>
         </sourceDesc>
      </fileDesc>
      <profileDesc>
         <textClass>
            <keywords scheme='https://opentheso.huma-num.fr/opentheso/api/theso/Typologie'>
               <term type='domaine' ref="https://hdl.handle.net/20.500.11942/crteb7oodgosm">literatura</term>
               <term type='factualite' ref="https://hdl.handle.net/20.500.11942/crt22aacdhvi7">fictiune</term>
               <term type='forme' ref="https://hdl.handle.net/20.500.11942/crtnufdew1lfb">proza</term>
               <term type='genre' ref="https://hdl.handle.net/20.500.11942/crthuyig1pxri">roman</term>
               <term type='agencement' ref="https://hdl.handle.net/20.500.11942/crtbdm5xnc6io">foileton</term>
               <term type='origine' ref="https://hdl.handle.net/20.500.11942/crtxolq1evsr9">opera originala</term>
               <term type='discours' ref="https://hdl.handle.net/20.500.11942/crt4wma17ncnj">narativ</term>
               <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
               <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
            </keywords>
            <keywords>
               <term type="reception" n="under 5"/>
               <term type="print_count" n="under 10"/>
               <term type="finished"></term>
               
            </keywords>
         </textClass>
      </profileDesc>
      <encodingDesc>
         <projectDesc>
            <p>Cuvantul cheie de tip "reception" indica numarul de comentarii critice formulate cu referinta la textul publicat.</p>
            <p>Cuvantul cheie de tip "print_count" indica numarul de editii ale textului in intervalul de 10 ani dupa prima publicare.</p>
            <p>Cuvantul cheie de tip "finished" indica stadiul realizarii operei de catre autor.</p>
            <p>Masura de tip "complete" indica faptul ca am gasit romanul in forma completa.</p>
         </projectDesc>
      </encodingDesc>
   </teiHeader>
    <text>
       <front>
          <div type="liminal">
             <head>A V I S U</head>
             <p>Această scriere s-a publicat în foiletonul Ziarului BINELE PUBLIC în lunile lunie, lulie și August din anul expirat, însă având multe greșeli de tipar, și omisiuni de cuvinte și chiar de fraze, silit a fost autorul a o retipări.</p>
          </div>
       </front>
       <body>
<div type="chapter" n="1">
<head>I. ALEXANDRU</head>
<p>Pe la finele lui Iunie anul 1863, la orele șapte dimineața, o trăsură, sau mai bine zis un chervan — încărcat cu bagaje și persoane — ieșea pe bariera Mogoșaiei urmând calea pe șoseua Ploieștilor.</p>
<p>Spunâdu-vă că acea trăsură era un chervan, ați înțeles de sigur că acei care se aflau într-ânsa mergeau la Brașov, adică la băile din jurul Brașovului, căci numai în acele locuri mergând cineva trebuia să aibă un chervan pentru a putea transporta toate acele obiecte de menaj trebuincioase unei familii, și pe care în acel timp nu le putea găsi acolo.</p>
<p>Persoanele călătoare erau: doi bărbați, o femeie, un copil și servitoarele.</p>
<p>Bărbații, amândoi frați, aveau: cel mai mare etatea de vreo treizeci și cinci ani, cel mai tânăr de vreo douăzeci și patru; iar femeia, care era soția fratelui celui mai mare, putea să aibă etatea de vreo douăzeci și șapte ani. Precum vedeți ei erau toți tineri.</p>
<p>Nu mă opresc pentru a vă descrie în parte și în amănunt trăsurile fizionomiei nici pe acelea ale caracterului lor; vă voi spune numai că toți sunt de un natural vesel, impresionabil, și totdeauna dispuși la plăceri. Acum, mai cu osebire, ei sunt foarte veseli și mulțumiți că se găsesc împreună, și mai mulțumiți încă că părăsesc Bucureștiul, atâtă de nesuferit în timpul verii, în care cineva nu face decât să se răscoacă de căldură, să frământe și să înghită praful și să se asfixieze de aerul greu și infectat prin multele necurățenii și slaba îngrijire, mai cu seamă pe acel timp, a acelor care erau însărcinați cu salubritatea publică; și a căror neîngrijire culpabilă avea consecințele cele mai triste.</p>
<p>Cată să mărturisim cu francheță că în această privință astăzi suntem cu mult mai bine; că actualul consiliu comunal se ocupă în mod serios de înfrumusețarea, și prin urmare de salubritatea publică pentru viitor, că în acest scop lucrări de mare importanță sunt deja începute. Cu aceeași francheță însă trebuie să spunem că în câtă pentru prezent, sunt încă multe de dorit.</p>
<p>Să sperăm însă că vom ajunge acolo ca capitala regatului României să corespundă cu demnitate la numirea ce poartă. Că se va depune atâta îngrijire încât viața locuitorilor să fie apărată de epidemiile cauzate prin necurățeniile depuse pe maidane — mai cu seamă prin localitățile mărginașe — precum și pe străzile laterale. Că în fine dorințele și trebuințele contribuabililor să corespundă cu sacrificiile lor, cu sarcinile ce li se impun.</p>
<p>Dar să lăsăm speranțele la o parte, pentru a nu ne îndulci prea mult cu ele și urmându-ne calea înainte, să ne ocupămu de cel mai tânăr dintre frații călători. Cu dânsul vom avea a face în tot cursul istoriei, și prin urmare lui se cuvine să dăm toată atenția.</p>
<p>Fără a vă descrie în parte fiecare trăsură a fizionomiei sale, vă voi spune numai că avea o figură rotundă și brună, a cărei expresie deschisă, dulce și plină de francheță făcea ca junele nostru să fie nu frumoas dar dulce, plăcut și simpatic.</p>
<p>Daca nu v-am descris fiecare trăsură în parte, adică a vă spune de avea ochii albaștri, negri,
                căprui sau vernil, mari sau mici, sprâncenele dese, drepte sau arcuite, genele lungi
                și crețe etc. etc. aceasta a fost numai pentru că am credință că puțin vă importa a o
                ști, căci am văzut mai totdeauna femeile cum și bărbații <hi rend="italic">iubind
                    ființe care erau departe de a atinge realitatea idealului lor; ceea ce va să
                    zică că noi ne aflăm în jocul imaginației numai în timpul când inima ne este
                    adormită, dar îndată ce că se deșteptă atunci imaginația dispare pentru a da
                    loc realității; rațiunea</hi> fuge din naintea simțului și astfel în loc de
                ochii albaștri iubim ochii negri, în loc de ochii verzi iubim pe cei căprui și
                viceversa. Acesta ne explică că iubește cineva cu inima, iar nu cu capul, cu
                simțul iar nu cu gustul, căci gustul nu a fost niciodată în botezul amorului
                decât numai pentru ființele acelea nebotezate, care neavând nici un cult
                (amorul) sunt cu toate și pentru toate culturile (capriciul, desfrânarea, banii).</p>
            <p>............................................</p>
<p>Acum când am sfârșit prin a vă spune că junele meu amic nu era un om frumos, adică nu avea trăsurile fine și corecte ale unui tablou ieșit din penelul unui artist de o imaginație vie, de un ideal înalt, nu-mi mai rămâne decât, mai întâi a vă face să știți că el se numește Alexandru, fratele său Pavel, iar cumnată-sa Mathilda, și în urmă a vă ruga — dacă societatea nu vă displace — să-i urmăm în călătoria lor.</p>
<p>Chervanul înainta când mai încet când mai iute, după cum chirigiul întâlnea în cale mai multe sau mai puține puțuri, mai multe sau mai puține cârciumi; puțuri pentru a-și adăpa caii însetați de mult praf în care înotau, cârciumi pentru a se răcori el, căci căldura era mare.</p>
<p>Acei care au făcut drumul la Brașov cu chervanul, își pot aduce aminte că acest mijloc de călătorie, cu toate greutățile sale — fiind cineva nevoit a încărca mai întreaga casa, — nu era lipsit de plăceri. Călătorul nu avea decât să aleagă o poziție frumoasă, și să oprescă, — chirigiul fiind la dispoziția și la voința acelui care l-a închiriat, — și sub umbra unui copac, întinzând un covor pe iarbă verde, și dând jos de la car coșul cu mâncare, să-și procure de acele plăceri vii și intime ale vieții de familie pe care le gusta cineva mai înainte, atunci când viața de familie era baza societății; baza solidă, izvorul bunelor moravuri, la care copiii adăpându-se, forma caracterul lor din cele mai nobile și frumoase simțăminte: din iubire și respect către părinții lor, din afecțiune și sinceritate către amicii lor, din devotament și sacrificiu, a persoanei lor chiar, către ființele ce li se devotau. Și astfel urmând bunele exemple ale părinților, la rândul lor deveneu buni soți, buni părinți, buni frați și buni amici.</p>
<p>Astfel era viața înainte, până când din nenorocire viața publică, nu venise să înlocuiască viața socială, introducând în societate imoralitatea și corupția, ale căror consecințe sunt cele mai funeste.</p>
<p>Imoralitate și corupția! Pomi foarte roditori, ale căror fructe se formează și se coc cu cea mai mare iuțeală, și al căroră suc este, otrava cea mai grozavă ce se introduce în sânge: otrava care omoară tot atât de iute și suflet ca și corpul!...</p>
<p>Multe ar fi de zis în privința acesta relativ la modul cum părinții își cresc copiii, relativ la neglijența lor de a le controla faptele, de a observa relațiunile lor, persoanele cu care se leagă, locurile ce frecventează.</p>
<p>Multe ar fi de zis mai cu seamă pentru acei părinți care își trimit copiii încă de mici în străinătate, pentru că acolo se cresc pe mâini străine, să se adape din izvorul viciilor, să-și formeze caracterul cu principii cu totul străine și opuse a celor care formează familia; se frecventeze societatea acelor ființe pribege, — cărora numai viața publică le este deschisă; — și o dată crescuți în aceste principii rătăcite și rătăcitoare, trăiți în viața publică, — și prin urmare reci și cu totul străini de acele nobile simțăminte care se formează și se dezvoltă numai în viața intimă, viața de familie — să se reîntoarcă în țară cu sufletul îmbibat de corupțiune, cu inima goală sau plină de vicii, cu corpul infectat și putrezit de depravațiune. Unor asemenea ființe datorăm, în mare parte, rapida dezvoltare care a luat viața publică la noi, și care a introdus cangrena în societate; căci nimic nu este mai comunicativă și apetisant, pentru mulțime, ca demoralizarea; nimic mai ușoră de imitat ca exemplele rele.</p>
<p>Acei părinți care se întreabă despre cauza că nu-și pot mărita fetele, despre cauza multelor divorțuri și a răului trai, își pot găsi răspunsul în cele aici scrise.</p>
<p>Tinerii, aceia mai cu seamă, sunt prea mult obișnuiți cu viața publică în cât să se poată hotărâ la căsătorie; și dacă o fac, ceea ce se întâmplă cam rar — nu trec însă o săptămână și năpustindu-și soția, reîncep iarăși viața de mai înainte, trăiesc tot în aceeași societate cu care s-au obișnuit; iară biata soție rămasă singură plânge, plânge până ce sfârșește prin.... a se consola.</p>
<p>Dar oare guvernul să nu fie și el vinovat pentru marea dezvoltare ce a luat viața publică la noi; pentru corupția și demoralizarea care rod societatea; pentru întinderea mare a concubinajului și a prostituției? N-ar putea el oare să deosebească moralitatea de corupțiune, și răsplătind pe unul să lovească în cealalt? N-ar trebui el oare să caute și să cheme la dânsul pe acele persoane care pe lângă capacitate să însușească și moralitatea, cercetând despre relațiunile lor sociale, că astfel recompensând și încurajând pe acestea, să gonescă și să lovească pe acele corupte și vicioase? N-ar trebui să lase la o parte chestiunile de partide, și prin stabilitate asigurând existența personelor alese să încurajeze căsătoriile, făcând prin aceasta a se împuțina concubinajul?</p>
<p>O repet, ar fi multe de zis și pentru părinți și pentru acei care guvernează, — oricare ar fi ei; — dar... ce să facă cineva acelor care au ochi și nu vor să vadă, urechi și nu vor să audă...</p>
<p>Să ne urmăm dar calea înainte.</p>
<p>Călătorii noștri după ce au odihnit două ore la hanul Țigănești, unde și-au luat prânzul, au plecat, și pe la orele șapte intrară în Ploiești.</p>
<p>Acolo singurul hotel atunci era al lui Marin Brutarul. Acel hotel lăsa mult de dorit, mai cu seamă în ceea ce privește curățenia, însă alegerea nu era posibilă, și astfel au trebuit să se oprească la el.</p>
<p>Timpul fiind frumos, și încă ziuă, Alexandru se hotărâ să plece prin oraș.</p>
</div>
<div type="chapter" n="2">
<head>II</head>
<p>Dupe ce străbătu mai multe străzi, uitându-se pe la toate ferestrele, după cum fac toți străinii în general și toți tinerii în particular, — mai cu deosebire acei care iubesc mai mult sexul frumos, — deodată privirile sale se fixară la una din acele ferestre, unde văzu pe o ființă foarte gingașă, care își avea ochii plecați pe lucru.</p>
<p>El stătu câteva minute în loc și privind-o o recunoscu, căci nu pentru prima oară o vedea.</p>
<p>În acel interval ochii ei se ridicară și se fixară asupra lui cu o căutătură a cărei expresie arăta că și dânsa îl recunoscuse.</p>
<p>Alexandru înțelegând că ar fi o necuviință să mai stea pe loc, plecă, după ce mai întâi o salută, la care salutare ea răspunse roșindu-se.</p>
<p>Strada fiind lungă și dreaptă, el întorcându-și de mai multe ori capul, o putea vedea, și totdeauna privirile lor se întâlneau.</p>
<p>Cu vreo doi ani înainte, Alexandru fusese la o vie împrejurul Ploieștilor, și pe acolo a văzut-o trecând de câteva ori; o dată chiar a întâlnit-o la târgul de la Valea-Călugărească.</p>
<p>Oricând ochii lor se întâlneau, simțea o plăcere reciprocă uitându-se unul la altul. Nici o dată însă nu au avut ocazia de a se întâlni în vreo familie pentru a putea face cunoștință.</p>
<p>Singura ocaziune, și de care Alexandru a voit să profite, a fost când a văzut-o la târg, însă persoana care l-ar fi putut prezenta familiei acelei domnișoare, i-a spus că părinții ei sunt foarte curioși, foarte bănuitori și nu prea le place să facă cunoștință.</p>
<p>Astfel ei nu se cunoșteau decât din vedere, însă și unul și altul știau cine sunt.</p>
<p>După vreo jumătate de oră Alexandru, reîntorcându-se, o regăsi în aceeași poziție la fereastră.</p>
<p>A mai trecut încă o dată, și din ce în ce privirile lor deveneau mai dulci, mai elocvente, și se terminau prin surâsuri.</p>
<p>Începuse a se face întuneric.</p>
<p>Pe când se preumbla pe strade, Alexandru văzuse la o casă o grădină cu flori frumoase. El așteptă până ce înoptă bine, și trecând de mai multe ori pe dinaintea acelei case, văzu în fine pe o servitoare ieșind la poartă; el se duse la dânsa și punâdu-i în mână o monedă de argint o rugă să-i dea una din acele frumoase roze pe care dânsul i le arătă.</p>
<p>Servitoarea se furișă în grădină, alese pe cea mai frumoasă din roze și i-o aduse; el după ce o luă și îi mulțumi, se depărtă cu pași grăbiți.</p>
<p>Când ajunse înaintea ferestrei unde credea se mai găsească încă pe aceea ce căuta, văzu că ea dispăruse.</p>
<p>Fereastra fiind deschisă se hotărâ să arunce floarea pe fereastră, însă îndată își schimbă ideea gândindu-se ca nu cumva să fie acolo vreunul din părinții fetei.</p>
<p>Cu totul contrariat că nu o mai putu găsi la fereastră, și mai contrariat încă că se vedea silită a se reîntoarce la hotel, unde-l așteptau pentru mâncare, el plecă cu pași repezi, și în câteva minute ajunse la hotel.</p>
<p>Se urcă în cameră, puse roza într-un pahar cu apă, în urmă se scoborâ și intră în sala de mâncare unde îl așteptau frate-său și cumnată-sa, și cărora a trebuită să le spună cauza care l-a făcut se întârzie. Ei râseră de ceea ce le spuse Alexandru; iar cumnată-sa văzându-i graba de a-și termina mâncarea îi zise râzând:</p>
<p>— Nu ar fi mai bine să iei mâncarea cu tine și să mănânci pe drum ducându-te la dânsa? Altfel riști de a te îneca, ceea ce te-ar face să pierzi și mai mult timp.</p>
<p>— Este adevărat că sunt foarte impacientat de a o vedea pentru a-i putea vorbi sau cel puțin să-i dau floarea, dar ai dreptate să-mi observi că prea mult mă grăbesc. Poate că ceva mai târziu voi găsi mai bine ocazia de a o vedea singură.</p>
<p>Cu această ideee el se mai domoli; însă cum termină mâncarea se sculă, își aprinse țigara, sorbi cafeaua, sau mai bine zis, o bău cu apă, se urcă în cameră, și după ce luă floarea se coborâ cu mare grabă. Străbătu cu iuțeală străzile, ajunse în fine în dreptul ferestrei, și bucuria se răsfrânse pe figura lui, căci o găsi la fereastră.</p>
<p>Casa nefiindă prea înaltă, Alexandru se opri și salutând-o îi zise:</p>
<p>— Câtă plăcere simt, domnișoară, revăzându-vă după un interval de doi ani aproape.</p>
<p>Dânsa roșindu-se și cu o voce mișcată-i răspunse: — Cum! vă mai aduceți aminte de o necunoscută pe care abia ați zărit-o?</p>
<p>— Este adevărat că nu am avut fericirea de a vă face cunoștință, și să credeți că aceasta am dorit-o din suflet, însă dacă nu am putut avea această fericire nu va să zică că-mi sunteți necunoscută. Ziceți că abia v-am zărit, îmi permiteți să vă răspund că memoria nu vă servește bine. Dar ceea ce cred mai sigur și care mă mâhnește mult, este că-mi vorbiți astfel judecând după d-v., care negreșit că m-ați văzut fără a mă vedea, — că în fine abia m-ați zărit. Aduceți-vă aminte că v-am văzut de mai multe ori însă, chiar de v-aș fi zărit numai, încă, ar fi fost destul, căci sunteți din acele persoane pe care cineva văzându-le o dată nu le poate uita.</p>
<p>— A! domnule, cât sunteți de galant... Dar nu aș voi să rămâneți în niște idei greșite. Îmi ziceți că aș fi judecat după mine zicându-vă că abia m-ați zărit. Nu este exact acesta; nu credeți că eu v-am văzut și cu toate astea nu v-am văzut. Când pentru întâia oară am trecut pe la vie unde erați, eu vă cunoșteam deja; o amică a mea la care mă aflam într-o zi pe când d-v. treceați pe strada unde șade dânsa; — aceasta era toamna, înainte de a vă duce la vie, — v-a văzut) ’mi-a spus că vă cunoaște, și 'mi-a vorbit mult bine de d-v. În urmă v-am văzut chiar în seara acelei zile la cofetărie, unde eram cu mama mea și cu acea amică, cu care d-ta chiar ai vorbit.</p>
<p>— ’Mi aduc prea bine aminte, și regret foarte mult că nu am știut să mulțumesc amicei d-tale, care este și a mea, răspunse el. Îi sunt foarte recunoscător, cu atât mai mult că dânsei datorez că am putut atrage privirile d-v. asupra mea, fie chiar pentru câteva secunde, dânsei datorez în fine această vie mulțumire ce gust în aceste momente.</p>
<p>— Daca în adevăr aceste momente vă sunt plăcute, apoi regretul meu este cu atât mai mare, fiind silit a vă lipsi de ele, căci înțelegeți bine că nu pot ... Ce are să creadă lumea care v-ar vedea aici sub ferestra mea...</p>
<p>— Înțeleg, domnișoară, aveți dreptate, și mă retrag. Mai înainte însă să-mi permiteți a vă ruga să-mi face-ți grația a primi această floare.</p>
<p>— Însă...</p>
<p>— Nu sunt pentru dv. un necunoscut, după cum singură a-ți mărturisit-o; vă rog dar nu refuzați. Și pentru ce a-ți refuza-o? Ea pare atât de tristă pentru că am smuls-o dintre surorile ei! Și lângă d-v. dânsa își va regăsi pe una din acele surori.</p>
<p>— Ei bine, o primesc, însă nu pentru această comparațiune pe care nu o merit, și pe care o iau ca simplu compliment, dar primesc floarea pentru... ca să nu vă refuz.</p>
<p>Dar apropo — se grăbi dânsa a zice văzând că se cam încurcase în căutarea pretextului ce voia să dea de primirea rozei, — uitam să vă întreb pentru ce vă găsiți în Ploiești?</p>
<p>— Trec la băi.</p>
<p>— Așa! și la care băi vă duceți?</p>
<p>— La Ellopatak.</p>
<p>— Și când plecați?</p>
<p>— Mâine de dimineață.</p>
<p>— Se vede că urâți acest oraș de vreme ce vă grăbiți să-l părăsiți.</p>
<p>— O, nu, dar nu sunt singur, însoțesc pe frate-meu și pe cumnată-mea.</p>
<p>— Ei bine, vă urez bun voiaj, îi zise ea retrăgându-se și închizând fereastra.</p>
<p>Alexandru mulțumindu-i, o salută surâzând, și plecă.</p>
<p>Până a ajunge la capătul străzii el își întoarse capul de mai multe ori și o văzu la fereastră, având la sânu-i roza ce-i dăduse. El se opri un moment în loc, o mai salută încă o dată pentru a-i mulțumi de prețul ce punea pe roza dată de dânsul, și în urmă dispăru.</p>
</div>
<div type="chapter" n="3">
<head>III</head>
<p>Seara fiind frumoasă, și Alexandru mișcat — ca ori care la etatea sa — de plăcuta și neașteptata aventură nu se putea hotărî să intre în casă, și astfel urmând a se preumbla merse înainte până ce ajunse la bariera Câmpinei.</p>
<p>Verdeața câmpului inundată de lumina lunii, atinse mult inima sa; și lăsându-și privirile să rătăcească în spațiul liberă, își aprinse țigara, se rezemă de un copac și se dete cugetărilor.</p>
<p>Cugeta el oare la gentila și noua sa cunoștință? Se poate. Era chiar probabil; dar se mai poate încă, și aceasta era și mai probabilă, că cugetarea sa nu avea nici o țintă ci mergea rătăcind, ca și privirile sale peste câmpii și peste dealuri; era efectul impresiunii ce totdeauna verdeața câmpului și lumina lunii producea asupra naturii sale. Vom vorbi despre aceasta mai târziu.</p>
<p>Era aproape o jumătate de oră de când Alexandru se afla cu totul cufundat în gândire, când o trăsură cu patru cai de lux, — înhămați ca poștalion, având clopoței și mergând în iuțeală sub pocnetul biciului și gura surugiului — trecu pe lângă Alexandru și ieși pe barieră.</p>
<p>Alexandru deșteptat din visurile sale, se uită în trăsură în care văzu — mai mult culcați, — o damă și un bărbat; dama-și avea capul rezemat de pieptul bărbatului. Amândoi erau tineri.</p>
<p>— Cât sunteți de fericiți; exclamă Alexandru cu un adânc suspin, și cu ochii urmărindă trăsura. — De ce nu sunt eu acum într-o asemenea trăsură, având pe brațul meu o femeie pe care să o iubesc și să mă iubească; și să merg, să merg neîncetat.</p>
<p>Două ființe care să se iubească de o potrivă cu un amor tandru, frenetic, străbătând, în goana cailor și sunetul armonist al clopoțeilor, câmpii înverzite, ape, văi și dealuri pe o asemenea noapte delicioasă; singuri, departe de orice ochi și urechi indiscrete, putându-se lăsa în plină libertate a dulcelui transport al amorului, nefiind nimeni care să-i jeneze, nimic care să-i incomodeze și să-i oprească din vântul fermecător al inimilor lor! O! Câtă fericire! câtă fericire! O! doamne. Dacă vreodată ființa mea va trece pe sub ochii tăi, dăcă vederea ta se va opri cumva asupră-mi și ai voi să-mi faci și mie parte din bunurile lumii, — cu din care împărtășești pe creaturile tale, — te-aș ruga, aș cere să nu-mi dai altceva decât fericirea prin amor. Bani, glorie, tronuri, coroane păstrează-le pentru alții : vor fi foarte mulți acei care să-ți ceară din aceste daruri.</p>
<p>Fericirea în amor! Sunt ei oare mulți acei care au această fericire? Nu! Sunt puțini, și mai puțini încă acei care având-o o pot înțelege, o știu prețui. Iar din acei care o doresc, cea mai mare parte mor fără a o fi putut întâlni decât numai în visurile lor!...</p>
<p>Sfârșind aceste cuvinte se uită la ceas, și după ce înălță în aer un adânc suspin, adăugă: Frumoase sunt și visurile când trista realitate nu vine să le risipească.</p>
<p>Dar iată că deja sunt unsprezece ore și mâine avem să plecăm de dimineață. La o parte dară visuri frumoase și, toate nerealizabile...</p>
<p>Dă-te în lături tu poezie și fă loc prozei care mă așteaptă pentru a mă însoți la hotel.</p>
<p>Și cu pași rari, călcând alene, își reluă calea pe unde venise.</p>
<p>Ajungând la hotel se urcă în cameră, unde cea dintâi grijă-i fu de a lăsa transparentele pentru ca lumina lunii să nu-i mai izbească vederea și să-l facă a voiaja iarăși prin lumea aeriană. Se dezbrăcă iute, și culcându-se își zise: Dulce e și proza când e cineva ostenită.</p>
<p>La etatea sa, și fiind și ostenit, adoarme cineva îndată; aceasta se întâmplă și lui Alexandru care după un cart de oră începuse a gusta dulceața prozei.</p>
<p>A doua zi dimineața înainte de ora șapte fu deșteptat de către Pavel.</p>
<p>— Haide, leneșule, scoală-te. Sunt șase ore și jumătate și trebuie să ne grăbim a pleca, pentru ca să mergem mai pe răcoare până ce vom fi între munți, și tot o dată să putem ajunge la Sinaia înainte de a se face noapte. Îmbracă-te și vino să luăm cafeaua cu lapte.</p>
<p>— Cafeaua așa de dimineață!...</p>
<p>Luaț dv. căci eu nu pot lua nimic acum, — răspunse Alexandru sculându-se și începând să se îmbrace. — Până ce veți lua cafeua, urmă el, și va fi totul gata pentru plecare, mă duc să umblu puțin prin oraș.</p>
<p>— Bine, dar să nu zăbovești, căci peste o jumătate oră cel mult vom fi gata, îi zise Pavel ieșind.</p>
<p>După zece minute Alexandru fiind îmbrăcat, își aprinse țigara și plecă. Cu sau fără intențiune, pașii săi se îndreptară în aceeași direcție pe unde umblase în seara trecută, și după câteva minute ajunse în strada unde locuia dânsa.</p>
<p>De departe Alexandru văzu ferestra deschisă, și aceasta-l făcu să-și grăbească pașii. Ajungând în dreptul ferestrei văzu umblând prin cameră pe aceea ce dorea să vadă. Dânsa asemenea îl văzu și răspunse surâzând la salutarea lui. El voi să se oprească, ea însă se retrase mai în fundul camerei; atunci dânsulă contrariat și mâhnit, se depărtă.</p>
<p>După vreo douăzeci de pași întorcându-și capul văzu pe gentila sa cunoștință cu capul scos pe fereastră și uitându-se după dânsul. El se opri; iar ea după ce se uită împrejur, în față, în susul și în josul stradei, și asigurându-se că nu o vede nimeni, lăsă să-i cadă din mână niște flori, și se retrase cu grabă.</p>
<p>Alexandru care se găsea pe partea opusă trecu strada de-acurmezișul, ajunse sub fereastră și, la rândul său uitându-se în prejuru-i și asigurându-se că nu este nimeni care să-l vadă, ridică florile: era un mic buchet de pansele.</p>
<p>După ce mai făcu câțiva pași, trecu iarăși pe partea opusă, căutând să vadă pe aceea care-i dase florile, pentru a-i putea mulțumi; camera însă era goală. Atunci el se depărtă cu inima plină de mulțumire, atât pentru surpriza ce a avut primind un dar atât de gentil și elocvent, cât mai cu seamă că prin acesta se dovedea că dânsa s-a gândit la el, că l-a așteptat chiar, cu toate că nici un cuvântă nu a fost zis de el în seara trecută prin care să fi făcută a se înțelege că înainte de plecare are să mai treacă pe la dânsa.</p>
<p>Dar este oare trebuință de cuvinte pentru ca două persoane, se se poată înțelege sau să-și comunice ideile și dorințile lor?</p>
<p>Ajuns la capătul stradei, Alexandru își mai întoarse capulă și o văzu la fearestră uitându-se după dânsul. El aduse de două ori la gură micul buchet, o salută și cu pași grăbiți se întoarse la hotel.</p>
<p>Găsi pe fratele său și pe cumnata sa luând cafeaua.</p>
<p>— Bună dimineața, jidove rătăcitor, îi zise cumnata sa râzând. — Ce te-ai făcut de nu te-am mai văzut d-aseară de la masă? Nu știu când ai intrat astă-noapte, nici când ai ieșit astăzi.</p>
<p>Alexandru-i spuse cum și-a trecut timpul până noaptea târziu.</p>
<p>— Va să zică mare parte din noapte ți-ai petrecut-o la raza lunii, semănând gândiri, îi zise cumnată-sa.</p>
<p>— Așa. Si astăzi, la raza soarelui am cules ceea ce am semănat aseară. Iată privește, îi zise el arătându-i florile.</p>
<p>— A! Ești fericit muritor dacă poți culege așa de iute aceea ce semeni. În adever, iată un mic, dar gentil, buchet de gândiri...</p>
<p>Și zicând acestea Mathilda luă florile, le mirosi, și după ce le examină, adăugă:</p>
<p>— Sunt cu totul fresce...</p>
<p>— Ca și persoana care mi le-a dat... o întrerupe Alexandru.</p>
<p>— Și, negreșit, ca și gândirile tale, — îl întrerupse Mathilda la rândul ei.</p>
<p>Însă ia aminte bine, gândirile adesea fac pe cineva să rătăcească.</p>
<p>— O! Nu te teme; nu este nici un pericol pentru mine. Și apoi nu totdeauna acel care rătăcește se și pierde. Aceasta depinde de la natura lui și de la calea pe care rătăcește.</p>
<p>— Cu toate acestea mi-e temă de tine, căci prea ai luat-o repede. Abia te-ai dat jos din trăsură și iată-te încurcat într-o aventură. Să plecăm mai iute, căci, o repet mă tem să nu te pierdem p-aici...</p>
<p>Dar mai înainte de a pleca n-ai de gând să iei nimic? Nu este un cuvânt că dacă inima-ți este plină să lași stomacul gol.</p>
<p>— Ia o cafea cu lapte, — îi adaugă Pavel — și până atunci noi ne urcăm ca să așezăm în car mărunțișurile pe care le-am scos aseară.</p>
<p>— Bine, fie și așa — răspunse Alexandru. — Cu toate că nu am poftă să iau nimic.</p>
<p>După un cuart de oră ei părăsiră orașul; și pe la orele șapte și jumătate, ieșeau pe bariera Câmpinei.</p>
<p>Răcoarea dulce a dimineții, vederea plăcută a dealurilor acoperite cu viță, adăuga încă la natura veselă și impresionabilă a călătorilor noștri; și găsindu-se cu toții în cele mai bune dispozițiuni, făcură, prin glumele și rîsetele lor, să treacă timpul foarte repede. Astfel că, după ce se opriră la Câmpina vreo jumătate de oră, — în care timp a făcut onoare coșului cu mâncări, ce avea la trăsură, — ajunseră cam pe nesimțite la Comarnic pe la orele două.</p>
<p>Acolo se opriră pentru a face conacul; și într-un han destul de mizerabil, își luară prânzul, compus din ouă fierte, pui fripți și mezelurile ce aveau cu dânșii.</p>
<p>După două ore și urmară calea înainte.</p>
<p>Culcat, mai mult decât șezând, în gura chervanului, Alexandru privea — printre norii albăstrui a-i fumului de tutună, — locurile acelea frumoase, pozițiunile plăcute și variate care, începând de pe la orașul Câmpina, devin din ce în ce mai interesante, cu cât calătorul înainta, și se apropie mai mult de mănastirea Sinaia.</p>
<p>Era întâia oară când Alexandru părăsea Bucureștii pentru a străbate locuri muntoase; și astfel ochii săi obosiți de privirea stearpă, uscată și veștedă ce întâlnesc ochii acelora care trăiesc în capitală, simți o mulțumire mare repauzându-se pe verdeața dulce și plină de voiciune a brazilor mândri și plini de viață, care acoperă munții din jurul mănastirii Sinaia.</p>
<p>De unde până atunci el era vesel și nebunatic, râzând pentru glumele ce făcea din cele mai mici lucruri, deodată deveni tăcut, serios și gânditor.</p>
<p>— Dar ce ai? îl întrebă cumnata sa.</p>
<p>— N-am nimic — răspunse el machinalicește.</p>
<p>— Pari a fi trist?</p>
<p>— Nu sunt decât gânditor.</p>
<p>— Te-a ajuns dorul iubitelor pe care le-ai lăsat în București?</p>
<p>— O, nu. Abia am plecat de lângă dânsele.</p>
<p>— Adevărat! Și serios că nu te gândești la ele?</p>
<p>— De când am plecat numai acum îmi adusei aminte, și aceasta pentru că mi-ai vorbit de dânsele.</p>
<p>— Ferice de ele! Astfel dar îmi vor fi datoare recunoștință ?</p>
<p>— Pentru ce?</p>
<p>— Pentru că te-am făcut să-ți aduci aminte de dânsele.</p>
<p>— Ce mare lucru! — răspunse el cu un zâmbet plin de ironie și ușurință.</p>
<p>— Ai dreptate. Tristă mângâiere pentru ele când ar ști că a trebuit să fie cineva pentru ca să te facă a-ți aduce aminte că plecând de la ele le-ai promis la fiecare în parte, se înțelege, a le iubi totdeauna, și acum nici că-ți mai aduci aminte-</p>
<p>— Este adevărat. Însă tocmai pentru că aceeași promisiune am făcut'o la toate, apoi cred că este bine să nu-mi o îndeplinesc către niciuna, ca nu din întâmplare să mă gândesc la una mai mult decât la cele1alte, ceea ce le-ar face pe ele să se mâhnescă, și pe mine să comit o nedreptate.</p>
<p>— Sărmanele, cât le plâng! Și mai cu seamă pe biata Tinca care te iubește așa de mult. Alaltăseară mi-a vorbit toată seara numai de tine, și-am plâns-o în mine când am văzut cât de tare este amorul ei și cât este de slab al tău.</p>
<p>— Negreșită că este slab pe cât timp îl împarți, răspunse el surâzând.</p>
<p>— Faci rău de o tratezi cu atâta ușurință, căci amorul ei este prea serios.</p>
<p>— Un cuvânt mai mult ca al meu să fie mai ușurel. Dacă ar avea aceeași seriozitate ca al ei, apoi atunci...</p>
<p>— Atunci, îl întrerupse Mathilda cam supărată, nu te-ai mai închina la mai multe zeități deodată; nu ți-ai ai mai împărți inima între mai multe, micșorând pe fiecare zi părticica dată fiecăreia pentru ca să poți împărtăși pe o nouă cunoștință, precum ți se întâmplă astăzi.</p>
<p>Negreșit, că dacă în gândurile în care erai cufundat, cele de la București nu aveau nici o parte, cauza este că o nouă stea a venit să eclipseze pe acele care luceau în inima ta. Că, ca noutate îți inspiră tot interesul, îți absoarbe toată gândirea, dar aceasta pentru un moment numai, până când o alta va veni la rândul ei să o eclipseze, să o dea jos de pe tronul inimii d-tale, tron care neîncetat se clatină, și pe care multe, dar scurt timp, au domnit.</p>
<p>— Bravo! Cu câtă căldură îmbrățișezi cauza amicelor tale! — îi zise soțul el râzând, și apucând-o de bărbie. —</p>
<p>Când ar ști Tinca ce apărător înfocat are în tine...</p>
<p>— De nu mi-ar fi chiar amică încă aș vorbi tot astfel, când aș vedea o femeie iubind serios pe un bărbat care îndată ce pleacă de lângă dânsa, o uită fără a nu se mai gândi chiar la ea; dându-i și inima și gândirea întreagă celei dintâi ființe ce întâlnește, celei mai noi cunoștințe ce face.</p>
<p>— Liniștește-te pentru amica d-tale, îi zise Alexandru zâmbind, locul său nu i l-a luat nimeni; ea chiar are pe cel mai bună. Sunt dator însă să fac o rectificare la cele ce ai zis. Află că pe tronul inimii mele nu a domnit încă nimeni. Toate până acum nu au ocupat loc decât pe treptele lui; și te asigur că acela ocupat de Tinca este pe o treaptă mai sus ca al celorlalte. Sau mai bine zis, — adăugă el voind să facă pe cumnată-sa să râdă, văzând-o serioasă și supărată, — toate nu au făcut decât să atingă căptușeala inimii mele, în vreme ce amica și protejata d-tale a străpuns-o chiar.</p>
<p>— Sunt nebună eu că vorbesc cu tine seriozități— răspunse Mathilda supărată.</p>
<p>— Ei bine, dacă te superi să nu mai vorbim, îi zise Alexandru.</p>
<p>Și aprinzându-și țigara redeveni iarăși tăcut și gânditor.</p>
<p>După mai mult timp de tăcere Alexandru arătând cumnată-sei acei munți din prejurul Sinaiei, care făcu un contrast unii cu alții prin goliciunea lor atât de mare (Bucegii), pe cât celilalți sunt acoperiți de brazi, îi zise, cu un aer melancolic și cu o zâmbire tristă: — Vezi acel munte atât de gol său acoperit cu pietriș alături cu un altul acoperită de brazi?</p>
<p>— Negreșit că-l văd, răspunse Mathilda.</p>
<p>— O cred; însă nu știi că acel munte, prin goliciunea lui, îmi vorbește, și îmi vorbește astfelu cum să-l pot înțelege sau mai bine zis, mă face să mă înțeleg pe mine însumi.</p>
<p>— Cum! Ai început a nu te mai înțelege nici chiar tu însuți?</p>
<p>— Din contra. Dac nu m-am înțeles până astăzi acum însă încep a mă înțelege.</p>
<p>— Se poate! Însă eu nu înțeleg nimică din ceea ce vorbești. Să vedem, explică-te...</p>
<p>— Mai întâi iată reflecțiunile mele la vederea lor: acel munte acoperit de verdeață îmi închipuesc pe omul tânăr plină de viață, de iluzii și de speranțe, a cărui inimă, avândă aceea ce-i trebuie, se simte plin, și astă pliniciune îi dă mulțumirea, fericirea chiar. Muntele cel gol îmi înfățișează pe omul bătrân, lipsit de speranțe, căzut în decepțiuni, a cărui inimă este plină numai de goliciune...</p>
<p>— Ei bine, oare tu ai devenită bătrân? — îl întrerupse Mathilda, — nu mai ai speranțe, ești căzut în decepțiune, oare ce voești să faci comparațiune între tine și goliciunea acelui munte?</p>
<p>— Nu, dar astă reflecțiune la vederea lui m-a făcut să înțeleg ceeea ce de câtva timp simțeam fără a înțelege.</p>
<p>Sunt tânăr, plin de speranțe și iluziuni, inima mea nu este strânsă de nici o durere, nici un suvenir trist nu umbrește sufletul meu; iubesc plăcerile pe care totdeauna le găsesc; îmi plac femeile cărora eu nu le displac; au ochi negri a căror privire dulce și plină de foc mă îmbată de voluptate, ochi albaștri a căror privire languroasă și visătoare mă transportă, ochi verzi, a căror privire vie și pătrunzătoare, de și îmi zice să nu mă încred lor, au însă farmecul acela care atrage, care îmbată și ne face a merge în prăpastie chiar când o vedem deschisă înaintea noastră, în fine sunt pentru plăceri și plăcerile pentru mine.</p>
<p>Și cu toate astea este câtva timp de când adesea, și prea adesea mă simț obosit în mijlocul plăcerilor chiar. O mulțumire îmi umbrește sufletul, ceva îmi strânge inima, și nici privirile pline de farmec, de voluptate și de langoare a acelor ochi, nici zâmbetul dulce, nici îmbrățișările tandre și călduroase ale drăgălașelor ființe, lângă care altădată mă simțeam transportat, nu pot să risipească astă nemulțumire a sufletului meu, astă oboseală a inimii mele, simțită, dar neînțeleasă până astăzi.</p>
<p>Acum însă când privesc goliciunea acestui munte, înțeleg oboseala mea în mijlocul plăcerilor, și nemulțumirea în brațele femeilor chiară: verdeața lipsește acestui munte pentru ca el să poată fi tot așa de frumos ca și cel de lângă dânsul; amorul lipsește inimii mele pentru ca să fiu senin și plin de dulci transporturi, amorul care se umple golul ce de mai mult timp îl simt, și pe care astăzi îl înțeleg.</p>
<p>Zicând acestea el fixă cu o căutătură pătrunzătoare muntele cel acoperită de brazi, ca cum ar fi voit să facă a trece în inima sa frăgezimea și verdeața lui.</p>
</div>
<div type="chapter" n="4">
<head>IV</head>
<p>Soarele căzuse deja după munți și numai umbra razelor sale mai arunca încă o slabă și palidă culoare pe verdeața mult pronunțată a brazilor, când chervanul începu să urce acea coastă atât de grea și obositoare, pe atunci, — și în timpuri ploioase, primejdioase chiar, — care ducea sus la mănăstire.</p>
<p>Vreo jumătate oră a trecut până ce chervanul să urce acea coastă, astfel că era mai noapte când el intră în curtea mănăstirii.</p>
<p>Acolo era încă alte două chervane; și pe galeria din curte, a încăperilor destinate pentru pasageri, se aflau mai multe femei, între care, una mai cu seamă, frumușică.</p>
<p>Junele nostru, care prin o repede aruncătură de ochi, zări pe acea frumușică, începu a da ocol împrejurul ei; și fiindcă din natura lui foarte expeditivă îi făcu îndată cunostință, sau, mai bine zis, începu să-i vorbească.</p>
<p>În voiaj cunoștințele se fac foarte lesne, mai cu seamă când este cineva tânăr, cu un fizic plăcută și de un natural vesel; așa că frumușica damă nu părea a fi contrariată când junele Alexandru îi adresă cuvântul; din contră, se vede că-i făcu plăcere, căci după câteva momente de o convorbire compusă din acele cuvinte banale, ce totdeauna se întrebuințează la începutul unei cunoștințe, mai cu seamă când cunoștința se impune, ca să zicu așa între două persoane, fără ca să fie o a treia pentru a o mijloci, — dânsa începu a râde de glumele ce Alexandru știa să le facă la timp, și totdeauna în un mod plăcut, și sfârși prin a le face și ea. Astfel, după un foarte scurt interval, se stabili între dânșii un început de familiaritate.</p>
<p>— La ce băi mergeți, doamnă, — o întrebă el.</p>
<p>— La Zaizon.</p>
<p>— Ați mai fost vreodată în acele locuri?</p>
<p>— Pentru întâia oară merg acum.</p>
<p>— Și, negreșit, de plăcere, nu de trebuință.</p>
<p>— Mai multă de trebuință. Un copil al meu pătimește de scrofule și medicul mi-a prescris cu multă seriozitate aceste băi atât pentru copilă cât și pentru mine.</p>
<p>— Suferiți de ceva, doamnă ?</p>
<p>— Nu sufer de nimic, dar o indispoziție, o lâgoare, o slăbiciune simt în corpul meu de câtva timp, și mi s-a zis că amu trebuință să schimb aerul.</p>
<p>— În adevăr, exteriorul d-v. departe de a spune că a-ți suferi de vreo boală fizică, el exprimă sănătatea; înse observend cineva mai bine, vede în figura d-v. răsfrângându-se umbra unei întristări, ceea se totdeauna înseamnă că o boală morală, o suferință provenită din cauza oricărei dorințe la care cineva țintează și încă nu a ajuns, sau lipsa vreunei mulțumiri pe care cineva o caută dar nu o găsește sau nu o posedă...</p>
<p>— Sunteți medic? — îl întrerupse dânsa cu o zâmbire în care supărarea și oarecare ironie abia se puteu zări printre dulceața de care era însoțită.</p>
<p>— Nu, doamnă, nu sunt medic, și nici am ideee chiar de medicină, însă nu este trebuință să cunoască cineva medicina pentru a vedea și a înțelege că răul de care suferiți nu provine din o boală fizică, ci... dar vă rog iertați-mi că îmi permit aceste observațiuni indiscrete, poate, pe care fără voie mi le-am exprimat, și fără să știu chiar, preocupat fiind de ceea ce ochii mei citesc, privindu-vă.</p>
<p>— Atunci, se vede că sunteți fizionomist sau cel puțină credeți a fi.</p>
<p>— Mă cred mai puțin decât aș fi. Însă vă mărturisesc că oricând întâlnesc fizionomii plăcute, simpatice, asupra cărora ochii mei simt mulțumire a se opri, se întâmplă foarte rar ca să mă înșel în ceea ce ei văd; mai cu seamă când acea persoană îmi inspiră interes.</p>
<p>— Nu știu cum se va fi întâmplat altă dată, dar acum, cel puțin, vă spui că vă înșelați, — îl întrerupse ea oarecum încurcată și roșindu-se pentru cuvintele pe care Alexandru le pronunță cu un ton dulce și însoțindu-le de o privire atâtă de expresivă încât chiar dacă aceste cuvinte nu ar fi fost de ajuns pentru ca să se vadă în ele o declarațiune directă, totuși acea privire ar fi vorbit îndestulă pentru ca să nu lase junei femei nici o îndoială despre înțelesul lor.</p>
<p>— Se poate, răspunde Alexandru, care în acele momente privea o broșă la pieptul junei femei. — Îmi permiteți să vă întreb cine este acea personă, al cărei portret purtați în această broșe. Nu cred că aș comite vreo indiscrețiune cu acesta, pe cât timpă este un portret expus la vedere, ceea ce mă face să cred că poate să fie al soțului d-v.?</p>
<p>— Astă dată nu vă înșelați, este portretul soțului meu.</p>
<p>— Dacă astă dată nu mă înșel, atunci iertați-mi a vă spune că nici în ceea ce v-am zis până acum nu m-am înșelat.</p>
<p>O roșeață care inundă figura junei femei la aceste cuvinte, precum și expresiunea trăsurilor și a tonului încurcat cu care răspunse, arătau îndestul că Alexandru în adevăr nu se înșelase.</p>
<p>Portretul din acea broșă era al unui om mai mult bătrân, a cărui fizionomie foarte comună precum și expresiunea rece și aspră, formau un contrast mare cu soția sa — care abia putea să aibă vârsta de 20 ani, și a cărei figură cu trăsuri distinse, cu expresiunea vie și dulce, lăsa să se înțeleagă că întristarea bine văzută sau înțeleasă de Alexandru, era cauzată prin contrastul ce formau acești nepotriviți soți.</p>
<p>Din fericire pentru juna femeie, care cum am spusă era atât de confuză văzând că junele nostru indiscret a pătruns în interiorul său. Arhondarul, sau economul mănăstirii veni să le spună că cina este gata și să poftească și d-lor, căci toți celilalți vizitatori sunt deja la masă.</p>
<p>Abia acele din urmă cuvinte ale arhiondarului fură pronunțate, și juna noastră d-nă se și depărta cu mare grabă, atât pentru ca să nu lase timp lui Alexandru a observa confuziunea în care se găsea, cum și pentru că auzind că toată lumea se află deja la masă și numai ei doi lipsesc și să nu atragă asupri oarecare bănuieli. Această ideie i-a mai mărit încă confuziunea, și când a intrat în sala de mâncare era foarte mișcată; noroc însă că fiind lume multă încă nu se așezase toți, și astfel n-a fost observată, nici lipsa ei, nici cât era de mișcată.</p>
<p>Alexandru însă departe de a împărtăși aceeași grabă și în locul de a răspunde la invitația ce i se făcuse, rămase în nemișcare cu ochii după dânsa.</p>
<p>— La dracu să mergeți împreună și arhondar și bucătar! — exclamă el cu mânie. — Să mă întrerupă tocmai acum când începusem să merg binișor! Când cuvintele mele începuse să o încălzească, se o miște; În fine când mă simțeam așa de bine lângă dânsa, să fiu întrerupt din astă plăcere de către acest trântor — care venea cu zâmbetul pe buze, ca cum ar fi fost sigură că o să ne mulțumească foarte mult aceea ce avea să ne spuie. — Ființă brută care crede că viața consistă în mâncare, că omul este născut în acest scop.</p>
<p>Păcătos bucătar! Nu putea să mai întârzie? Neîndemânaticul! Nu putea face să i se ardă bucatele?...</p>
<p>— Dar nu vii la masă? îl întrebă cumnată-sa, care venea spre dânsul în acel moment — și ce te a găsit de vorbești singur? Ori descânți la stele?</p>
<p>— Am descântat până acum, dar nu la stele, sau mai bine zis, sub stelele după cer am descântat o stea de pe pământ.</p>
<p>— Am văzut-o. O stea cu ochii albaștri! o stea . . .</p>
<p>— A cărei lucire a aruncat oarecare lumină în întunericul inimii mele, — o întrerupse Alexandru.</p>
<p>— Pentru câteva momente,— îi răspunse cumnată-sa.</p>
<p>— Fie chiar pentru câteva momente, tot este bine ca lumina să încapă a se face în inima mea.</p>
<p>— Cu o natură ca a ta mă tem ca inima-ți să nu fie totdeauna în întuneric sau aș putea zice că lumina pătrunzând într-ânsa nu ar avea ce să lumineze.</p>
<p>— Se poate să ai dreptate, dar lăsând viitorului sarcina de a-ți da sau nu dreptate, de a-ți spune dacă te-ai înșelat sau nu în modul cum astăzi judeci, după niște aprecieri de circumstanțe, natura mea, să ne grăbim, cât pentru acum, de a merge la masă.</p>
<p>— Până acum nu erai așa de grăbit. Pare că nici chiar te gândeai că este timpul mesei, îi răspunse Mathilda surâzând.</p>
<p>— Nu numai că nu mă gândeam dar încă am fost foarte contrariat când acel trântor de călugăr a venit să ne facă această comunicare, pe care departe de a o primi cu acea mulțumire, — de care dânsul părea a fi sigur, — pe mine, cel puțin, m-a dezolat! căci mă găseam așa de bine lângă acea persoană, care este atât de drăguță...</p>
<p>— Încât te făcuse să uiți că omul nu poate trăi numai cu iluziunea — îl întrerupse Mathilda...</p>
<p>— Ce vrei, dragă cumnățică, sunt în vârsta aceea în care iluziuuea, și încă chiar plăcerea, dă mai multă hrană corpului decât poate să dea materia.</p>
<p>Conversațiunea între Alexandru și cumnată-sa se sfârși aici, căci ei ajunseră în sala de mâncare unde toți ceilalți oaspeți erau deja așezați la masă.</p>
<p>Cea dintâi preocupare a lui Alexandru fu de a căuta un loc lângă noua și gentila sa cunoștință, însă sosind prea târziu și locul de el dorit fiind ocupat, căută să se așeze astfel ca cel puțin să poată fi în fața ei.</p>
<p>Astă dată izbuti binișior, căci se așeză chiar în fața cumnată-sei, care ocupase locul de la dreapta acelei dame, așa încât o putea privi mai bine și mai fără jenă decât dacă ar fi ocupat locul alături de dânsa.</p>
<p>Prânzul, sau mai drept zis, cina, căci erau orele nouă aproape, a durat vreo trei carturi de oră, în care timp conversațiunea fiind generală și compusă din acele întrebări obișnuite între călători, adică; unde vă duceți? Cunoșteți acele locuri? Sunt ele frumoase? etc. etc., neavând nimic care să intereseze nici pe d-v. iubiți lectori, nici pe mine, vom trece asupra ei; și părăsind împreună cu oaspeții sala de mâncare, să mergemu în coridorul principal al mănăstirii, unde ne așteaptă cafeaua.</p>
</div>
<div type="chapter" n="5">
<head>V</head>
<p>Pentru cine cunoaște pozițiile frumoase în mijlocul cărora este așezată mănăstirea Sinaia, precum și perspectiva încântătoare ce farmec ochii acelor care privescu din coridorul principal, vor putea să înțeleagă mai bine aceia ce am să descriu, căci nici am talentul de a putea să exprim impresiunile mele, nici pana mea nu are atâta agerime pentru ca să poată reproduce cu fidelitate mai cu seamă acele amănute care fac mai bine simțită frumusețea locurilor ce voiescă să descriu. Mi s-a întâmplat totdeauna că tocmai atunci când am voit să exprim mai mult și mai bine, am exprimat mai puțin și mai rău. Nu tuturor este dat să poată exprima simțămentele și impresiunile lor.</p>
<p>Însă pentru acei care n-au vizitat acele locuri, mă voiă sili a le face o descriere generală a principalelor puncte din frumoasa și măreața pozițiune în mijlocul căreia, după cum am zis, este așezată mănăstirea.</p>
<p>Privind cineva din coridorul principal, acela care are vederea la drum, vede la dreapta munții numiți Bucegi, care, deși neacoperiți de brazi, nu lipsesc însă de a avea un aspect măreț și impunător atât prin goliciunea lor, — goliciune ce reiese și mai bine fiind alături cu alți munți îmbrăcați în verdeața vie și dulce a brazilor — cât și prin înălțimea care îl face să predomine peste toți ceilalți; iar la stânga un alt cordon de munți care formează un contrast atât de mare — despre care am vorbit în capitolele precedente — cu munții Bucegii prin mulțimea și frumusețea brazilor de care sunt acoperiți.</p>
<p>In poalele acestor din urmă munți curge apa Prahovei, iar mai sus de valea Prahovei, între ambele cordonuri de munți, este șoseua care de la înălțimea coridorului, și în timpul nopții, pare a fi o pânză înălbită întinsă pe iarbă pentru a se usca. Linia șoselei fiind dreaptă, ochiul poate urmări și vedea la o distanță foarte mare pe acea cale, care ziua și noaptea este frecventată de care încărcate cu provizii și cu cherestea.</p>
<p>Pe acel timp nu era încă zidită nicio casă din mulțimea celor clădite astăzi în poalele mănăstirii, și care deși prin frumusețea architecturii lor plină de gust și cochetărie au împodobit acele locuri, însă le-au transformat cu totul, dându-le aspectul unui oraș. Pe atunci ochiul întâlnea acolo natura în toată simplitatea și frumusețea ei, și cel care se găsea întrânsele era transportat nu numai de aspectul încântător al lor dar mai cu seamă de mulțumirea de a fi departe de oraș, departe de tot ce i-ar fi putut aminti orașul unde omul este atâtă de mult frământat de griji și supărări, și în care viață chiar când este ea presărată cu plăceri, devine monotonă și obosește atât corpul cât și mai cu seamă sufletul...</p>
<p>Luna, aproape plină, își înălța măreața ei frunte peste brazii munților de la stânga, inundând cu lumina sa vie întreaga parte dreaptă, precum și partea exterioară a mănăstirii.</p>
<p>Era o seară delicioasă; temperatura atât de dulce încât cineva de n-ar fi avut munții înaintea ochilor ar fi crezut că se găsește la câmp iar nicicum între munți, și mai cu seamă la o înălțime ca aceea în care se află situată mănăstirea.</p>
<p>Toți oaspeții erau așezați de-a lungul coridorului unde li se servise cafeaua.</p>
<p>Despărțiți în mai multe grupe, ei își comunicau unii altora impresiunile mai mult sau mai puțin vii, după cum naturile erau mai mult sau mai puțin susceptibile a fi atinse, mișcate de frumusețea locurilor și dulceața timpului.</p>
<p>Singur, Alexandru era tăcut.</p>
<p>El privea cu nesaț acei brazi a căror verdeață dobânziseu un ton și mai dulce prin reflecțiunea luminii argintii a lunii.</p>
<p>În primul capitol v-am spus că era întâia oară când Alexandru părăsea Bucureștiul pentru a străbate locuri muntoase, și că el are un caracter vesel și impresionabil; puține cuvinte am să mai adaugă pentru a vă putea face să-l cunoașteți și să-l înțelegeți mai bine.</p>
<p>Oricând avea ocaziunea să poată petrece câteva zile afară din oraș, la vreo moșie, acele zile erau pentru el niște adevărate sărbători. Simțea o plăcere vie respirând aerul curat și dulce al câmpului, pe verdeața căruia sta culcat ore întregi.</p>
<p>Acolo față în față cu natura, și în toată libertatea cugetării, el devenea visător.</p>
<p>Seara mai cu seamă, la lumina lunii el era cu totul transportat și sfârșea prin a cădea în o profundă melancolie.</p>
<p>Lumina lunii a avut totdeauna un farmecă pentru dânsul. Chiar ca copil el vegea foarte târziu nopțile în care lumina luna, și privirile sale erau fixate într-însa fără a-și putea da seama nici de ceea ce simțea, nici de influența ce dânsa avea asupra lui.</p>
<p>Razele lunii, verdeața câmpului și murmurul apei îl făcea totdeauna să devie trist și gânditor chiar când era cu societate.</p>
<p>Acum că v-am spusă acestea, veți putea cred, înțelege cât trebuia el să fie de mișcat, de transportat, mai cu seamă în acea seară, când ochii lui se repauzau pentru prima oară pe verdeața brazilor; când auzul său era fermecat prin zgomotul apei ce curgea în vale, zgomot care, aurit de la înălțimea mănăstirii se transforma într-un dulce murmur ce trebuia să atingă, să legine un suflet simțitor ca al său. Cât trebuia el să fie de transportat în acele locuri, și sub lumina lunei, — al cărei amant constant a fost totdeauna aceasta mai ușoară se poate înțelege de cât descrie.</p>
<p>Era aprope o jumătate de oră de când Alexandru, cu brațele încrucișate pe balcon și cu capul rezemat de ele, privind frumusețea naturii și ascultând dulcele murmur al apei, căzuse în o cugetare atât de adâncă, încât numai auzea nici mai vedea nimic împrejurul lui; nu auzea nici zgomotul pașilor acelora din oaspeții care se preumblau de-a lungul coridorului, nici vorbele care se schimbau între dânșii; nu mai vedea nici chiar pe acea jună care cu o oră mai înainte îl interesa așa de mult.</p>
<p>El părea că nu mai face parte din lumea reală. Sufletul său zbura pe aripile imaginațiunii către regiuni înalte, unde idealul sub forma de femeie îi surâdea deschizându-i brațele.</p>
<p>Cumnată-sa care ședea lângă dânsul — având la stânga ei pe juna damă cu care făcuse cunoștință încă de la masă, și de la care aflase că se numește Maria C..., că este măritată de vreo patru ani, și că soțul ei se ocupă cu agricultura — îi puse mâna pe umăr și râzându-i zise: Alexandre, noi suntem aci.</p>
<p>Alexandru deșteptându-se din visurile sale, își ridică capul și zâmbind, răspunse :</p>
<p>— Si eu sunt aci.</p>
<p>— Cu corpul da, însă nu și cu gândul.</p>
<p>— Cumnatul d-v. pare a fi trist, se vede că regretă Bucureștiul — zise juna damă pe care acum că am aflat că se numește Maria, o vom numi pe nume.</p>
<p>— O! nicidecum, doamnă... Din contra, simt o mulțumire atât de mare că mă găsesc aci, locurile acestea sunt atât de frumoase și de încântătoare, aerul acesta de munte, atât de dulce și viu, îmi face așa de bine, verdeața brazilor încântă atât de mult vederea mea, murmurul apei leagănă așa de dulce sufletul meu inima mea este atât de mult atinsă de spectacolul măreț și poetic al naturii, încât aș dori să nu părăsesc niciodată Sinaia.</p>
<p>În adevăr m-am gândit la București, dar acesta a fost numai pentru ca să facă o comparație între viața care o trăim noi acolo și a celor cari trăiesc aci. Câtă deosebire între viața mărginită și închisă— mai cu seamă vieța de salon, — care o trăim noi la oraș, și care ne slăbește corpul, ne obosește sufletul și ne veștejește inima, și viața acelor care trăiesc aci unde corpul reîntinerește respirând aerul curat și dulce de munte, sufletul se dezvoltă și se înalță putând plana liber în spațiul nemărginit al naturii, inima se frăgezește și se pune în adevăratele ei mișcări în mijlocul acestor locuri atât de încântătoare — unde numai natura vorbește, — inspirându-se de aceste simțimente mari și nobile pline de sinceritate, de franchețe și de devotament, iară nu de acele simțăminte viciate, ca și aerul ce respirăm acolo.</p>
<p>— Iată care este rezultatul pentru acei care încep viața prea de timpuriu; deja ești obosit de dânsa, — îi zise Mathilda.</p>
<p>— Te înșeli, draga mea cumnățică. Nu pentru că am început de timpuriu viața, este cauza că sunt nu obosit dar nemulțumit de dânsa. Ceia-ce obosește nu este nici durata lungă a timpului, nici aventurile mai mult sau mai puțin numeroase care ne frământă inima, ci golul din inima noastră pe cât timp dânsa nu întâlnește ființa care să umple acel gol, dându-i astfel nutrimentul de care — ca și corpul, — are trebuință pentru ca se poată exista. Cine nu iubește nu poate zice că trăiește, acela nu face decât vegeateză.</p>
<p>— Câtă poezie! — exclamă Mathilda.</p>
<p>— Si cât adevăr! — Adăugă Maria, ai cărei ochi, ațintiți asupra lui Alexandru, exprimau mișcarea sufletului ei, ascultând cu atențiune tot ce a vorbit el. Cu toate astea găsesc că sunt mai fericite ființele acelea care necunoscând, neînțelegând nimică din ceea ce se numește poezie, se mulțumesc cum se găsesc, și astfel trăiesc liniștiți.</p>
<p>Zicând aceste cuvinte ea își plecă ochii pentru a nu lăsa să se vadă printr-înșii că dânsa a vorbită altfel de cum simțea.</p>
<p>— Credeți aceasta ? — o întrebă Alexandru care-i observă mișcarea ei. — Pot fi fericite ființele acelea de care-mi vorbiți? Pot ele înțelege și prețui fericirea?</p>
<p>Fericirea relativă, da, — răspunse Maria necunoscând o altă viață mai frumoasă, mai dulce ca aceea în care trăiesc, ele se găsesc fericite.</p>
<p>— Dacă sunt de plâns ființele acelea a căror viață se trece în suferințe, apoi cu atât mai mult găsesc eu că sunt de plâns acelea care trăiesc în nesimțire.</p>
<p>— Dar nu este mai puțin de plâns ființa aceea care s-a născut oarbă și astfel nu a cunoscut lumina, decât aceea care și-a pierdut vederea după ce o a cunoscut?</p>
<p>Pentru cea dintâi durere nu este atâtă de mare, căci ea nu cunoaște decât întunericul în care s-a născut și a trăit totdeauna, în vreme ce pentru cea de a doua durerea este cu atât mai mare cu cât pentru viitor se vede condamnat a trăi în întunerec fără a mai putea vreodată, să mai guste dulceața ce a gustat pe când avea vederea.</p>
<p>— În adevăr, doamnă, comparațiunea este foarte aleasă și arătând cât de dezvoltată vă este inteligența, în același timp ea dovedește încă că aveți o natură foarte simțitoare și delicată. însă cu toată tăria argumentului d-v., cu tot triumful ce pare că ați purtat în sprijinul ideiloru d-v., să-mi permiteți și mie să caut a vă demonstra că dreptatea ar fi mai mult cu mine. D-v. găsiți că este mai puțin de plâns acea ființă care s-a născut oarbă; ei bine, eu găsesc că tocmai dânsa merită mai multă compătimire, că este mai nenorocită decât aceea care și-a pierdut vederea. Aceasta din urmă cel puțin a văzut lumina, a cunoscut lumea, a văzut totul, și bunul și răul, și a putut face deosebire între unul și altul; și acum după ce și-a pierdut vederea i-a rămas cel puțin suvenirea de ceea ce a încântat vederea sa, și cu astă suvenire ea încă poate avea viața, dacă nu fericit, dar cel puțină suferit, dacă nu dulce dar cel puțin în amărăciunea ei îndulcită prin suvenire; în fine dânsa a trăit pentru ceva și nu în zadar a venit în lume. Dar acea ființă născută oarbă pentru ce a venit ea oare în lume? Ce știe ea? Ce cunoaște ea? Ce idee poate avea ea despre frumusețea naturii pe care acei cu vederi nu au încă de ajuns spre a putea admira?</p>
<p>Ce idee poate să-și facă ea despre omenire daca niciodată nu a putut vedea? Dânsa atât prin lipsa de vedere cât și prin pozițiunea nenorocită în care se găsește — și care totdeauna inspiră compătimire — nu a putut fi în pozițiune să cunoască cât de mare, și totodată cât de mic este omul, nu a putut să vadă ceea ce îl face frumos, nici ceea ce îl face urât, nici cât este de sublimă, nici cât este de hidoasă! S-a zis că ochii sunt oglinda sufletului, că în ei se reflectă interiorul nostru, ei bine, dacă pentru noi care avândă ochi putem privi în acea oglindă și încă nu ne cunoaștem bine unii pe alții, dar pentru acea nenorocită ființă ce mijloc rămâne ca să ne poată cunoaște? Faptele? negreșită că prin ele noi ne facem mai bine cunoscuți însă pentru dânsa lipsește și acest mijloc, căci o repetă, ea neputând inspira alt simțimânt decât mila, nu ne poate câștiga inima nici aprinde în sufletul nostru ura, — aceste singure două mijloace prin care oricât am voi să ne ascundem, sfârșim prin a ne arăta astfel cum suntem. — Vedeți dar că este mai de plâns ființa născută orbă? Tot astfel este și cu acea ființă care moare fără a fi cunoscut fericirea. Ea în zadar a venit în lume. Viața sa se asemănă cu aceea a unui condamnat pe viață care nu mai trăiește decât pentru a-și face osânda ...</p>
<p>— Dar fericirea de care vorbești d-ta este foarte rară — îl întrerupse Maria cu un suspină năbușită. — Și câți sunt acei care o cunosc? Și o dată că au cunoscut-o, înțelegi d-ta cât de tristă și dureroasă cată să le fie viața, cât de tare suferința ce le rămâne în urmă după ce au pierdut?</p>
<p>— În adevăr puțini sunt aceia care cunosc fericirea și mai puțini încă cei care o înțeleg și o știu prețui. Însă oricât de rară ar fi ea, și oricât de puțin ar luci în viața noastră, ar fi de ajuns pentru ca prin suvenirea ei chiar să ne îndulcească viața, oricât de amară ar fi dânsa.</p>
<p>Cât pentru mine aș prefera mai bine suferința, căci prin suferință chiar simte cineva că trăiește, decât acea viață liniștită — dară tristă și monotonă — de care îmi vorbiți.</p>
<p>Pe când Alexandru pronunța cele din urmă cuvinte, veni muma Măriei să-i spună că copilul plânge, nevoind să doarmă fără ca ea să fie lângă dânsul. Astfel Maria trebui să se scoale pentru a pleca, cu toată dorința ce ar fi avut să mai rămână, căci conversația devenise interesantă, și vorbele lui Alexandru o mișcau îndestul pentru ca să o facă a prefera să mai șadă de cât a se duce să se culce.</p>
<p>Ea își luă noapte bună, dând mâna Mathildei, lui Pavel și lui Alexandru.</p>
<p>Alexandru luând mâna ce ea întindea, îi zise: Cum,nu vă mai întoarceți?</p>
<p>— O, nu; copilul nu voiește să doarmă dacă nu sunt lângă dânsul.</p>
<p>— Să se culce cineva așa devreme și pe un astfel de timp frumos! exclamă Alexandru.</p>
<p>— Așa de vreme nu prea este, căci au trecut de unsprezece ore, îi răspunse Mathilda. Ai uitat că aici nu ne găsim la București, că suntem călători și că mâine trebuie să ne sculăm iarăși de dimineață.</p>
<p>— Oricum, are cineva destul timp în viață-i ca să doarmă, și momente de plăceri se ivesc foarte rar pentru ca să le refuze, preferând somnul.</p>
<p>— Pentru d-v. este ușor să vă întrebuințați timpul cum voiți — zise Maria. — Sunteți liber, nu aveți datorii de împlinit; pentru noi însă nu este tot astfel. Noi avem datorii și suntem sclavele lor.</p>
<p>— Dar cea dintâi datorie a omului nu este aceea de a-și face viața cât mai plăcută și mai frumoasă ?</p>
<p>— A trăi cineva numai pentru dânsul, este un egoism care merită a fi blamat, răspunse Maria.</p>
<p>— Dacă persoana care trăiește numai pentru sine merită a fi blamată pentru egoismul său, oare mai puțin blamabilă este aceea care totdeauna și pentru ori ce face abnegațiunea de dânsa. Dacă omul ar trăi numai pentru alții, cine oare ar trăi pentru dânsul?</p>
<p>— Când ați avea familie, și mai cu seamă copil, nu ați vorbi tot astfel?</p>
<p>Zicând acestea Maria plecă căci mumăsa venise să o cheme pentru a doua oară.</p>
<p>Alexandru care stătuse în picioare de când Maria s-a sculat să plece, se așeză iarăși pe scaun și își aprinse o țigară.</p>
<p>— Va să zică nu ai de gând să te culci în noaptea asta? — îi zise Mathilda.</p>
<p>— O să mai stau puțin. E așa de frumos încât plăcerea ce simț mă va hrăni mai bine ca o oră de somn mai mult.</p>
<p>— Nopte bună, dar nebun visător ce ești.</p>
<p>— Noapte bună, îi răspunse Alexandru dându-i mâna și râzând de numirea ce-i dete cumnata sa.</p>
<p>El dete asemenea mâna lui frate-său care plecândă îl zisesă să-și ia o haină căci începuse să sufle vântul.</p>
</div>
<div type="chapter" n="6">
<head>IV</head>
<p>Rămas singur, Alexandru începu să se plimbe prin coridor uitându-se la fereastra camerei ocupată de Maria, care cameră era din acelea a căror ferestre dădeau în coridor.</p>
<p>El se plimbă vreun cuart de oră, și după aceia, văzând că lumina s-a stins în camera Măriei se așeză pe scaun și începu să-și vorbească:</p>
<p>— S-a culcat! O! la ce o fi mai lăsat Dumnezeu și somnul în lume!</p>
<p>Cum vedeți, iubiți lectori, junelui nostru nu-i mai era aminte nici de mâncare nici de somn, de când făcuse cunoștința Măriei.</p>
<p>El se supărase pe arhondar când a venit să-l întrerupă din plăcerea conversațiunei, chemându-l la masă, și acum era supărat pe Dumnezeu pentru că a lăsat somnulă în lume. Cât era el de nesocotit!</p>
<p>De n-ar fi fost somnul, omul era să fie mai nenorocit. Cât bine ne face el! Prin somn omul este scutit pentru câteva ore de suferințele sale morale, bolnavul de suferințele sale fizice. El modifică ideile greșite, schimbă hotărârile rele, și de multe ori gonește pe cele criminale luate în momente de disperare. De la câte nebunii nu ne oprește el, liniștindu-ne atât excitarea corpului cât și mai cu seamă turburarea minții.</p>
<p>Celor amorezați, mai cu deosebire cât de mari serviciuri le aduce somnul! Dar așa sunt amorezații, el se supără, precum văzurăm pe Alexandru, de cel mai bun și trebuincios lucru în lume, când acel lucru se pune câteuodată de a curmezișul în calea lor.</p>
<p>Aceste câteva cuvinte zise, se ne întoarcem la Alexandru, pe care l-am întrerupt din monologul său și să-l ascultăm cum își vorbește singur.</p>
<p>— De n-ar fi fost somnul — urmă el — Maria ar fi acum încă aici. În adevăr femeia care mă interesează; ea este nu numai gentilă dar și inteligentă. Nu cred că mă înșel crezând-o de o natură serioasă și cu inima simțitoare. Sunt sigur că viața sa este tristă, aceasta se vede în figura ei.</p>
<p>Și cum ar putea fi altfel când are un soț prea bătrân pentru dânsa? Și, după cum se vede din portret, el trebuie să fie și posac, și nesimțitor și brutal.</p>
<p>Cât de mare este deosebirea între dânșii! Ce mare contrast formează amândoi.</p>
<p>Biata femeie! Negreșit că ea este victimă, ca multe altele, a voinței rătăcite, și aș putea chiar zice, criminale a părinților. Căci nu cred că de bună voia ei să se fi hotărât a lua de bărbat o asemenea ființă. Si, dacă singura disproporțiune între dânșii ar fi numai vârsta, atunci răul încă n-ar fi așa mare, dar nepotrivirea în caractere, contrastul între două natureluri, și mai cu osebire creșterea, acestea sunt care făcu nenorocirea în căsătorii, sau cel mai puțin, viața tristă, daca nu pentru amândoi, dar de singur pentru unul din soți.</p>
<p>Dacă nu amândoi, cel puțin unul din ei trebuie să cadă victima calculelor greșite, alegerii nenorocite făcute de părinți.</p>
<p>Terminându-și monologul Alexandru îșă încrucișă iarăși brațele pe balcon și rezemându-și capul pe ele își reluă pozițiunea contemplativă care o avea după ce de la masă venise în coridor.</p>
<p>În adevăr Alexandru era încă prea tânăr, însă avea multă cunostință de lume. El după cum a-ți putut afla din cele zise de cumnată-sa, a început de timpuriu viața, a intrat de copil în lume, și acolo în mijlocul plăcerilor, a văzut multe și a cunoscut destule mizerii.</p>
<p>Precum știți, sunt naturi ușurele care trec pe lânge multe și prin multe fără ca să observe și să înțeleagă nimic, sau prea puțin; sunt însă naturi mai serioase care observă și reflectează asupra a tot ce văd și întâlnesc. Sunt în fine naturi expansive, inimi deschise care spun și comunică tot ce au cunoscut și întâlnit; sunt altele rezervate și închise care ascund atât ceea ce au întâmpinat în calea lor cât și reflecțiunile făcute.</p>
<p>Din aceste din urmă naturi era aceia a lui Alexandru.</p>
<p>Foarte rar i se întâmpla ca să comunice vreunui amic ceva din speranțele sale, din iluziile ce-și formase sau din decepțiunile ce avusese, din legăturile rupte sau din cele formate; nimic în fine, mai cu seamă din cele ce privea pe o a doua persoană.</p>
<p>Și când în sufletul său avea vreo suferință, se silea să o ascundă.</p>
<p>El găsea că cel mai sincer și bun amic, cel mai sigur și discret confident al inimii sale nu poate să fie decât dânsul.</p>
<p>Și cred că avea dreptate.</p>
<p>Astfel în totudeauna el se arăta în lume cu surâsul pe buze, deși adeseori inima îi plângea; iar lumea care totudeauna se grăbește a judeca după aparență, îl fericea, și îl fericea cu atât mai multă, cu câtă îl credea că are un naturel ușurel.</p>
<p>Câtă rătăcire este de a crede cineva că ființele ușurele pot fi fericite! Nu! ființele ușurele nu pot să fie fericite; acel care o crede aceasta se înșeală. Și mai mult încă se înșeală, chiar acele ființe ușurele, dacă în timpul și în momentele în care își satisfac capriciile, se cred fericite, căci vine timpul când plătesc foarte scump această amăgire a lor. Ființa aceea, pe care lumea a văzut-o umblând totădeauna rătăcită, foarte greu va putea face să fie crezută că a găsit și a apucat calea cea bună, chiar când aceasta ar fi adevărată. Și cât de tristă și dureroasă este pozițiunea ei atunci!...</p>
<p>Vântul începend a sufla mai tare și Alexandru simțind rece, se sculă și intră în cameră, după ce mai întâi se uită la fereastra de la camera ocupată de Maria, însă fereastra era acoperită, era camera în întuneric.</p>
<p>El o credea dormindă și cu toate astea se înșela căci, pe când dânsul era absorbit în gândiri și contemplațiune, de două ori transparentul a fost puțin rădicat și Maria cu sfială, dâră de curiozitate sau de interes — aceasta nu știm, — se uită la el.</p>
<p>Era miezul nopții când Alexandru se culcă, dar somnul său nu fu nici așa de ușor, nici atât de liniștit ca în noaptea trecută. Care să fi fost cauza?</p>
<p>Impresiunea produsă de frumusețea locurilor, care mișcase atât de mult sufletul lui, sau conversațiunea sa cu gentila Maria îl interesase atât de mult până a-i atinge inima. Se poate că era și una și alta.</p>
<p>A doua zi la orele șapte, toată lumea era sculată și Alexandru ieșind din coridor găsi acolo pe cumnată-sa și pe Maria. Ei își deteră bună dimineața, luându-se de mână.</p>
<p>— Cum ați dormit? le întrebă Alexandru.</p>
<p>Eu am dormit cum doarme cineva când este liniștit și după ce a fost toată ziua pe drum; am dormit fără vise, — răspunse cumnată-sa.</p>
<p>Dar d-v. — se adresă el către Maria — v-a lăsat copilul să dormiți?</p>
<p>— O! el nu plânge decât atunci când nu mă știe lângă dânsul. Am dormit foarte liniștit, astfel că m-am deșteptat pe aceeași parte pe care mă culcasem. Dar d-v. — ’l întrebă ea — v-ați culcat târziu? și ați dormit bine?</p>
<p>— M'am culcat la miezul nopții și am dormit astfel că numai știu nimic de când m-am suit în pat și până m-am culcat.</p>
<p>Cum vedeți și Maria și Alexandru își mințeau unul altuia. Dintr-o parte pudoarea, din cealaltă amorul propriu-i făceau să ascundă adevărul.</p>
<p>Pudoarea oprea pe Maria să mărturisească că a adormit târziu și nu a avut somnul tocmai liniștit; amorul propriu atins auzindă pe Maria că-l întreabă dacă s-a sculat târziu, ceea ce însemna că dânsa a adormit îndată si că nici s-a gândit la el, pe când dânsul era preocupat de ea, făcu pe Alexandru să mintă.</p>
<p>O! dar de câte ori bărbații nu mint în viața lor! Cată să o mărturisească cu franchețe că ei mint adeseaori; însă cu aceeași francheță trebuie să spui că mai totdeauna sunt provocați de femei, — ca și Alexandru de Maria.</p>
<p>— Așadar și poeții dorm tot așa de bine ca și simplii muritori? — îi zise cumnată-sa râzând.</p>
<p>— Draga mea — răspunse Alexandru — și poeții sunt oameni ca toți ceilalți. Ceea ce face pe cineva a fi poet este că el are simțurile mai dezvoltate și mai delicate, și imaginația mai vie; și ceea ce mai face deosebirea între dânșii este că unii pun mai puțin preț pe materie decât ceilalțli că unii dorm și mănâncă pentru a putea trăi, pe când ceilalți trăiesc mai mult pentru a mânca și dormi. Poezia însă fără proză nu poate trăi...</p>
<p>În acest moment fratele lui Alexandru veni să le spunâ că totul este gata pentru plecare și că cafeaua cu lapte îi așteaptă.</p>
<p>Alexandru, Mathilda și Maria începură a râde.</p>
<p>— De ce râdeți? — întrebă Pavel.</p>
<p>— Râdem — îi răspunse soția sa — de întrerupțiunea prozaică ce ne-ai făcut tocmai când tratam despre poesie.</p>
<p>— După poezie totdeauna vine proză — îi răspunse soțul său râzând și el împreună cu dânșii; și astfel râzând trecură cu toții în sala de mâncare unde li se servi cafeaua.</p>
<p>După un cuart de oră amândouă chervanele ieșea pe poarta mănăstirii și înainte de douăsprezece ele se opriră în vama austriacă. Acolo după ce termină cu revizuirea bagajelor, călătorii noștri se duseră la birt unde își luară dejunul.</p>
<p>Pe la ora unu și jumătate își urmară calea înainte și pe la cinci intrară în Brașov.</p>
</div>
<div type="chapter" n="7">
<head>VII</head>
<p>Alexandru, care întâia oară vedea Brașovul, privea cu curiozitate stilul, mai mult bizar al caselor, unele cu câte două etaje, iar altele cu câte trei și patru, amestecate în neregulă, adică o casă înaltă lângă una mică, etc., etc.</p>
<p>Dar ceea ce izbea mai mult vederea, și făcea stilul atât de bizar erau acoperișurile. Toate casele învălite cu olane nu ovale ca la noi, ci drepte în forma șiței ceea ce găsește că este mult mai bine și mai frumos, aveau acoperișurile în forma unei turle de biserică, atât erau de țuguiate; aceasta negreșit în scopul ca ploaia pe de o parte să le poată bine spăla, astfel ca totdeauna să fie curate, iar pe de alta apa scurgându-se ele să poată fi mai durabile.</p>
<p>Cu ferestrele scurte și cu mai multe ochiuri mici și care ferestre se închideau toate prin obloane (jaluzii), cu tavanurile jos, și cu forma ascuțită a acoperișurilor, casele aveau un aspect urât și, după cum am zis, foarte bizară pentru acei neobișnuiți cu asemenea forme.</p>
<p>Stradele însă erau largi și drepte, avândă de fiecare parte un canal, a cărui apă străbate tot orașul de’a lungul și de'a curmezișul, curgând pe toate stradele atât pe cele principale cât și pe cele laterale. Curățenia și pavajul erau bine întreținute pe atunci.</p>
<p>Dar dacă urât și bizar este Brașovul ca arhitectură, ca pozițiune însă este încântător. Înconjurat de munți, el procură acelor care-l locuiesc, ca și celor care-l vizitează, un aer dulce și sănătos.</p>
<p>Ferestrele tuturor caselor au înaintea lor munții, pe coastele cărora la distanțe mai mari, sau mai mici, mai sus sau mai jos, sunt case înconjurate unele de grădini cu flori, altele cu poame sau legume; astfel că ori de unde ar privi cineva are înaintea sa diferite pozițiuni care încântă vederea prin frumusețea lor și frăgezește atât corpul cât și sufletul prin plăcerea ce procură acelora care le privesc.</p>
<p>Ca locuri publice de preumblare Brașovul posedă două alee, una în oraș, situată la marginea interioară a Brașovului vechi, sau mai deslușită, care desparte Brașovul nou de Brașovul vechi; și alta care înconjoară orașul și care se numește: „promeda sau aleea de după ziduri.“</p>
<p>Cea dintâi, destul de spațioasă, are vederea către drumul principal pe unde se intră în oraș și de-a lungul ei un loc liber, foarte spațios, pe care se face târgul de săptămână în toate Vinerile.</p>
<p>La intrarea principală se află o cafenea unde seara și dimineața mai cu seamă, simte cineva o plăcere a lua cafeaua cu lapte în aer liber și într-un loc pe unde trece necontenit o mulțime de oameni.</p>
<p>În centru este un mic bufet.</p>
<p>În fine aleea este frumoasă însă foarte rău întreținută, rău curățată și, mai rău încă luminată.</p>
<p>Seara, când nu luminează luna, întunericul este atât de mare încât acei care se preumblă pe dânsa nu pot să se deosebească unii pe alții, căci afară de un mică cerc în centrul aleii, în fața bufetului, unde sunt câteva lampe — singurul loc în care vizitatorii se pot vedea și cunoaște — tot restul este în întuneric. Frumos loc pentru cei amorezați spre a putea fi la adăpostul privirilor indiscrete!...</p>
<p>Însă aleea de după ziduri este de toată frumusețea. Tăiată în munte, ea este aranjată astfel că de acolo vederea dominează peste tot orașul.</p>
<p>La câte suspinuri, la câte transporturi, la câte jurăminte amoroase — uitate unele mai curând, altele mai târziu — a trebuit ca să fie martor!</p>
<p>Câte lacrimi de durere, câte surâsuri de fericire se vor fi depus în senul ei! Căci și frumusețea locurilor și întunericul complect, în care niciodată nu pătrunde fie chiar slabă lumină a unei singure lampe, facă ca acea alee să fie vizitată, mai cu seamă seara, de cei amorezați.</p>
<p>Dar să terminăm cu această reflecțiune și totodată cu descripțiunea pe scurt ce nevoit am fost să fac pentru acel dintre d-v., care nu veți fi cunoscând Brașovul, și să ne întoarcem la călătorii noștri pe care i-am lăsat străbătând distanța dintre barieră și hoteluri.</p>
<p>Ei trecură pe dinaintea hotelurilor No. 1 și cel de București, aflate unul lângă altul pe partea stângă, și se opriră, ceva mai josă, la hotelul Pomul-verde, situat pe partea dreaptă.</p>
<p>Îndată ce ocupară camerele de care aveau trebuință, Alexandru, fratele său și cumnată-sa se spălară și se scuturară de praful de care erau acoperiți și în urmă plecară prin oraș pentru a se preumbla și totodată a târgui oarecare mărunțișuri.</p>
<p>Pe la orele opt ei se întoarseră la hotel și intrară în grădină pentru a lua prânzul.</p>
<p>Acolo întâlniră și pe Maria cu care plecară împreună, pe la orele nouă, pentru a se preumbla pe aleea de jos.</p>
<p>Seara era încântătoare cum sunt toate serile la munte în timpul căldurilor, și când lumina lunii se resfrânge pe verdeața vie a munțiloră.</p>
<p>Pe alee era atât de multă lume încât nu se putea găsi loc de ședere, mai cu seamă că pe atunci nu erau decât băncile înșirate pe lângă zidul care îngrădește aleea despre partea interioară.</p>
<p>După vreo jumătate oră însă, aleea rămase mai deșartă, toată mulțimea dispăruse deodată.</p>
<p>Lumea din Brașov, compusă din amestecătură de mai multe naționalități precum: români, unguri, nemți, sași, greci, israeliți, și altele, trăia viața cea mai prozaică, cu toate că se găsea în niște locuri atât de frumoase și de poetice. Se culcau devreme și se sculau de dimineață pentru a-și vedea: bărbații de afaceri, femeile de menaj. Unu oraș de comerț și nimic mai mult.</p>
<p>Societatea noastră, după o oră aproape de preumblare, se așeză pe o bancă.</p>
<p>Alexandru, fumând și tăcând, privea seninătatea cerului și verdeața munților.</p>
<p>— Iar ai început să citești în stele ? — îl întrebă cumnata sa.</p>
<p>— Aș dori mult să pot citi în stele, răspunse el, căci atunci aș vedea prin steaua mea ceea ce-mi rezervă viitorul. Dar mai mult decât în stele aș dori să pot citi în inimi, — adăugă el uitându-se la Maria care ședea alături de dânsul.</p>
<p>— În toate? — îl întrebă Mathilda zîmbind.</p>
<p>— În acelea care m-ar interesa, — răspunse el.</p>
<p>— Va să zică în mai multe, — adăugă Maria asemenea zâmbind.</p>
<p>— Bărbații sunt foarte prevăzători, zise Mathilda, ei vor să aibă totdeauna reservă și în acest scop iubesc mai multe femei deodată.</p>
<p>— Protestez! — zise soțul ei râzând.</p>
<p>— Vă înșelați răspunse Alexandru, adresându-se la amândouă. Ați interpretat rău cuvintele mele; și aceasta vine de acolo ca și d-v., ca cea mai mare parte, aveți greșita idee că amorul vine deodată, că se inspiră la moment.</p>
<p>— Și care-ți este ideea în această privință? — îl întrebă Mathilda.</p>
<p>— Ideea, sau mai bine credința mea este că amorul se formează iar nu se inspiră, și chiar la prima vedere, este simpatia. Amorul se dezvoltă din ce în ce mai mult cu cât cineva cunoaște mai bine pe persoana de care se interesează. Cu cât cineva îsi întărește mai bine iluziunele formate despre acea persoană, cu cât descoperă întrânsa mai multe calități, cu cât cunoaște mai bine inima ei, cu atât amorul crește și devine din ce în ce mai tare.</p>
<p>Și un asemenea amor ne transportă de fericire și umple întreaga noastră viață, iar razele sale ne încălzește inima chiar atunci când persoana iubită nu ar mai exista.</p>
<p>Cu totul din contră sunt acele pretinse amoruri inspirate, formate din impresiunea spontanee ce se produce prin farmecul ochilor sau prin împrejurări de acelea în care câteodată se află o femeie când urâtul, dezgustul ori răzbunarea frământă și tulbură atât de mult inima sa încât o face să numai știe nici ce voiește nici ce-i trebuie; și astfel amețită cade în prăpastia — acoperită cu flori — care stă deschisă în calea ei.</p>
<p>O dată însă căzută în prăpastie, femeia dezmeticindu-se vede cât a fost de amăgită... Atunci iluziunile de moment dispar cu cât în loc de calități descoperă defecte în acela care-i fermecase vederea, se întâmplarea îl pusese în calea ei în acele momente de slăbiciune și de rătăcire; și cu cât vede inima lui plină de goliciune sau plină de diferite dorințe — ca a tuturor celor care nu iubesc și nu cunosc decât capriciul, — cu atât dispare interesul ce unul altuia își inspirase, și atunci răceala înlocuiește acea căldură care într’un moment de surprindere cuprinsese inimele, sau mai bine zisă, corpurile lor. Iată cum se explică că multe amoruri, așa numite, începute cu multă ardoare, cu multă furie, se sting atât de iute.</p>
<p>— La bărbați, — îl întrerupse cumnată-sa.</p>
<p>— Ca și la femei, — răspunse el. — Bărbatului îl vine mai ușoră să rupă relațiile când amorul său nu a fost decât un capriciu, sau dacă a fost serios s-a văzut însă înșelat în credințele sale. Dar pentru o femeie serioasă nu este tot așa; poziția ei ca femeie o face să sufere în ascuns și să urmeze a înghiți amărăciunea deziluziunii până ce găsește un pretextă, sau mai adesea face astfel cum să-l pună pe dânsul în pozițiunea de a se retrage. Ea nu poate să rupă, și mai cu seamă îndată, căci ar trece de o femeie care cu ușurință face și desface legăturile. Astfel având trebuință să-și scuze fapta este nevoită să-și urmeze greșeala și să sufere în tăcere.</p>
<p>Cât pentru femeile ușurele, femeile de capriciu, tactica este mai aceiași în ceea ce privește ruperea relațiunilor, însă dânsele nici nu sufăr, nici nu înghit amărăciune. Unele din ele au curajul faptului și, nevoind a ascunde, sub masca amorului, capriciul lor, rup îndată și fățiș. Cele mal multe însă voiesc a trece capriciulă lor dreptu amor și fac astfel cum ruptura să vină de la bărbat. Cu un cuvânt ele păstrează aparențele lăsând să cadă vina asupra bărbaților.</p>
<p>În realitate dar bărbații nu sunt atâtă de variabili pe cât se crede, sau, dacă variabili sunt, adesea însă fără voia lor.</p>
<p>Mai sunt încă multe alte legături care se rup în tăcere, — fără ca nici el nici ea să fie vinovațl dar din împrejurări serioase — și lumea și personele acelea care cunosc legătura însă nu și cauza rupturii, o atribuie tot bărbaților.</p>
<p>— Cum știți să vă acoperiți defectele inimii și să vă scuzați ușurința caracterului! — îl zise cumnată-sa.</p>
<p>— Defecte ale inimii, ușurințe de caracter avem și unii și alții, bărbații ca și femeile, — răspunse el.</p>
<p>Nu voiesc să părtinesc bărbații, nu voiesc nici gândesc chiar să apăr greșelile lor, să scuzez ușurințele unora, defectele altora și lipsa multora de acea delicatețe a simțimentelor care i-ar putea face să înțeleagă și să știe prețui pe femeia care ar merita. Dar dacă bărbații sunt răi, ingrați și perfizi, dacă au defecte ale inimii și ușurințe de caracter, femeile sunt, mai adesea, cauza; ele au puterea de a transforma defectele în calități și a schimba chiar natura bărbaților este foarte mare.</p>
<p>S-au văzut bărbați care au început relațiile lor prin glumă și au sfârșit serios; prin capriciu, care mai târziu s-a transformat în amor.</p>
<p>De unde oare vine această schimbare care este cu totul contrarie acelor amoruri despre care vorbeam — începute cu mare furie și terminate tot așa de iute? De unde, daca nu de la femeie? Femeia a știut să câștige inima amantului, a știut să se facă iubită; va să zică nu inima bărbatului este defectuoasă, nu caracterul său este ușurel. Afară de acei bărbați senzualiști care nu caută o femeie altceva decât materia, care nu iubesc decâtă corpul ei, afară de aceștia zic, toți bărbații nu doresc mai bine decât să iubească, căci ce poate fi mai dulce, mai mare, mai sublimă ca amorul? În ce alt poate afla cineva adevărata fericire?</p>
<p>Așadar de la femeie depinde ca bărbatul să iubească; și pentru aceasta nu este destul ca o femeie să iubească, trebuie să și știe cum să iubească. Inima este atât de delicată și sunt niște lucruri mici în aparență, dar mari în realitate, care o ating atât de mult, încât femeia care nu înțelege acea delicatețe și nu observă acele mici lucruri este pierdută.</p>
<p>— Și la care școală se poate învăța cum o femeie să iubească ? — îl întrebă cumnată-sa zâmbind.</p>
<p>— Nu există nici o școală și nici este trebuință, — răspunse el. — E destul să aibă cineva delicatețea simțurilor, franchețe de caracter și o inimă serioasă și sinceră, pentru ca iubind să se facă totodată și iubită.</p>
<p>O femeie serioasă când se hotărăște să se dea în brațele unui bărbat, trebuie ca mai înainte să se hotărască de a fi sinceră și francă cu dânsul; să-și dea inima întreagă fără rezerve, fără reticențe. Să aibă în fine curajul a mărturisi că este învinsă, deschizându-și inima aceluia pe care iubește, pentru a-i arăta tăria amorului său; aceasta este datoare să o facă fiind singura scuză a căderii sale.</p>
<p>Sunt însă multe și foarte multe femei care nu numai că nu știu să iubească, dar încă au, precum ziceai pentru bărbați, și defecte de inimă și ușurință de caracter. Defectele sunt acelea despre care vorbii, de a nu înțelege nici delicatețile inimii, nici cât de mare, serios și sublim este amorul nici de a ști să facă sacrificiile la timp, sacrificii pe care cu toate astea le fac mai târziu, însă... prea târziu: iar ușurința de caracter este aceea de a asculta consiliile unor amice care au pretențiunea de a cunoaște inima bărbaților, și a ști, așa cred ele, cum o femeie se poate face iubită; acele consilii sunt: de a nu arăta amantului multă iubire, de a-i face totudeauna și în toate greutăți, de a se face așteptată și adesea chiar în zadar, da-l pune în gelozie; și alte asemenea manopere tot atât de proaste cât și de nesocotit. Cu asemenea mijloace o femeie face cel mai urât efect, căci ele arată că dânsa este o ființă ordinară.</p>
<p>Ce impresie voiți să facă unui bărbat o femeie care se găsește în brațele lui fără ca să-l iubească, pe cât timp dânsa îi ascunde iubirea? Cum inima amantului nu se va simți atinsă văzând că femeia aceea nu pune preț pe întâlnirile lor, pe cât timpu nu vine și se face în zadar așteptat. Sau și dacă vine însă după o lungă si obositoare așteptare — și fără nici o cauză, — prin aceasta nu probează ea indiferență? Dar greutățile în toate și totdeauna, ce însemnează ele? și cum n-au să producă răceală și dezgust? În adevăr sunt multe greutăți pe care o femeie le întâmpină, însă ele au pot fi totdeauna, și atunci când serios ele există amantul trebuie să le cunoască, dar când știe că nu există atât pe cât i se fac, ce trebue să creadă el?</p>
<p>Și apoi, dăcă o femeie nu se silește să învingă chiar greutățile serioase, decă nu face sacrificiile chiar cele mai mari, care este proba amorului său? Pentru ce-și a călcată în picioare datorii, pentru ce și-a pus în joc onoarea, pentru ce s-a expus la critică? Numai pentru ca să zică că iubește că s-a închinat amorului?</p>
<p>Dar amorul, lipsită de tot ce poate proba existența sa, sfârșește ca în loc de a fi sublim să devie ridicol, și în loc de interes să inspire dezgust...</p>
<p>Nu vedem astăzi în lume cum legăturilor celor mai ordinare, relațiile celor mai scârboase li se dau numirea de amor? Care ar fi deosebirea între o femeie ușurică? Între o femeie care a căzut prin amor și aceea care a cedat prin ușurință? Cum ar putea amantul să deosebească amorul de capriciu? Cum, pe cât timp dânsa își ascunde inima și arată cu totul alta de ceea ce simte?</p>
<p>Însă cea mai înjositoare și nesocotită manoperă este aceea de a pune pe amant în gelozie. Am spus credința mea despre amor, am spus că el nu poate să existe dacă iluziunile disparu; ei bine ce iluziuni voiți să aibă amantul când vede pe amanta sa cochetând cu alții, totudeauna înconjurată și primind cu surâsul pe buze vorbele și complimentele ce i se adreseză? Cum poate el lua în serios amorul acelei femei, pe cât timp vede că acel amor nu este atât de mare, nici ca să-i umple inima, nici ca să deștepte într-însa sentimentul indignațiunii, și să revolte amorul său propriu văzând cât de ușurică o cred acei bărbați care o înconjoară în speranța că vocea lor va afla sunet în inima ei, inima pe care cu toate astea dânșii o știu că este dată? Poate fi o mai mare insultă pentru o femeie serioasă de cât aceea de a fi pretutindeni și totdeauna înconjurată și urmărită, mai cu seamă, o repetă, când se știe că inima ei este deja dată?</p>
<p>Dar chiar când nimeni nu ar ști că dânsa are un amant, încă urmărirea lor ar fi o insultă, căci o femeie seriosă nu trebuie să dea speranțe, ea caută să insufle respect; speranțe se dau numai acelui bărbat pentru care inima ei simte și al cărui amor îi este necesară, altfel chiar aceia de care dânsa este înconjurată sunt cel dintâi pentru a o disprețui pe cât timp ea însăși nu se respectă...</p>
<p>De ar ști chiar amantul că toate aceste fapte ale ei nu au alt scop decât acela de a se putea face și mai mult iubită, încă aceste mijloace ar fi nenorocite, căci nu este destul ca dânsa să aibă numai stima lui; ea trebue să aibă și pe aceea a lumii. Pentru cine adevărat iubește, obiectul amorului său este atât de sus pus încât nu trebuie să-l atingă nimic; el trebuie să fie și pentru lume un obiect de stimă și de adorațiune. Astfel dar dacă chiar fiind sigur de amanta sa și încă nu ar fi de ajunsă pentru ca el să o poată iubi din toată libertatea inimii sale, ce trebuie să fie atunci când o crede o femeie ușurică — pe cât timpă nu știe nimic despre scopul faptelor sale, — căci nu este nici un mijloc de a putea cineva vedea în inimă. O! dacă ar exista acest mijloc câte suferințe ar fi cruțate, câte legături nu ar mai fi sfărâmate...</p>
<p>Iată pentru ce am zis că aș dori să citesc în inimi, căci atunci aș ști în care din ele s-ar putea găsi seriozitatea, franchețea și sinceritatea. Dar ați râs pentru că nu cunoașteți încă ideea mea despre amor, dacă el se formează sau se inspiră; acum însă, când v-am spus-o, puteți înțelege cum un bărbat poate să placă mai multe femei deodată, căci este mare deosebire între a plăcea și a iubi. Noi bărbații începem prin a plăcea și sfârșim prin a iubi; femeile cu totul din contra, încep prin a iubi și sfârșesc prin... a uita.</p>
<p>— Rândul d-v. să protestați, — zise râzând Pavel, adresându-se către nevasta sa și către Maria.</p>
<p>— Ce zici d-ta despre aceste idei și teorii emise de Alexandru? — întrebă zâmbindă Mathilda pe Maria.</p>
<p>— Nu știu ce să zic. N-am experiență în această materie atât de delicată, pentru ca să mă pot pronunța într-un mod absolut; prin instinct însă îmi pare că sunt multe adevăruri în tot ceea ce a spus d-l Alexandru. Mărturisesc că l-am ascultat cu multă plăcere și am rămas încântată.</p>
<p>— Si eu mărturisesc că ai dreptate, — zise Mathilda adresându-se către Alexandru, însă găsesc că te-ai depărtat de lumea reală și te-ai cam rătăcită în cea ideală. Ia femeia așa cum este, cu slăbiciunile ei care o fac să se încânte când cineva îi spune că este frumoasă, încântătoare etc. Nu-i pretinde să renunțe la plăcerea de a asculta acele vorbe care flatează ...</p>
<p>— Știu cum este femeia, — întrerupse Alexandru, dar eu am vorbit de cum ar trebui să fie. Nu pretind nimic, căci nu eu voi putea să transform lumea, însă când am vorbit astfel, când am arătat cum este femeia, a fost ca să răspundă la ceea ce ai zis că bărbații au ușurințe de caracter, și să vă demonstrez, că răul nu vine de la dânșii. Nu bărbații au ușurințe, ci femeile au slăbiciuni, după cum singur mărturisesc! Dacă ele nu pot renunța la slăbiciunile lor, cel puțină să nu se mai plângă de bărbați, căci ei nu sunt decâtă aceia ce-i fac femeile.</p>
<p>— Cu tine nu mai sfârșește cineva, — îi zise Mathilda sculându-se, haidem să mergem, căci este târziu. Nu suntem decât numai noi care turburăm liniștea nopții.</p>
<p>Ei plecară, și ieșind din alee Pavel zise:</p>
<p>— Ce monoton oraș! Nu sunt încă unsprezece ore și nu se mai vede nimeni pe stradă, ba nici măcar vreo fereastră luminată; toată lumea deja culcată.</p>
<p>Si pe un asemenea timp frumos! — exclamă Alexandru. Ce trebuie să fie când timpul este urât. Iarna cred că se culcă de pe la 7 ore.</p>
<p>— Fiecare țară cu obiceiurile sale, zise Mathilda. Noi care în țara noastră avem obiceiul de a face noaptea ziuă și ziua noapte găsim curios că se poate cineva culca devreme. Dar oare bune sunt obiceiurile noastre? Bine facem că ne culcăm așa de târziu?</p>
<p>— Sunt de acord că nici obiceiurile noastre nu sunt bune, — răspunse Pavel, — însă între două extreme este bine să se aleagă mijlocia. Iată, priviți, adaugă el, ajungând la poarta hotelului pe care o găsi închisă, ne-au închis deja poarta.</p>
<p>— Asta dovedește că nici chiar viață publică nu este în acest oraș, — zise Alexandru bătându în poartă.</p>
<p>— Ne-ai lăsat pe dinafară, — zise Pavel portarului după ce deschise.</p>
<p>— Apoi, domnilor, eu vă credeam acasă, — răspunse el.</p>
<p>— Așa devreme închideți? întrebă Alexandru.</p>
<p>— Nu este devreme, — răspunse el, ceasurile or fi la unsprezece, și aici la zece toată lumea este culcată, — adaugă portarul începând a căsca.</p>
<p>Ei se urcară râzând de căscaturile portarului și, ajungând înaintea camerelor își luară noapte bună și se despărțiră.</p>
</div>
<div type="chapter" n="8">
<head>VIII</head>
<p>Alexandru îndată ce intră în camera sa, deschise fereastra pentru a lăsa să intre răcoarea plăcută a nopții.</p>
<p>Camera fiind în fața străzii și luna, în dreptul ei, el se așează la fereastră, și privind stradele deșarte, casele cu ferestrele închise și întunecate, la spatele cărora se află munții al căror contur era și mai măreț prin întunecimea caselor, — asculta zgomotul ușor și lin al apei din canalul ce curgea pe sub ferestre, singurul zgomot care întrerupea tăcerea nopții.</p>
<p>Privea, asculta și se gândea. Gândea cum a doua zi are să se despartă de Maria, cu a cărei societate se obișnuise și îi era atât de plăcută; care îi inspirase mult interes și fără de care simțea că are să-i fie greu.</p>
<p>— Să mergem după dânsa, își zicea el, îmi vine greu. Ce ar însemna să mă despartă de fratele meu și de cumnată-mea cu care am plecat ca să petrecem împreună. Și apoi, sunt eu oare sigur că aș putea să câștig inima ei? Este adevărat că societatea mea nu-i displace, se pare chiar că îi face plăcere, dar asta nu probează nimic serios, se poate ca să fie efectul libertății în care se găsește astăzi, departe de soțul ei care va fi maltratând-o, și astfel negreșit că nu-l poate iubi. Se mai poate însă ca limbajul meu, pe lângă că se va fi deosebind cu totul de acela cu care a obișnuit el, mai are încă și prețul noutății care să o facă a mă asculta cu interes. Se mai poate însă să fie și efectul călătoriei și impresiunea pozițiunilor încântătozre — ce și dânsa, ca și mine, pentru prima oară le-a cunoscut, — care să miște sufletul său... Ei, dar atunci ar fi multe șanse pentru mine, inima ei astfel deschisă aș putea s’o surprind.</p>
<p>S-o surprind! O nu, căci când se va dezmetici, când va vedea că nu mă iubește, că s-a amăgit, că a fost surprinsă de acele momente de retăcire, despre care eu am vorbit condamnându-le, atunci cât are să sufere ea și cât am să sufer eu, căci simț că aș iubi-o...; lângă dânsa mă simt mai mișcat ca lângă altele.</p>
<p>El tăcu câteva momente, în care timp își aduse aminte de aventura sa de la Ploești.</p>
<p>— Dar și aceia, urmă el, mă interesa cât timp a fost înaintea ochilor mei, și în urmă, după ce nu am mai văzut-o am uitat-o... Așa este, însă pentru Maria simț un interes mult mai viu; este mare deosebire între ceea ce simțeam vis-à-vis de aceia de la Ploiești și ceea ce simț lângă Maria.</p>
<p>Ei, dar se poate ca aceasta să fiă efectul ce îl atribuiam Mariei; impresiunea locurilor ce am văzut a putut să îmi deschidă inima mai mult de cât era când mă aflam la Ploiești. Nu știu nici eu singur ce să cred; s-ar putea prea bine ca să mă înșel... Nu poate cineva în o zi sau două să înțeleagă dacă ceea ce se petrece în inima sa este ceva serios sau trecător.</p>
<p>După o tăcere de câteva momente, el mai adăugă: Nu, aceasta nu voi face, ar fi o nebunie...</p>
<p>Dacă s-ar lăsa cineva a fi luat de curentul impresiunilor de moment, dacă ar fi să urmeze cunoștințele ce le va face în calea sa, apoi cine știe de câte ori va trebui să-și schimbe calea, și unde ar ajunge.</p>
<p>Zicând acestea el se sculă și închizând numai jaluzelele pe care le lăsă desfăcute, se dezbrăcă și se culcă. În urmă aprinse o țigară, deschise o carte și după ce citi vreo jumătate oră, stinse lumânarea și adormi în zgomotul apei pe care îl auzea chiar în somn, — atât de ușor dormea.</p>
<p>A doua zi pe la șapte ore, tocmai se dedea jos din pat când fratele său intră pentru a îl întreba dacă vrea să meargă cu dânsul să comande pesmeți.</p>
<p>Alexandru primi bucuros.</p>
<p>— Până ne vom întoarce noi va fi și Mathilda îmbrăcată pentru a merge la alee să luăm cafeaua, — zise Pavel.</p>
<p>— Să mergem, — răspunse Alexandru care se îmbrăcă îndată.</p>
<p>După trei cuarturi de oră ei se întoarseră și găsiră pe Mathilda așteptându-i.</p>
<p>— Mergem se luăm cafeaua la alee? — o întrebă Pavel.</p>
<p>— Mergem; să îmi pun pălăria și sunt gata. Dar n-ar fi bine să luăm și pe Maria? — zise ea lui Alexandru pe când își punea pălăria. — Îți va părea cafeaua mai dulce.</p>
<p>— Da, da, foarte bine ar fi, răspunse el, ideia este bună și te rog să o realizezi.</p>
<p>— Mă duc s-o întreb dacă vrea să-ți facă această plăcere, zise ea plecând spre ușă.</p>
<p>— Dacă n-o vrea, să-i spui că mă fac foc de supărare, — adăugă el râzând.</p>
<p>— Lucrul este grav — răspunse ea asemenea râzând și ieșind pe ușă.</p>
<p>După cinci minute Mathilda se întoarse.</p>
<p>— Ei bine? — întrebă Alexandru.</p>
<p>— Ei bine? răspunse Mathilda cu o seriozitate prefăcută și cu un ton dramatic, ea ține prea mult ca să nu te supere și astfel a primit.</p>
<p>— Bravo! ești neprețuită, — îi zise Alexandru, și luând-o de talie începu s-o învârtească valsul.</p>
<p>— Astâmpără-te nebunule, — îl zise Mathilda.</p>
<p>Haideți că ne așteaptă Maria.</p>
<p>— O! dacă este că ne așteaptă apoi să nu mai pierdem nici un moment; din partea mea nu că aș fi impacientă, dar politeța mă obligă ca să n-o fac să aștepte, zise Alexandru cu o seriozitate comică.</p>
<p>— Da, da, știu, răspunse Mathilda cu aceiași seriozitate; altfel îți este silă de ea. Când o vezi ți s-aprind ochii... negreșit de urât ce îți este. Eă dar ce să faci, politeța impune sarcini, și de astă dată sarcina trebue să-ți fie foarte grea.</p>
<p>— Atât de grea zise, el cu o prefăcută expresiune de resignațiune, în cât a-și prefera mai bine pe Maria în brațe, ori cât de urâtă îmi este, de cât sarcina pe umeri.</p>
<p>— Te crez, te crez, răspunse Mathilda zîmbind.</p>
<p>— Aide, aide, nebunilor, le zise Pavel râzând, unul mai nebun de cât altul!</p>
<p>— Ești tu cu minte multă! îi răspunse Mathilda.</p>
<p>— Sunt; dar ce să fac eu cu mintea între doi nebuni?</p>
<p>— Dacă ești cu minte, de ce ai luat de soție pe o nebună? îi răspunse Alexandru.</p>
<p>— Bravo, bravo! Îți place cum te-a potrivit? îi zise Mathilda râzând.</p>
<p>— Tot-d’auna am avut slăbiciune de nebuni, ’ă răspunse Pavel îmbrățișând’o.</p>
<p>— Și ți-a plăcut să trăiești numai între dânșii. Aceasta a-i făcut-o de calcul, căci numai între nebuni ai putut trece de om cu minte, îi ripostă Mathilda fugind pe ușă.</p>
<p>Pavel și Alexandru o urmară, râzând cu multă poftă de răspunsul Mathildei.</p>
<p>Mathilda încă râdea când intră la Maria, a cărui cameră era alături.</p>
<p>— Sunt gata, îl zise Maria. Dar de ce râdeți?</p>
<p>Râd de niște glume și nebunii făcute între noi, al căror început a fost Alexandru.</p>
<p>— Cât sunteți de fericiți! Toți veseli și tot-deauna împreună, zise Maria cu un accent de întristare.</p>
<p>— Este adevărat; ne potrivim foarte mult în caractere. Între noi nu există nici un dezacord, răspunse Mathilda, privind în ochii Mariei pentru a vedea ce efect face răspunsul său.</p>
<p>— Potrivirea în caractere face viața dulce și frumoasă! exclamă Maria cu același accent.</p>
<p>— Nu s-a înșelat Alexandru în ideea sa, că Maria nu trăiește bine cu bărbatul său, își zise Mathilda în sine.</p>
<p>— Eu sunt gata, zise Maria dupe ce și-a pus pălăria.</p>
<p>— Să mergem dar, răspunse Mathilda deschizând ușa.</p>
<p>În capul scărei, ele găsiră pe Pavel și pe Alexandru cu cari coborâră împreună.</p>
<p>Ajunși la alee, se așezară la o masă și așteptând cafelele cu lapte, începură a vorbi.</p>
<p>— La câte ore vrei tu să plecăm? întrebă Pavel pe nevastă-sa.</p>
<p>— Când vei voi tu.</p>
<p>— Câte ore sunt de aici până la Ellöpatak? întrebă Alexandru.</p>
<p>— Cu chervanul ne trebuesc patru ore, răspunse Pavel.</p>
<p>— Atunci nu avem nevoe să ne grăbim.</p>
<p>— Eu gândesc că ar fi bine să plecăm după douăsprezece ore, zise Mathilda, care înțelesese dorința lui Alexandru de a mai câștiga câteva ore de plăcere în societatea Mariei. — Să dejunăm pe la unsprezece...</p>
<p>— Atunci mai bine se prânzim aici la douăsprezece, dupe obiceiul nemțesc, și să plecăm pe la o oră, o întrerupse Pavel.</p>
<p>Așa este și mai nemerit, zise Alexandru. La douăsprezece vom mânca mai cu poftă, și ajungând în băi veți avea destul timp până seara ca să vă aranjați în camere; iară diseară vom cina.</p>
<p>— Așa să facem. Și după cafea până la vremea prânzului, mergem să ne plimbăm prin oraș, zise Mathilda.</p>
<p>— Mergem. Eu chiar am trebuința să mai cumpăr câte ceva, răspunse Pavel.</p>
<p>După ce luaseră cafelele, Pavel și Alexandru își aprinseră țigările, și fumând făcea felurite glume asupra îmbrăcămintelor bizare și formelor imposibile ale pălăriilor acelor care treceau pe alee.</p>
<p>Pe acel timp întâlnea cineva mai la fiecare pas asemenea curiozități, la a căror vedere era imposibil să nu își întorcă capul de mai multe ori și să râdă, ori cât ar fi fost de serios.</p>
<p>— Iată un frac care de sigur a avut onoare să asiste la încoronarea Mariei Theresei, zise Alexandru.</p>
<p>— Dar pălăria aceia este neprețuită căci totodată servește și de umbrelă, adăugă Pavel.</p>
<p>— De sigur că și fracurile ca și pălăriile au fost lăsate prin testamente de către strămoșii celor care le poartă.</p>
<p>— Dar malacofele! și mai neprețuite. În timp de resbel, sau de concentrări, ele aduc mari serviciuri armatei, fiind întrebuințate ca corturi; iar în timp de pace sunt o apărare sigură a acelor care le poartă și o siguranță pentru bărbații lor, ține în respect pe cutezătorii cari ar voi să atenteze la grațiile unora, tulburându liniștea, atingând drepturile celor-l-alți.</p>
<p>Mathilda și cu Maria râdeau privind la persoanele în cestiune și ascultând pe Pavel și pe Alexandru.</p>
<p>— Ce nebuni sunteți, le zise Mathilda. Ce aveți cu bieții oameni? Negreșit că mijloacele nu le permit să se ție de mode și de noutăți. Uitați că aici nu sunteți în București, și că vă aflați într-un oraș, după cum se vede, sărac.</p>
<p>— Te înșeli, draga mea; din contra, este prea avut. Cum poate să fie sărac, un oraș care conține o mulțime de adevărate și neprețuite antichități, răspunse Alexandru.</p>
<p>— Dacă aș fi un amator pasionat pentru antichități și aș avea avere de sigur aș lăsa-o aici ori cât de mare ar fi ea, adăugă Pavel.</p>
<p>— Noroc că nu e nici una nici alta. Cel puțin în cazul acesta a știut Dumnezeu ce face de n-a dat avere unui nebun ca tine, îi răspunse Mathilda râzând. Dar haide să mergem, adăugă ea sculându-se, sunt nouă ore și jumătate și abia o să avem timpul, până la ora prânzului, să ne plimbăm prin oraș și să ne facem târguelile.</p>
<p>Ei plecară prin oraș și, plimbându-se mai pe toate stradele, care nu prea sunt numeroase, își făceau în acelaș timp și târguelile.</p>
<p>La unsprezece ore și jumătate se întorseseră la hotel și regulară totul pentru a putea pleca îndată dupe mâncare.</p>
<p>La douăsprezece șezură la masă și după o oră Mathilda, Pavel și Alexandru își luau adio de la Maria, exprimândui mulțumirile lor de a-i fi făcut cunoștința și plăcerea ce au gustat fiind împreună cu dânsa.</p>
<p>— Eu sunt datoare să vă exprim mulțumire și recunoștință pentru că m-ați făcut să gust o adevărată plăcere în societatea d-voastră. Câte trei împreună și cu niște naturi atât de vesele și unite v-ați fi amuzat tot atât de bine ca și cum nu aș fi fost eu; fără d-voastră însă, mi s-ar fi urât, răspuns Maria</p>
<p>— Noi am fi petrecut bine, este adevărat, însă d-voastră a-ți făcut o plăcută variațiune la viața noastră obișnuită, îi răspunse Mathilda cu o zâmbire amicală.</p>
<p>— Astfel în cât regretăm că ne despărțim, adăugă Pavel.</p>
<p>— Si vom păstra o dulce suvenire de timpul mult plăcut deși foarte scurt, care l-am petrecută împreună.</p>
<p>Maria le mulțumi pentru grațiozitățile lor și dându-le mâna își luară adio.</p>
<p>Alexandru, luându-i mâna, se uită la ochii ei albaștri care, pe lângă langoarea lor obișnuită, de astă dată mai aveau și expresiunea întristării, ceea ce îi făcea și mai frumoși. Expresiunea dulce a ochilor cum și întristarea ce se citea pe fruntea Mariei, îl ameți atât de mult în cât ’și uită, sau nu se îndura, să-i lase mâna.</p>
<p>Maria se uită la dânsul cu o zâmbire ușoară, dar melancolică, și își retrase încet mâna.</p>
<p>În fine ei plecară.</p>
</div>
<div type="chapter" n="9">
<head>IX</head>
<p>Ellöpatakul este un sat românesc, pe care se află mai multe izvore cu ape minerale. Între aceste izvoare, unul mai cu seamă, și care este principalul, conține o apă foarte mult reputată pentru bolile de splină, ficat și stomac.</p>
<p>Satul este situat între munți, însă nici munții nu sunt tocmai înalți, nici n-au brazi; iar casele nu au cel puțin avantajul de a fi pe coasta munților, din contra toate sunt pe vale. Această situațiune a lui atât de jos a făcut pe locuitori, sătenii români, a îi da o numire a lor proprie, care este aceia de „Vălcele.“</p>
<p>Când plouă, se simpte multă umiditatea căci nu numai că este, după cum am spus, prea jos, dar încă prin mijlocul lui curge un canal, pe care acoperindu-l cu scânduri l-a făcut loc de preumblare pentru vizitatori.</p>
<p>Pe partea stângă a canalului — așa numită alee — fiind puși ici și colea niște pomi, dintre care vreo câțiva numai făceau umbră, este un mic spațiu pe din înaintea caselor — și acela rău îngrijit — care însă ne fiind de ajuns pentru numeroșii vizitatori și multă mișcare la care sunt condamnați acei care fac cură, a trebuit să acopere acel canal, transformându-l în loc de preumblare.</p>
<p>Pe partea dreaptă este drumul singurul pe unde trec trăsurile, carele, vacile, caprele și chiar porcii, care adesea se mai rătăcesc și pe promenadă amestecându-se printre vizitatori. Caprele mai cu seamă, cu proverbiala lor fudulie — și în ideea că sunt animale de mare importanță, — voiesc să lase urme spre suvenirea trecerii lor, și în adever că le și lasă...</p>
<p>Acest drum nici este cel puțin bine pavat, astfel că dacă plouă se face atât noroi în cât vizitatorii se înomolesc; iar dacă timpul este uscat atunci praful înneacă promenada.</p>
<p>Sala de cură, atât de necesară la orice baie, pentru timpul ploios, — și mai cu deosebire acolo, unde ploile sunt dese pe lângă, că este mică apoi nu ferește lumea nici de vânt, nici de ploaia care, parte curge prin învelitoare și parte este adusă de vânt.</p>
<p>Cum vedeți, Ellöpatakul ca pozițiune nu este încântător, iar ca stabiliment de băi este detestabil.</p>
<p>Cu toate astea pe acel timp el avea multă viață, era mare animațiune, se petrecea foarte bine întrânsul.</p>
<p>Mare parte din vizitatori erau veniți numai de plăcere, și acei chiar care veniseră de trebuință nu erau atât de grav bolnavi în cât să nu poată lua parte la baluri și la preumblările de seară care, adesea țineau până la miezul nopței.</p>
<p>Orele în care muzica avea obligația să cânte era ca și în prezent, dimineața de la 6—8, și după amiază asemenea. Însă seara ea cânta pe la restaurante — care sunt chiar pe promenadă, — și, cum am spus, făcea că lumea să stea pe alee până pe la miezul nopții.</p>
<p>De multe ori la câte o masă muzica cânta toată noaptea, pusă de vreun înflăcărat maghiar în speranța de a-și răcori focul de la inimă prin dulcele melodii ale cârdașului, dar care sfârșia prin a deveni... și mai aprins.</p>
<p>Serile mai cu seamă în care lumina luna erau încântătoare. Vedea cineva promenada plină de lume de diferite naționalități, români de la noi, români din Transilvania, Maghiari, Nemți, Greci și foarte puțin Sași și Israiliți.</p>
<p>Cea mai mare parte erau femei și, cele mai multe tinere și gentile dacă nu chiar frumose.</p>
<p>Tinerii aveau mult de lucru; ei cântau amorul pe toate tonurile, însă încet, sau cum se zice la noi, la ureche pentru ca să fie auziți numai de acelea cărora cântau; și focul ce puneau în cântecul lor precum si flăcările ochilor celor pe care ei curtau, sfârșia prin a le aprinde inima.</p>
<p>Ele, sub influența libertății — cele mai multe fiind venite singure, — sub impresiunea lunii care în totdeauna deschide inima și o dispune la iubire, și transportate de melodiosul și eternul cântec al amorului, sfârșeau asemenea prin a lua foc. Era o înflăcărare generală.</p>
<p>De n-ar fi fost apa de sub pașii lor care prin influența ei să paralizeze puterea flacărilor, Ellöpatacul ar fi luat foc.</p>
<p>Dar ceea ce era mai răpitor și care fermeca vederea și transporta sufletul erau grupurile răspândite pe coastele munților, formate din femei și bărbați tineri, plini de viață și de iluziuni, impresionați de dulceața timpului, de verdeața locurilor și de lumina lunei; și în al căror sân focul tinereței clocotea ca într-un vulcan. Lungiți pe iarbă verde amestecată cu flori, ochii lor erau: ai femeilor ațintiți în luna după cer, iar al bărbaților în stele de pe pământ, în mijlocul cărora se aflau.</p>
<p>Cântau și vocea lor suavă, mlădioasă și dulce, ca și amorul de care erau inspirați, despica tăcerea nopții, făcând să răsune văile, să tremure frunzele și să deștepte privigătorile ascunse în ele, — care uimite și fermecate de dulceața melodiilor, începeau la rândul lor să cânte, pentru a răspunde surorilor lor.</p>
<p>Era ceva feeric! Ceva care se simte, iar nu se poate exprima.</p>
<p>Cine a cunoscut Ellöpatacul pe acel timp și l-a mai vizitat după trecerea a vreo douăsprezece ani l-a putut plânge văzându-l în decadință; iar acel care l-a cunoscut atunci și l-ar mai revedea astăzi, nu-l mai poate cunoaște, atât de mare este schimbarea.</p>
<p>Atunci societatea era, cea mai mare parte, compusă din familii bune atât de la noi cât și din Transilvania.</p>
<p>Ungurii erau avuți și veseli, Românii asemenea.</p>
<p>Pasiunile politice nu înveninau inimeie lor, făcându-i să umble dezbinați unii de alții. Ura ce astăzi și-o atras, Ungurii din partea Românilor, prin o nesocotită, rătăcită și rea purtare — care dovedește tot atâta lipsă de bun simț ca și de tact politic — nu există pe atunci. Românii și Ungurii trăiau împreună, familiile lor se adunau la un loc.</p>
<p>Astăzi nimic din toate astea. Familiele acelea au dispărut, averile s’au înstreinat, și veselia s-a pierdut.</p>
<p>Astăzi lumea care viziteză Ellöpatakul este compusă din multe amestecături... Între Români și Unguri nu mai există armonie, căci afară de ura, despre a cărei cauză am vorbit, mai este și aroganța ridicolă a lor care înstreineză în inima Românilor ori ce simpatie, și revoltează simțurile lor până la... dezgust.</p>
<p>Pe acel timp era în Ellöpatak vreo opt pianur, astăzi nu este de cât unul. Atunci se petrecea în familii, iar astăzi se petrece în cafenea; atunci acolo, ca și la orașe, era viața socială care dezvoltă inteligența și înnobilează sufletul, astăzi este viața publică care tâmpește, demoralizează și corumpe...</p>
<p>În fine pe atunci petrecerea consista în dans, muzică și conversațiune, iar astăzi în joc de cărți și de rol.</p>
<p>Ajunși pe la cinci ore călătorii noștri avură timpul, până să înceapă muzica, a căuta camere și a regula bagajele; astfel că atunci când toată lumea era adunată pe promenadă veni și Alexandru cu fratele său, iar Mathilda rămase să mai arangeze prin camere.</p>
<p>Impresiunea lui Alexandru fu vie văzând atâta lume adunată la un loc mergând în toate sensurile, și printre care ochii săi putură deosebi în treacăt mai multe femei gentile. El era impresionat și mai mult prin diferite dialecte care se vorbeau în acea mulțime, cum și de muzica ceardașului ce pentru prima oară o auzea.</p>
<p>Ei întâlniră pe alee câteva cunoștințe de la București cu care petrecură până la opt ore.</p>
<p>Alexandru, care vorbind cu acele cunoștințe nu a observat când a plecată muzica, rămase surprins când întorcându-și capul văzu aleea deșartă.</p>
<p>— Dar ce s-a făcut lumea și cum a dispărut așa deodată? întrebă el pe fratele său.</p>
<p>— Așa este aici, îndată ce a terminat muzica pleacă lumea, — răspunse Pavel.</p>
<p>— Curioasă! exclamă Alexandru.</p>
<p>— Peste două zile n-are să-ți mai pară curios, îi zise Pavel.</p>
<p>— Pentru ce?</p>
<p>— Pentru că o să trebuiască să faci și tu tot așa.</p>
<p>— O să trebuiască! Va să zică lumea aici se supune la o disciplină...</p>
<p>— O disciplină facultativă cărei însă toți se supun de bună voie, îi răspunse Pavel întrerupându-l.</p>
<p>Și după ce îi explică cum sunt regulate orele pentru cură, preumblare și mâncare îi zise:</p>
<p>- Și iată, noi începem chiar de acum să ne supunem disciplinei. Haide să luăm pe Mathilda și să mergem la mâncare.</p>
<p>Mathilda fiind gata plecară îndată la birt.</p>
<p>Pe când mânca a început și muzica să cânte, și peste o jumătate oră lumea, care terminase cu cafeaua, se întorcea pe la promenadă. Astfel pe la nouă ore alea era iarăși plină.</p>
<p>Alexandru, Pavel și Mathilda terminând mâncarea veniră pe alee și se așezară pe o bancă.</p>
<p>— Cum ți pare Ellöpatakul? întrebă Mathilda pe Alexandru.</p>
<p>— Frumos. Nu poate să fie de cât frumos locul acela unde găsește cineva verdeață, aer curat și femei frumoase.</p>
<p>— Așa dar îți place aici?</p>
<p>— O, da, îmi place, și mi-ar plăcea încă și mai mult când ar fi aici și Maria.</p>
<p>— Poate vei găsi o alta care să te facă a o uita...</p>
<p>— Ce o fi făcând dânsa acum? zise Alexandru întrerupând pe cumnată-sa.</p>
<p>— O fi făcând ce facem și noi, răspunse ea.</p>
<p>— Bine ar fi; aceasta mi-ar face mare plăcere.</p>
<p>— Cum?</p>
<p>— Negreșit; dacă și dânsa face ca noi, atunci va să zică că și ea se ocupă tot de noi. Ceva mai mult, că se gândește la mine precum mă gândesc și eu la dânsa.</p>
<p>— Asta nu se știe. Ceea ce știu, ceea ce am înțeles este că nu este mulțumită de viață... Ai avut dreptate când ziceai că trebue să trăiască rău cu bărbatu său.</p>
<p>— Nu este așa? Dar știi ceva? Ai vorbit cu dânsa...</p>
<p>— Nu am vorbit nimic, însă astăzi de dimineța când m-am dus să o iau pentru ca să mergem la cafea, râdeam de nebuniile noastre când am intrat la dânsa și întrebându-mă de ce râd și spunându-i cauza, ea a exclamat cu un accent plin de întristare; „cât sunteți de fericiți căci aveți același caracter. Potrivirea în caractere face viață dulce și frumoasă" și termină prin un năbușit suspin pe care eu l-am auzit cu toată voința sa de a-l ascunde.</p>
<p>— O! nu este greu de înțeles aceasta, și eu nu am nici un merit, zise Alexandru. Oricine ar privi-o mai de aproape ar vedea în figura sa întristarea, dacă nu chiar suferința. Privească apoi și portretul soțului ei și văzând trăsurile lui ordinare și grosolane, cum și expresiunea lor rece și aspră va putea îndată înțelege cauza suferinței sau întristărei ei. Contrastul între dânșii este așa de mare în cât ar fi cu neputință să nu se înțeleagă care poate fi viața Mariei.</p>
<p>— Biata femee!</p>
<p>— În adevăr este de plâns. O! unii părinți cât sunt de criminali. Da! cei mai criminali între criminali, căci nu numai că își omor copiii, dar îi omor, nu dintr-o lovitură, ci încetul cu încetul, zi cu zi, oră cu oră!...</p>
<p>— Dar părinții nu pot să voezscă de cât fericirea copiilor lor, îi zise Mathilda.</p>
<p>— Așa este; însă părinții apreciază fericirea după cum o pot înțelege la vârsta lor. Ei judecă cu sângele lor răcit, cu sufletul lor obosit, cu inima lor goală, și ne mai putând înțelege fericirea de cât în avere, averea este singurul lucru la care se uită dânșii; cât pentru persoană închid ochii și nu vor să vadă nimic, fie oricine ar fi.</p>
<p>— Din fericire că astăzi fetele se mărită cu voia lor, numai pot părinții să le impună viața...</p>
<p>— Așa este scris în lege, dar cu toate astea câte nu se fac în lume care în realitate sunt afară din lege și numai în aparență, sau în formă îndeplinesc prescripțiile ei. Câți părinți sunt care impun voința lor prin diferite mijloace! Si câți alții cari profită de neexperiența, de caracterul domol, și de supunerea la care au fost obișnuiți copii lor, pentru a îi hotărâ să facă aceia ce vor ei;</p>
<p>Ca exemplu să luăm pe Maria.</p>
<p>Ea, după cum singură ți-a spus, nu avea încă șase-spre-zece ani împliniți când au măritat-o. Ei bine, ce voință poate să aibă o fată la asemenea vârstă? Ce experiență a putut ea face, ce cunoștință de lume poatea să aibă când ea nu a cunoscut altă lume de cât aceia din pension, de unde a fost luată pentru a o duce la bărbatul său? Știa ea ce zice când a răspuns „da“ înaintea preotului? Putea ea înțelege — un copil și fără nici o idee despre căsătorie — ce însemnează acel cuvânt? Putea ea pricepe ce consecințe grave poate să aibă el? Știa ea că tot cu un asemenea cuvânt se condamnă un om la munca zilnică pe viață?</p>
<p>Nu a putut ști nimic din toate astea.</p>
<p>Nu a știut de cât aceia ce i-au spus părinții ei, adică aceia ce au voit dânșii să-i spună pentru a o amăgi; un copil se amăgește așa de lesne! Mai cu seamă de acei în care el are toată încrederea.</p>
<p>Iată dar că nu este destul că un părinte să voiască fericirea copiilor săi, trebue să și știe ce voește. El e dator să studieze de aproape și serios caracterul, inteligența, dispozițiunile și gradul de dezvoltare a simțâmintelor copilului său, și în urmă să combineze ce i-ar putea face fericirea.</p>
<p>— Ai dreptate, îi răspunse Mathilda. Nesocotința și orbirea părinților face nenorocirea întregei viețe a copiilor lor. Câte rătăciri, câte femei pierdute din cauza relelor alegeri.</p>
<p>— Dar nu sunt multe fete al căror vis nu este de cât averea? Sau care doresc căsătoria numai ca un mijloc de emancipare? — zise Pavel.</p>
<p>— Din nenorocire pentru societate, sunt și asemenea ființe — răspunse Alexandru. — Însă și aici părinții sunt datori să vadă dacă această rătăcire a copiilor lor este efectul naturei lor vicioase, sau o rătăcire provenită din slăbiciunea caracterului lor încă neformat, care le face să puie atâta preț pe luxul ce văd la amicele lor, amice care de multe ori ajută la această rătăcire. — În tot cazul părinții trebuesc să combată acele rătăciri și să le arate ceia ce poate face adevărata fericire.</p>
<p>— Ei bine, și cum să trăiască acei care se căsătoresc, dacă nici unul din ei nu ar avea avere? — întrebă Pavel.</p>
<p>— Ai dreptate să faci această observațiune; ea este foarte justă. Dacă am trăi în altă țară, răspunsul meu ar fi foarte simplu, ți-aș răspunde că vor trăi prin munca lor. La noi însă acest răspuns nu și-ar avea locul, căci munca nu este nici plătită în proporțiune cu mijloacele de viață, și — ceea ce este și mai rău — nici asigurată. Aici toată culpa este a acelor care guvernează. Nestabilitatea este cauza multor rele, multor nenorociri care roade societatea și distrug familia; căsătoriile se împuținează foarte mult iar divorțurile se îmulțesc într-un mod spăimântător.</p>
<p>Politica, lupta de partide, ne omoară și ne va omorâ definitiv. Un om onorabil și cu un caracter independent nu poate trăi liniștit în țară la noi, căci nu este sigur de existența, și mai cu seamă de viitorul său. Ne neputând compta pe ziua de mâine, cum s-ar putea oare să se hotărască la căsătorie? Trebuie să fie cineva mișel, târâtor și lipsit de demnitate pentru ca făcându-se instrumentul orb al celor de la putere, să poată trăi...</p>
<p>Să numai vorbim de aceste mizerii pe care le întâlnește cineva la fiecare pas în țara noastră. Să le lăsăm acolo de unde am plecat, pentru ca să putem răsufla cel puțin cât vom sta aci, zise Pavel.</p>
<p>Să le lăsăm, da, căci în zadar ne vom frământa inima, în zadar ne vom amăra sufletul, în zadar vom rădica glasul, răul a ajuns atât de departe, și nepăsarea guvernanților așa de mare în cât îndreptarea nu se va putea face pe cât timp ne vom servi numai cu limba... răspunse Alexandru cu un ton revoltat și plin de amărăciune.</p>
<p>— Să mergem să ne culcăm, zise Mathilda, e cam târziu și mâne va trebui se facem și noi ca toată lumea, la șase ore să fim la fântână.</p>
</div>
<div type="chapter" n="10">
<head>X</head>
<p>Abia trecuse o săptămână de la venirea lui Alexandru în băi și el făcuse deja cunoștința mai multor familii, care în toate serile se adunau și petreceu până după miezul nopței.</p>
<p>Demoazelele, și câte o dată și din damele tinere, jucau pe rând la piano, iar celelalte dansau. Din când în când se întrerupea dansul pentru a se face muzica vocală.</p>
<p>Astfel petreceau tinerii, iar bătrânii conversând, privind și ascultând.</p>
<p>Alexandru, prin naturelu său vesel și prin franceheța caracterului, câștigase simpatia tuturor.</p>
<p>El iubea muzica și era foarte pasionat pentru dans.</p>
<p>Nu se făcea o adunare în care dânsul să nu fie, nu se începea dansul dacă el nu era acolo.</p>
<p>Între acele familii era una mai cu seamă maghiară, compusă din tatăl, muma și două fete în etate, cea mai mare de vreo 16 ani, din care Alexandru era mai nelipsit. Devenise atât de intimă în cât părinții, cum și fetele îi ziceau pe nume și îl certau dacă câte o dată se întâmpla să nu vină la dânșii și peste zi, sau să lipsescă, seara dupe ce termina muzica, de a lua cafeaua cu lapte la dânșii.</p>
<p>Fetele, care nu cunoșteu limba română, îl întrebară, într-o seară, cum să zică bună dimineța pe românește. Alexandru le spuse că se zice: sărut gurița. A doua zi dimineața când se întâlniră pe promenadă, ele cum îl văzură venind îi strigară: sărut gurița, Alexandre. Lumea auzindu-le se uita lung la ele și începu să râdă; Alexandru asemenea râdea.</p>
<p>Fetele însă crezură că atât Alexandru cât și lumea râdea pentru că le-a auzit vorbind românește. Însă Alexandru, cu o voce tare pentru a fi auzită de lume, le spuse farsa care le a jucat.</p>
<p>Ele se roșiră, și cea mai mare care se numea Olga, îi zise zâmbind și făcându-i cu degetul un gest care exprima mai mult o afecțiune fraternă de cât supărare: — A! ștrengarul, așa ne ai făcut? Așteaptă! o să te spunem părinților.</p>
<p>Și urmând preumblarea sfârșiră prin a râde și ele împreună cu lumea și cu Alexandru de farsa ce li se jucase; iar când întâlneau din fetele române cu care se cunoștea, le zicea râzând: sărută gurița.</p>
<p>Acestea, care aflase farsa, le răspundeau asemenea râzând.</p>
<p>Când fetele spuseră părinților ce le-a făcut Alexandru, ei începură să râdă cu multă poftă; nu se supărară, precum nu s-au supărat nici fetele, căci erau obișnuiți cu glumele lui Alexandru, și încredințați de sinceritatea sa. Afabilitatea și dragostea părinților precum și afecțiunea sinceră și nevinovată a fetelor, făceau pe Alexandru să se creadă între dânșii ca în familia sa, și să iubească pe unii ca pe părinți, iar pe celelalte ca pe surorile sale.</p>
<p>Dar pe lângă afecțiunea lui pentru acea familie, pe lângă primirea francă și cordială ce i se făcea, pe lână plăcerile cari îi procarau muzica și dansul, mai era ceva care îl făcea să fie aproape nelipsit din acea familie, și mai cu seamă din adunările obișnuite de toate serile; acest ceva era o damă tânără, venită în băi fără bărbatul ei dar însoțită de mumă-sa și de o soră în etate de vreo 12 ani.</p>
<p>Înaltă, bine făcută, mai mult slabă cu ochii negri, a căror gene făceau umbră împrejurul lor, atât de lungi erau ele și atât de albă pelița pe care se resfrângeau; ea era o femeie frumoasă, însă din acele frumuseți care mai mult izbește vederea de cât atinge inima.</p>
<p>Această femeie, care putea să aibă etatea de 27 ani — cea mai frumoasă etate pentru o femeie — era neîncetat înconjurată de curtezani. Nici o dată nu o vedea cineva singură, nici totdeauna cu aceiași persoană; dimineța cu unii, pe seară cu alții, ea varia neîncetat. Din surâsurile sale făcea de o potrivă parte unora ca și celorlalți. Primea cu aceeași plăcere, complimentele ce i se adresau, și era cu atât mai mult transportată de mulțumire cu cât putea se întoarcă și să amețească mai multe capete; într-un cuvânt era o femeie cochetă.</p>
<p>Alexandru o văzuse chiar din prima zi a sosirei lui în băi, însă, dacă frumusețea ei l-a impresionat la prima vedere, această impresiune nu a durat mult căci chiar de a doua-zi el a văzut ușurința naturelului ei, și a înțeles că este o cochetă.</p>
<p>Alexandru a iubit în totdeauna femeile serioase, a înțeles și a plăcut femeile de capriciu, dar n-a înțeles și nici s-a putut interesa vreo dată de femeile cochete.</p>
<p>— Nu înțeleg, își zicea el adesea, pe femeile cochete, și mai puțin încă nu pot înțelege pe acei bărbați atât de ușurei cari își pierd capul după ele. Cum se poate interesa cineva de o femeie care se încântă de orice cuvinte i s-ar spune, și ori de unde ar veni ele? De o femeie al cărei surâs este pentru oricine? A cărei dorință este de a vedea împrejurul său, și totdeauna, câți mai mulți bărbați înlănțuiți de grațiile ei, sclavi al capriciilor sale? A cărei mulțumire este a le ameți capul prin speranțele ce dă fiecăruia în parte și a le tortura inima prin gelozia ce insuflă între toți? Ale cărei priviri, înflăcărate numai de această dorință și mulțumire, caută să aprindă în inimile lor focul care lipsește din inima ei?</p>
<p>— Înțeleg ca o cochetă să inspire dorința, dar nici o dată amorul. Înțeleg ca puterea ei să fie mare asupra bătrânilor sau a acelor ființe blazate a căror inimă a încetat de a mai bate în pieptul lor, și a căror simțuri au trebuință de a fi excitate; nu înțeleg însă ca un june să poată pune preț pe mișcările neîncetate și premeditate ale corpului, pe întorsătura ochilor, pe ușurința și maniera de a se îmbrăca astfel cum să-și arate parte din grațiile corpului, și pe acele poze, adesea necuviincioase, ale unei femei cochete.</p>
<p>— Pentru un june cu o natură serioasă, cu o inimă simțitoare și delicată, care știe să deosebească femeie de femeie, toate aceste mijloace de seducțiune nu îi pot inspira de cât dezgust, iar femeia care le întrebuințeză nu poate trece înaintea lui de cât de o ființă ridicolă.</p>
<p>Astfel cu natura sa serioasă, și după cum aflarăți chiar de la dânsul, prin impresiunea cu efect contrariu ce producea asupra lui o femeie cochetă, Alexandru rămase rece pentru acea femeie dupe care se amețeau atâtea capete și se frământau atâtea inimi.</p>
<p>Se întâlnea cu dânsa în toate adunările, însă nici odată nu a căutat să-i facă cunoștința, nu a voit să-i facă cunoștința, nu a voit să-i fie prezentat.</p>
<p>Răceala și indiferența lui atrase atențiunea junei dame care era surprinsă, nefiind obișnuită, ca frumusețea sa să nu turbure sufletul, să nu farmece vederea oricărui bărbat ar întâlni-o.</p>
<p>Atins în amoru propriu și voind a pedepsi pe cutezătorul care nesocotea grațiile ei, se hotărî a întrebuința toată puterea sa — de care era sigură — pentru a-l îngenuchia.</p>
<p>Astfel ori când îl întâlnia, ochii ei — a căror vioiciune se silia să o ascundă sub o expresiune dulce și melancolică, — se ațintea asupra lui Alexandru însă părea invulnerabilă; și cu cât privirile ei erau mai expresive și mai tandre cu atât ale lui exprimau liniștea și indiferența.</p>
<p>Într-o seară, dânsa văzând că Alexandru urmează ca totdeauna a dansa cu mai toate dănsuitoarele, fără a se gândi chiar să voiască a-i fi prezentat, vexată de această lipsă de atențiune din partea lui, impacientată de așteptarea zadarnică de a fi invitată de dânsul, și aprinsă de dorința din ce în ce mai mare de a se face iubită pentru a-și răzbuna, ea se hotărî a ruga pe stăpâna casei de a-l prezenta.</p>
<p>Alexandru tocmai conducea la locul ei pe dama cu care valsase, când stăpâna casei veni să-l roage de a primi să fie prezentat la o damă care dorește să danseze cu dânsul.</p>
<p>— Cu multă plăcere, răspunse el dându-i brațul. El nu fu surprins când se opriră înaintea acelei cochete, căci se aștepta la aceasta, și tocmai pentru a ajunge aici nu voia să ceară să-i fie prezentat. Voința lui era ca aceasta să fie de la dânsa: își avea scopul său precum dânsa își avea pe al ei.</p>
<p>Căutăturele ei totdeauna îndreptate asupră-i îl făcu să vază dorința ce dânsa avea de a-i face cunoștința, și ajutată de experiență cum și de o finețe particulară care îl făcea să înțeleagă pe o cochetă și să cunoască partea lor vulnerabilă, el înțelese scopul ei și se hotărâse să intre în luptă.</p>
<p>Pentru aceasta el era nelipsit din adunări și căuta a se întâlni cu dânsa cât mai adesea, fără însă a lăsa să se vază această dorință. Și în loc de a grăbi ocaziunea pentru a-i face cunoștință, părea, din contră că nici nu se gândește, mărginindu-se numai de a răspunde la privirile ei călduroase și expresive prin privirile lui, după cum am spus, reci și liniștite.</p>
<p>— Doamna R... îmi face o plăcere de a vă prezinta pe d-l Alexandru C... un bun dănsuitor, zise stăpâna casei adresându-se către juna cochetă, iar pe urmă întorcându-se către Alexandru, adăugă:</p>
<p>— Doamna Irma R...</p>
<p>Vă mulțumesc foarte mult doamnă pentru grațioasa cunoștință ce mă faceți să câștig — zise Alexandru înclinându-se către stăpâna casei. Cât pentru recomandațiunea de bun dănsuitor îmi permit să vă spun că ea mă pune în mare confuziune și neliniște, știind cât de puțin o merit și gândind la descepțiunea ce va avea doamna R... după ce va primi rugăciunea ce îi fac de a bine-voi să-mi acorde o întorsătură de vals.</p>
<p>Și terminând, el se înclină înaintea Irmei.</p>
<p>— Primesc cu atâta mai mare plăcere răspunse ea sculându-se, cu cât țiu să constat prin mine însu-mi dacă ochii mei m-au înșelat, dacă doamna B... a fost mai mult complezantă de cât dreaptă. Cât pentru mine promit contrariul, voi fi mai mult dreaptă de cât complezantă.</p>
<p>— Vă voi fi recunoscător, răspunse el pornind cu dânsa.</p>
<p>Alexandru, după cum am spus, era foarte pasionată de dans și avea reputațiunea de un bun dănsuitor; însă de astă dată el atinse perfecțiunea, ajutat fiind atât de dama sa, care era o foarte bună dănsuitoare, cât și de dorința de a merita recomandațiunea ce i se făcuse. Dorința sa era cu atât mai vie cu cât voia să lase o bună impresiune dănsuitoarei, acesta mai cu seamă în scopul ce îl urmărea, ștind cât preț pun femeile pe un bun dănțuitor.</p>
<p>După ce întoarse de trei ori salonul, Alexandru se opri la locul de unde plecase, și înclinându-se voi să se retragă.</p>
<p>— Nu vă retrageți mai înainte de a mă lăsa să-mi îndeplinesc promisiunea. Găsesc că doamna B... a fost greșită în recomandațiunea ce v-a făcut, căci nu trebuia să zică un bun dănsuitor ci primul dănsuitor...</p>
<p>— Între cei din urmă, o întrerupse Alexandru zîmbind.</p>
<p>— Între cei dântâi, răspunse ea serioasă.</p>
<p>— A, doamnă, sunteți mai mult indulgentă de cât dreaptă. Ați uităt ce ați promis.</p>
<p>— Regret că puneți în îndoială sinceritatea mea, răspunse ea uitându-se la dânsul.</p>
<p>— O, nici de cum, vă rog să nu credeți aceasta, însă, se poate să vă înșelați. Se găsește cineva câte o dată în dispozițiuni de acele când totul îi pare frumos... În tot cazul meritul este al d-voastră. Cu o dănsuitoare ca d-voastră nu poate cineva să fie un rău dănsuitor.</p>
<p>În acest moment trei demoasele, între care era și Olga, se opriră înaintea lui Alexandru.</p>
<p>— Totu-d’auna dansezi foarte bine, dar acum ne-ai uimit, îl zise una din ele.</p>
<p>— Toți încetase de a dansa pentru a vă putea privi, — adăugă Olga.</p>
<p>— O! v-ați dat cuvântul ca să mă pierdeți. Din norocire am rezonul tare și nu veți izbuti... răspunse Alexandru râzând.</p>
<p>— Cum! crezi că glumim? îi zise Olga — de n-ar fi serios nu ne-am fi lipsit de plăcerea de a dansa, oprindu-ne pentru a vă privi.</p>
<p>— Atunci tot meritul este al dansatoarei mele; îndreptați-vă complimentele către doamna R...</p>
<p>— Meritul este al unuia ca și al celuilalt, — răspunse Olga.</p>
<p>Alexandru, voind să termine cu aceste complimente, propuse Olgei de a face un ocol prin salon; și dându-i brațul se depărtară.</p>
<p>— Ai aprins gelozia în inimile mai multora, — îi zise Olga râzând.</p>
<p>— Cum! ce voiești să zici? o întrebă Alexandru.</p>
<p>Curtezanii Irmei te priveau cu ochii scânteinzi de invidie, ca să nu zic de mânie.</p>
<p>— Și de ce această gelozie numai pentru mine? De ce nu sunt ei geloși unii de alții? Eu, mai puțin de cât oricare altul dintre dânșii, pot să le-o inspir, căci nici am vorbit cu dânsa până astă-seară, nici am căutat chiar ocaziunea de a îi face cunoștința.</p>
<p>— Așa este, însă ei știu că dânsa a căutat, a forțat chiar ocaziunea de a te cunoaște, căci unul din ei era acolo când Irma a rugat pe d-na B... a te prezenta la dânsa. Și mai spun dânșii cum de câteva zile observă că privirele ei te urmăresc neîncetat.</p>
<p>— Spune-le, te rog, să se liniștească, căci eu nu mă interesez cât de puțin de dânsa.</p>
<p>— Serios vorbești când zici că ea nu te interesează nici de cum?</p>
<p>— Foarte serios.</p>
<p>— Este cu putință să stai rece înaintea frumuseței sale, care a amețit atâtea capete și a turburat atâtea inimi?</p>
<p>— Spre rușinea mea mărturisesc că sunt foarte rece în fața acestei frumuseți, care nu numai că nu mi-a amețit capul, dar nici chiar mi la clintit, nu numai că nu mi-a turburat inima dar nici cel puțin mi-a atins-o.</p>
<p>— Ești o curiozitate! Se vede că iubești foarte mult vreo femee care captivându-ți inima ți-a oprit-o la dânsa, și astfel ai venit aici fără inimă.</p>
<p>— Din nenorocire, inima îmi este liberă și o am cu mine. Nu iubesc o altă femeie, dar cea ce iubesc, și mult, este amorul...</p>
<p>— Nu înțeleg ce vrei să zici, îl întrerupse Olga.</p>
<p>— Te cred, draga mea amică; și ori cât ți-aș spune astăzi n-ai putea înțelege. Ești încă o copilă, n-ai încă experiență, nu cunoști lumea, n-ai nici ideea chiar de ceea ce este inima; să mai treacă câțiva ani și atunci vei înțelege ceea ce nu poți înțelege astăzi.</p>
<p>Zicând aceste cuvinte, el o lăsă lângă amicele ei și se duse să fumeze.</p>
</div>
<div type="chapter" n="11">
<head>XI</head>
<p>În acest interval de repaus, Irma rugată de amicele sale, se aseză la piano și începu să cânte din acele arii maghiare, pe tema de cardaș, a căror expresiune sentimentală vorbește atât de mult simțurilor.</p>
<p>Ea avea o voce nu tocmai foarte, dar dulce și mlădioasă, și cânta cu atâta artă, punea atâta foc în notele ce scotea, exprima așa de bine suferințele unei inime care iubește, în cât toți care o ascultau păreau a fi împietriți, atât stau de nemișcați, reținându-și chiar și respirațiunea. Nu erau de cât ochii lor, ai unora lăcrimând, ai altora scânteind, care exprimau ceea ce se petrecea întrânșii ascultând-o.</p>
<p>Alexandru uimit și transportat, asculta cu urechea și înțelegea cu inima acele cuvinte zise într-o limbă necunoscută de el. Ochii săi o privea cu mare mirare, întrebându-se în sine dacă era Irma aceea care cântă.</p>
<p>— Ea să cânte cu atât foc, atâta expresiune, atâta simțire! Este cu putință! — își zicea ele — O! cochetele au și ele câte o rară, dar trecătoare inspirațiune. Câte o dată amorul aruncă și în inima lor câte o lucire, dar tot atât de durabilă ca și aceia a fulgerului, și tot atât de primejdioasă pentru acela care, lăsându-se a fi amăgit de dânsa, nu va fugi, căci va primi lovitura trăsnetului chiar în inimă.</p>
<p>După ce Irma încetă de a cânta, adunarea întreagă se grăbi a o complimenta și a-i mulțumi. Alexandru rămas, cel din urmă, înaintă la rândul său.</p>
<p>— Doamnă, nu știu cum să exprim admirațiunea mea pentru talentul ce posedați...</p>
<p>— Vii și d-tea să adaugi la complimentele celorlalți 'l întrerupse ea.</p>
<p>— Complimente! Să vă fac complimente? Eu care în acest moment mă torturez, dar în zadar, de a putea găsi cuvinte cari să vă arate cât de mare a fost transportul meu ascultându-vă cântând cu atâta foc, cu atâta expresiune, cu atâta simțire în cât să se încălzească chiar inimeie cele mai reci...</p>
<p>— Va să zică chiar și a d-v., îl întrerupse ea zâmbind.</p>
<p>— A mea între cele d’ântâi dacă nu cea d’ântâi, — îi răspunse el. — Sunteți foarte nedreaptă cu mine dacă credeți că am venită se adaug la complimentele celorlalți. Nu știu să fac complimente și nici nu-mi place să le fac. Dacă ele sunt adesea obligatorii cel puțin în cazul de față eu nu pot avea această obligațiune căci abea de câteva momente am avut onoarea a vă face cunoștința...</p>
<p>— Care onoare îmi o datorați mie — întrerupse ea.</p>
<p>— Pentru care vă sunt foarte recunoscător, — răspunse el, și urmând de unde a fost întrerupt, zise: — Și apoi un compliment mai mult sau mai puțin nu ar fi nimic pentru d-v. care primiți atât de multe și ne încetat.</p>
<p>El zise aceste cuvinte cu un accent pe care se silea a-l face să exprime gelozia.</p>
<p>Irma se uită lung în ochii lui ca cum ar fi voit să vadă printr-ânși în inima sa.</p>
<p>— Și crezi d-ta că acele complimente cari mi se fac, acele vorbe care mi se spun îmi procură atâta plăcere pe cât o cred acei care mi le adresează?</p>
<p>— Eu nu știu ce să crez, căci nu mi-am făcut această întrebare nici chiar mie însumi. Dar nu pentru ca să aflu aceasta am venit; am venit ca să vă exprim admirația mea, iar nu, o repet, pentru ca să vă fac complimente...</p>
<p>— Și dacă v-aș crede, aceasta v-ar face plăcere? îl întrerupse ea.</p>
<p>— Foarte multă. Îmi place totdeauna să se încreadă cineva în sinceritatea vorbelor mele, și să mă creadă astfel cum sunt.</p>
<p>— Ei bine, vă cred, căci în adevăr nu aveți nici o obligațiune, și apoi... nici vă face plăcere sămi adresați complimente, aceasta se vede pe cât timp nu ați căutat ocaziunea...</p>
<p>— Nu voiam, nu cutezam ca prin o notă discordantă să stric armonia acelor care răsunau la urechea d-voastră, îi zise el întrerupând’o.</p>
<p>— Sunteți prea modest, prea mult. Și... urmă ea cu oare-care sfială și emoțiune prefăcută, — vocea mea a fost atât de puternică în cât să poată mișca chiar inima d-voastră?</p>
<p>— Chiar inima mea! Cu ce ton o ziceți aceasta! Nu cumva credeți că eu nu am inimă?</p>
<p>— Nu știu ce să cred, v-am văzut atât de rece.</p>
<p>— Nu cumva vă îndoiți de puterea ce aveți? — urmă el fără a răspunde la întrerupțiune. — Să vă îndoiți! și cum ați putea când pe fiecare zi câte o biată inimă cade zdrobită, învinsă sub farmecul irezistibil al privirilor d-voastră?</p>
<p>— Farmec irezistibil! Vezi cum vorbești! Și nu sunt de cât două minute de când îmi ziseși ca să mă încred în sinceritatea cuvintelor d-tale! Astfel înțelegi d-ta sinceritatea a vorbi aceea ce nu simți? Voești să treci galanteria drept sinceritate?</p>
<p>— Pentru ce îmi ziceți aceasta? o întrebă el.</p>
<p>— Pentru că dacă farmec ar exista în privirile mele, cel puțin ar trebui să mărturisești că el nu a avut putere asupra d-tale. Cum dar le atribui această putere, și încă de inrezistibilă, pe cât timp nu o ai încercat prin d-ta însuți?</p>
<p>— Nu totul se explică și se înțelege numai prin sine însuși. Am înțeles puterea privirilor d-tale prin efectul produs asupra celorlalți; și dacă asupra mea nu a avut putere aceasta să nu vă surprindă, căci nu toate inimile se încălzesc prin acelaș mijloc. Unele se încălzesc prin ochi scânteetori, altele prin priviri melancolice; unele prin zâmbiri amoroase, altele prin surâsuri provocătoare; unele prin cânturi sentimentale, alte prin cuplete frivole.</p>
<p>— Ei bine, unde voești să ajungi? îl întrebă Irma.</p>
<p>— Acolo unde eram la început, a vă spune că inima mea, care a rămas rece înaintea privirilor d-v. a fost încălzită prin dulceața, expresiunea și focul cu care ați cântat. Am fost atât de transportat, vă datorez atâta recunoștință, în cât nu știu cum m-aș putea vreodată achita de această datorie, îi zise el privind-o cu o căutătură dulce.</p>
<p>— Dacă crezi că îmi datorezi ceva ar fi mijlocul să te achiți îndată chiar — îi răspunse dânsa cu o zîmbire, a cărei dulceață rivaliza cu aceia cu care Alexandru o privea.</p>
<p>— Primesc acel mijloc, ori care ar fi el, se grăbi a răspunde dânsul.</p>
<p>— Ești atât de grăbit să te achiți de mine? îl întrebă ea urmând a îi zîmbi.</p>
<p>— O! nu interpretați astfel graba mea. Aș dori se fiu tot-d’auna debitorul d-v., cu toată certitudinea ce am că nu voi putea nici o dată să îmi plătesc creanța. Graba mea nu însemnează alt de cât teama de a nu pierde ocaziunea fericită, mijlocul bine cuvântat ce mi se prezintă, de a putea face și eu ceva plăcut pentru d-voastră. Aștept cu impaciență...</p>
<p>— Ei bine, acel mijloc este de a-mi face plăcerea să dansăm viitorul cadril împreună.</p>
<p>— A! doamnă, aveți o manieră foarte stranie de a înlesni plata creanțelor!.. Îi răspunse el cu bucurie. — Cel mai dibaci și mai cumplit uzurar nu ar fi putut găsi un mai bun mijloc pentru a mări și a îngreuna creanțele debitorilor săi...</p>
<p>— Sunteți foarte galant, îi răspunse Irma. Așa dar propunerea mea...</p>
<p>— O primesc cu acelaș transport care mi-a produs auzind-o.</p>
<p>Această convorbire, urmată în limba franceză, a fost observată de mulți dar ne înțeleasă de nimeni, căci câteva persoane cari se aflau aproape de dânșii nu cunoșteau această limbă.</p>
<p>Curtezanii Irmei o priveau din depărtare, spionând toate mișcările ei. Doi dintr-ânșii pierzând răbdarea pentru o convorbire atât de animată, și geloși de dulceața și expresiunea privirilor Irmei când se uita la Alexandru, se apropiară de dânsa și începură a-i vorbi.</p>
<p>— Despre ce vorbiți cu atâta interes? o întrebă unul din ei, accentuând cuvântul final.</p>
<p>— Sunteți curioși să știți? zise ea cu un ton rece.</p>
<p>— Dacă cu aceasta nu comitem o indiscrețiune, adăugă celălalt înțelegând tonul ei.</p>
<p>— Ei bine, oricum ar fi să vă mulțumesc curiozitatea. Vorbim despre muzică.</p>
<p>— A! și aceasta vă anima atât de mult! exclamă cel care a vorbit întâi.</p>
<p>— Negreșit căci discuțiunea era asupra superiorităței între școala franceză și cea germană...</p>
<p>— Și cine a eșit victorios? D-v. ați convins pe d-l C... sau d-sa v-a convins pe d-v.? zise el cu un ton de persiflare.</p>
<p>— Discuțiunea nu s-a terminat căci d-v. ați avut urâtul gust să veniți ca să o întrerupeți, — le răspunse ea cu dispreț.</p>
<p>— Dar sunteți aproape ca să cădeți de acord; negreșit că o să terminați prin a vă înțelege?.. adaugă al doilea curtizan cu acelaș ton de persiflare.</p>
<p>— Așa cred și eu, — răspunse Irma cu multă răcelă.</p>
<p>Și văzând pe Alexandru că voește să răspundă la obrăznicia lor, ea îl preîntâmpină zicându-i: — Domnule C... va rog faceți-mi plăcerea de a îmi da brațul. Doresc să mă preumblu și în acelaș timp să ne urmăm convorbirea.</p>
<p>Alexandru pe deplin satisfăcut pentru pedeapsa delicată, dar mare cu care Irma a pedepsit pe cei duoi cavaleri, se grăbi a-i da brațul, și se depărtă cu un zâmbet de triumf.</p>
<p>Cei doi curtezani rămaseră uimiți și umiliți. Ei se uitau unul la altul și privirile lor scânteiuă de mânie.</p>
<p>Ceilalți curtezani rămași în capătul salonului, de unde au urmărit cu ochii pe acei duoi de când au plecat dintre dânșii, îi chemară printr-un semn din cap.</p>
<p>— Ce s-a întâmplat? întrebară ei.</p>
<p>Cei doi umiliți le spuse ce s-a urmat.</p>
<p>— Bine vă a făcut, le zise unul din ceilalți. Ați primit o bună lecțiune și bine meritată.</p>
<p>— Da, însă aceasta n-are să rămână așa, răspunse unul din cei doi.</p>
<p>— Dar cum? Ce ați putea face? să vă răzbunați? Și contra cui?</p>
<p>— Contra ei...</p>
<p>— Contra lui, răspunseră cei doi.</p>
<p>— Contra ei? Și pentru ce? Pentru că v-a rușinat aducându-vă aminte că v-ați luat un drept, pe care nu-l aveați, ca să-i vorbiți cu atâta insolență? Contra lui? Dar cu ce drept? Ce v’a facut el? Venit-a el vr’o dată să se amestece în convorbirea noastră cu dânsa, cu tote că ea ’l provoca ne ’ncetat prin privirile cu cari ’l urmărea? Ce ați căutat să vă amestecați și să întrerupeți convorbirea oră? După ce ați făcut o necuviință, după ce ați fost grosieri, veniți încă să vă plângeți pentru că ați fost pedepsiți în modul cel mai delicat?</p>
<p>— Sunt suprins auzindu-te pe d-ta că le iei apărarea și încă cu atâta căldură, pe d-ta care împreună cu noi te silești a-ți deschide un loc pentru a străbate în inima ei, îi zise unul dintre umiliți.</p>
<p>— Ei, și ce face cu asta? E destul ca un bărbat să curteze o femee pentru ca să își câștige drepturi asupra ei? E destul ca el să o iubescă pentru ca dânsa, care nu răspunde amorului lui, să nu aibă dreptul a iubi pe un altul? Stranii teorii ar fi acestea! Absurde pretențiuni. — Curtez pe această femee împreună cu d-voastră, ei bine, spuneți care dintre d-v. este acela ce are mai multe drepturi de cât noi ceilalți? Nu răspundeți? Va să zică toți avem drepturi de o potrivă sau mai bine zis nu avem nici un drept. Renunțați dar la rătăcita idee de răzbunare, căci pe lângă că ați fost necuviincioși, veți sfârși prin a vă face și ridicoli.</p>
<p>Acela care apăra pe Irma era un bărbat de vreo treizeci și patru ani, înalt bine făcut, și cu maniere distinse, aparținând unei vechi și nobile familii din Ungaria.</p>
<p>El era iubit și respectat de toți cari îl cunoșteau, pentru natura sa serioasă, pentru justețea și tăria raționamentului său.</p>
<p>Când termină de a vorbi, toți îl aprobară; iar cei doi umiliți își plecară capul uitându-se în pământ și reflectând.</p>
<p>Ei erau cu atât mai mult surprinși cu cât știau că acel care ar fi avut mai mult drept, dintre toți de a se simți atins de preferința ce Irma da lui Alexandru, era acela care îi apăra. Prin fizicul său plăcut și prin calitățile sale morale el avea multă șansă între toți, de a fi în bunele grații ale Irmei; pentru dânsul Irma avea chiar o deosebită atențiune, însă atât și nimic mai mult.</p>
<p>Când dar, îl auziră pe dânsul vorbind astfel, și după ce reflectară asupra cuvintelor lui, îi întinseră mâinile zicându-i: — Ai dreptate. Ești un suflet mare și o inimă nobilă.</p>
<p>— Și voi nu sunteți altfel, răspunse el strângându-le mâna, dar sunteți încă prea tineri și nu destul de formați.</p>
<p>Acum vă rămâne un lucru de făcut pentru ca să reparați ușurința conduitei ce ați avut față cu Irma, și să ștergeți urâta impresiune ce a trebuit să lăsați, mai cu seamă d-lui C... care este un străin; să cereți scuze damei zicându-i că cuvintele voastre nu au fost zise cu intențiunea de a o atinge, iar cu dânsul să fiți foarte amabili, căci altfel veți arăta că sunteți mici la suflet și rău crescuți.</p>
<p>În timpul acestor vorbe schimbate între curtezanii Irmei, dânsa, la braț cu Alexandru, plimbându-se prin salon, se opri înaintea unui grup de femei cu care dânșii începură a vorbi.</p>
<p>— Dar de ce nu dansăm — întrebă una din ele.</p>
<p>— Să dansăm, să dansăm, răspunse o alta. Orele sunt unsprezece și astfel numai avem timp mult pentru ca să îl pierdem nefăcând nimic.</p>
<p>Una din ele se așeză la piano și dă semnalul de cadril.</p>
<p>Perechile își luară locul.</p>
<p>Acel care luase apărarea Irmei se cunoștea cu Alexandru pentru care avea multă simpatie; ei nu erau intimi însă aveau afecțiune unul pentru altul.</p>
<p>Îndată ce se dat semnalul pentru cadril, el se duse la Alexandru să îi propună dacă voiește să îl aibă de vis-a-vis; aceasta o făcea mai cu seamă pentru ca, în urma celor întâmplate, să dea o bună pildă celorlalți.</p>
<p>Alexandru primi cu multă plăcere și îi mulțumi strângându-’i mâna.</p>
<p>Toți fiind gata, cuadrilul se începu.</p>
<p>— Îmi pare foarte mult rău că eu am fost cauza nemulțumirei ce v-a făcut acei domni, zise Alexandru vorbind cu Irma pe când perechea de vis-a-vis dansa.</p>
<p>— Să nu aveți nici o părere de rău căci acea supărare mi-a trecut îndată. Și cauza nu sunteți d-v. dar reaua lor creștere...</p>
<p>— O! nu-i judecați așa de aspru. Ei au fost îndestul pedepsiți pentru purtarea lor... necuviincioasă. Însă de câtă amărăciune a trebuit să le fiă inima plină, pentru ca să se hotărască a atinge pe femeia la care ei țin atât de mult.</p>
<p>— Cum! d-ta vii să le iei apărarea? — îl întrebă ea cu oare-care mirare.</p>
<p>— Nu iau apărarea faptului, nu voesc să scuz purtarea lor destul de blamabilă, dar aș dori să vă pot face a vă modifica ideia ce v-ați făcut de dânșii. Nu tocmai efectul unei rele creșteri a fost care a produs rătăcirea lor, ci efectul imperfecțiunei naturei omului care îl face să nu își poată stăpâni pasiunele, să nu poată priimi cu sânge rece o lovitură ce i se dă în inimă.</p>
<p>— A! El îi apară; aceasta este o dovadă că a început să se amețească. El se crede iubit și de aceia este atât de marinimos; totdeauna se uită cineva cu compătimire la acel căruia i-a luat locul. A! asta e bine; musca a început să se prindă în țesătura păiajenului, își zicea Irma în sine.</p>
<p>— Gelozia a făcut pe cei mai sus puși prin nașterea lor, pe cei mai bine crescuți să comită chiar crime, ca și cei mai ordinari oameni, urmă Alexandru.</p>
<p>— Este gelos! Asta e de mine; prin gelozie îl voi învinge de sigur, — urmă a-și vorbi Irma.</p>
<p>Și venindu-i rândul a ieși cu cavalerul de vis-a-vis, ea nu răspunse nimic lui Alexandru, dar începu a cocheta cu vechiul său curtezan.</p>
<p>Alexandru, fără a pierde timpul, și având aerul a nu observa mișcările cochetii sale dame, începu a vorbi cu vecina sa de la stânga, care era o damă foarte gentilă. El se preocupa de dânsa într-unu mod particular și părea că se interesa atât de mult de ea în cât își uitase de dans; astfel că de mai multe ori Irma a trebuit să îi aducă aminte că este rândul lui să danseze.</p>
<p>Alexandru își dădea aerul a fi distrat din cauza vecinei, și își cerea scuze pentru greșealele ce într-adins făcea.</p>
<p>— Sunteți foarte distrat astă-seară, îi zise Irma, cu un ton în care fără să vrea lăsa să transpire gelozia.</p>
<p>— În adevăr... răspunse el cu un aer încurcat ca cumu ar fi căutat un pretext pe care însă nu-l putea găsi.</p>
<p>— Regret că v-am cerut să dansați cu mine. D-v. de politețe n-ați putut refuza, și astfel v-am lipsit de plăcerea de a dansa cu o alta care v-ar interesa... îi zise ea cu o vădită mânie pe care nu și-o putea ascunde.</p>
<p>— Ce ziceți doamnă! Din contră, plăcerea de a dansa cu d-v., suvenirea celor petrecute în astă-seară, și ideea că ceilalți bărbați mă pismuesc, fac că sunt atât de distrat, — răspunse el cu o prefăcută sinceritate.</p>
<p>— Dacă dânșii v-ar vedea mai de aproape atunci n-ar avea ce să pismuiască, căci nu poate nimeni să pismuiască pe acel care de politețe se sacrifică.</p>
<p>— Aveți dreptate se ziceți că dacă dânșii ar putea vedea de aproape n-ar avea nimic de pismuit în mine, și liniștea lor ar fi mare asigurându-se că în realitate nu există nici un pericol din acelea care în aparență pare că ar exista, și care i-au amăgit într-atât în cât să-i facă geloși...</p>
<p>El zise aceste cuvinte cu atâta naivitate că s-ar fi putut ori cine înșela pentru a îl crede de bună credință în ceea ce exprima.</p>
<p>Irma se uită lung la dânsul ca cum ar fi căutat să îi ghicească gândul; însă el era destul de fin pentru a nu lăsa să se vadă de cât aceea ce vrea dânsul.</p>
<p>Cuadrilul terminându-se, Alexandru își conduse dama la locul ei și, după ce îi mulțumi pentru plăcerea ce i-a făcut; dupe ce schimbă câteva vorbe pline de afecțiune cu visaviul său, pe care îl lăsă lângă dânsa, se înclină și se retrase.</p>
<p>Irma se uită dupe el cu mare mirare, văzându-l cât de puțin gelos era pe cât timp o lăsa cu cel mai primejdios dintre curtezani, și pleca atâtă de liniștit. Dar care îi fu amărăciunea când îl văzu așezându-se în fața ei lângă dama cu care vorbise la cuadril. Această damă se numia Ghizela.</p>
<p>Cu toate silințele ce își făcea pentru a nu se uita la dânșii, ochii săi însă nu se puteau dezlipi de acolo, și ar fi dat mult se poată auzi ceea ce își vorbeau. Gelozia, cu care ea credea să învingă pe Alexandru, începea să îi roadă inima.</p>
<p>Era foarte distrată, răspundea cu mare greutate la vorbele ce îi adresa cavalerul de lângă dânsa, și multe din ele nici nu le auzea, atât era de absorbită.</p>
<p>— Sunteți foarte distrată, îi zise cavalerul.</p>
<p>— Nu sunt distrată, dar nu îmi este bine.</p>
<p>— Da! Și ce aveți? Ce rău simțiți? o întrebă el cu nevinovăție, ca cum nu ar fi avut nici o idee despre cauza răului ei.</p>
<p>— Mă doare, capul, — răspunse Irma, puindu-și mâna pe frunte.</p>
<p>— Și ce v-a cauzat aceasta durere de cap? Ați avut vreo supărare.</p>
<p>Dânsa era foarte încurcată pentru a răspunde neputând spune adevărata cauză, dar îndată îi veni în gând să spue cele ce s-a petrecut cu acei doi tineri, și să atribuie durerea sa de cap la supărarea ce i-a cauzat purtarea lor.</p>
<p>— A-ți avut dreptate să vă supărați, îi răspunse el, dar nu trebuie să vă tulburați atâta, căci sunt sigur că dânșii nu au avut intențiunea să vă atingă. Însă gelozia rătăcește atât de mult pe acel care îl frământă în cât îl pune în pozițiune să facă răul fără ca să știe ce face.</p>
<p>În acest moment se apropiară și cei doi tineri care veneau să ceară scuze de la Irma. Momentul era bine ales, căci Irma fiind tocmai frământată de torturele geloziei și înțelegând prin sine însăși amărăciunea de care inima lor a trebuit să fie plină, se grăbi ale primi scuzele și începu chiar a face glume, nebunii, a râde în fine cu dânșii ca și mai înainte.</p>
<p>Mai mult ca totdeauna întrebuința toată puterea grațiilor sale, toate armele cochetăriei în scopul de a face pe curtezanii ei să creadă că nu se interesează nici de cum de Alexandru, iar, acestuia arătându-i indiferență să il pună în același timp în gelozie, făcându-l să sufere aceea ce suferea ea în acele momente.</p>
<p>Biata Irma! cât se rătăci ea judecând dupe inima ei! Ea nu înțelegea, nu știa face deosebire între suferințele unei inime când iubește serios — în care se stricoară bănuielile, adesea imaginare, având însă de obiect o singură persoană, — și acelea ale unei cochete când întâmpină rezistență, când întâlnește în cale-i vreun bărbat care să stea indiferent înaintea frumuseței sale, și ale cărei grații să nu aibă putere asupra lui; în fine între gelozie provenită dintr-un amor serios, și aceea de toate zilele, provenită din amorul propriu.</p>
<p>Alexandru părea că nici își mai aduce aminte de dânsa, atât era de preocupat de dama lângă care ședea. Iar curtezanii departe de a se amăgi, ei vedeau și înțelegeu ce se petrece în inima Irmei.</p>
<p>Astfel silințele ei nu aveau alt efect de cât acela de a o obosi și a o face să se îndoescă de forțele sale; și arătându-i cât de mare și grea era lupta în care intrase cu Alexandru, să vadă cum s-a înșelat când a crezut că musca începea să se prindă în țesăturile păiajenului.</p>
<p>Miezul nopții sunând, fiecare se duse să-și ia noapte bună de la gazdă; și adunarea împărțită în mai multe grupe, părăsi salonul.</p>
<p>Alexandru ieși împreună cu Ghizela. Ei făceau parte din aceeași grupă în care era Irma.</p>
<p>Casa în care locuia Ghizela fiind cea mai apropiată, grupa se opri înaintea ei, și Ghizela luându-și noapte bună de la toți, intră, iar ceilalți își urmară drumul.</p>
<p>Irma locuia în aceiași casă cu Alexandru, Când dar grupa ajunse în dreptul acelei case, Irma împreună cu mumă-sa, soră-sa și Alexandru se despărțiră de puținii care mai rămâneau.</p>
<p>Alexandru după ce le conduse până la ușă, le salută, și în loc de a merge înainte, camera sa fiind după acelea ocupate de Irma și mumă-sa, se întoarse înapoi.</p>
<p>— V-ați uitat unde ședeți? îl întrebă Irma uitându-se la el.</p>
<p>— Nu, răspunse Alexandru zîmbind, dar nu intru încă.</p>
<p>— A! mai aveți vreo adunare?</p>
<p>— Ce adunare mai poate fi acum după miezul nopții? Dar mă duc să umblu puțin căci mă simț cam indispus din cauza căldurei din salon.</p>
<p>Noapte bună, îi zise ea cu oarecare agitațiune.</p>
<p>— Noapte bună, răspunse el cu un ton liniștit.</p>
<p>Irma după ce intră în camera ei unde dormea singură, începu să se dezbrace dar era foarte agitată; ideea că poate Alexandru se ducea să întâlnescă vreo femeie, o frământa mult. Nu-i venea să se culce, nu avea astâmpăr, și neputând sta la un loc se preumbla prin cameră. În urmă se duse la fereastră, ridică încet transparentul și se uită pe promenadă, dar nevăzând pe nimeni începu iarăși a umbla prin cameră.</p>
<p>După câteva minute ea se opri, stinse lumânarea și așezându-se pe scaun la fereastră ridică iarăși transparentul, însă atât cât să poată vedea cu un ochi pentru ca să nu se observe din afară. Alexandru tot nu se vedea. Atunci Irma se întări și mai mult în ideia că el s-a dus la vreo femeie, căci dacă ar fi fost cum zicea dânsul, să se ducă să umble, trebuia să fie pe promenadă.</p>
<p>Ea se gândi la cine sar fi dus el, și adesea gândul i se oprea la Ghizela. Frământătura sa era mare. Ideia e că el se găsește în brațele unei femei în acele momente în care ea era atât de agitată, că el, uitând-o pe dânsa, gusta plăcerea lângă o alta în acelaș timp pe când ea era singură și gândea la dânsul, iar în loc de plăcere înghițea amărăciunea cea mai amară, ideea aceasta îi făcea mult rău.</p>
<p>O oră trecuse de la plecarea lui Alexandru, în care timp Irma, nemișcată de la fereastră, era singura care turbura singurătatea nopții prin ochiul său ațintit pe promenadă.</p>
<p>Singurătatea și liniștea, de care era înconjurată o făcea să simță și mai tare suferința sa. Nefiind nimic care să îi întrerupă gândurile, Alexandru era nelipsit din mintea ei, îl vedea cu capul plecat pe sânul acelei femei, îl vedea vorbindu-i de amor, și i se părea chiar că zgomotul sărutărilor lor, străbătând spațiul, veneau să se oprească la urechile ei. Și atunci... atunci furiile geloziei făceau să îi tremure corpul și să îi scânteeze ochii, ale căror flăcări spintecând întunericul în care era afundată camera sa, aruncă lumina în inima ei facând-o să vadă ceea ce până atunci nu știa...</p>
<p>— O! — își zise ea cu spaimă și cu buzele tremurânde. — Este cu putință! M-am înșelat atât de mult! Căzut-am eu în cursa întinsă pentru dânsul! O! dar aceasta nu se poate, nu o voesc...</p>
<p>În acest moment ea văzu pe Alexandru venind cu pași grăbiți.</p>
<p>— A! nu mai este îndoeală, el vine de la o femeie, pașii săi grăbiți o spun în destul aceasta.</p>
<p>Și prima sa mișcare, văzându-l, fu de a se repezi la ușe spre a-i ieși înainte, dar îndată se opri, își puse mâinele la inimă, pe care o strânse cu putere, și se aruncă înapoi zicându-și: — Nu, nu voiu să îi arate ce se petrece în mine, nu voi să știe nimic, nu voiesc să afle... că-l iubesc!</p>
<p>— Nu! — adăugă ea cu spaimă, nu-l iubesc! nu voi să-l iubesc. Mă voi zdrobi, voi suferi dar, voi ascunde suferința mea. Voi lupta, voi fugi de el dar nu voi cădea!</p>
<p>Și zdrobită de luptele ce avea cu sine însăși, căzu, mai mult de cât se așeză, pe pat.</p>
</div>
<div type="chapter" n="12">
<head>XII</head>
<p>Alexandru, după ce a condus pe Irma până la ușe, se întoarse pe promenadă, și apucând în jos pe drumul cel mare, merse până ce eși afară din sat. El era atât de mult cufundat în gândire în cât nici nu vedea cât s-a depărtat de mult, nici că se află în câmp liber, și urma a merge înainte.</p>
<p>Ceea ce preocupa pe Alexandru atât de mult o vom afla îndată ascultând cele ce își vorbea el singur.</p>
<p>— Stranie ființă! Și mai stranii încă impresiunile multiple și diverse ce îmi produce ea. Când se uită la mine, privirile ei mă turbură, zâmbirea ei mă fermecă, accentul ei mă câștigă. Când o văd însă înconjurată de bărbați, în mijlocul cărora ea se dezmiardă, primind cu multă plăcere vorbele lor, acoperindu-i cu privirile sale pe toți care o înconjoară, împărțind între dânșii surâsurile ei, amețindu-i cu grațiile cu care a înzestrat-o natura; atunci în loc de gelozie eu nu simț în inima mea de cât dezgust, și rămâi în fața ei atât de rece... atât de rece în cât mă face să mă îndoesc că prin vinele mele curge sânge. Și cu toate astea am sânge, și destul de viu, și prin vinele mele el curge atât de liber și abondent, în cât am crezut că are să mă înece când am auzit-o cântând.</p>
<p>— O! vocea ei răsuna în adâncul inimei mele, notele ce ea scotea afla ecou în sufletul meu, focul cu care se exprima îmi ardea sânul, iar dulceța privirilor sale mă magnetiza. Ascultând-o și privind-o, eram așa de transportat în cât mă credeam sub farmecul unui vis, părea că mă aflu în cer înaintea unui înger... Și în adevăr, nu era de cât un vis din care nu mă am deșteptat de cât la cuadril, atunci când realitatea îmi arăta iarăși așa cum este ea, o cochetă. O cochetă care pentru câteva momente împrumutase privirea, vocea și inima unui înger pentru ca să mă amăgească să își ajungă astfel scopul ce urmărește, scop pe care din fericire i l-am înțeles.</p>
<p>— O! dar nu, scopul ei nu se va realiza; sunt sigur de mine. Răceala și indiferența în care am rămas iarăși, deșteptându-mă din vis, mă liniștește în destul.</p>
<p>— Seriozitatea și modestia, care fac adevărata frumusețe a unei femei, dânsa nu le are. Ele au strălucit ca două stele pe fruntea ei, însă s-au stins îndată căci nu erau de cât niște stele electrice!...</p>
<p>— Ce păcat că realitatea nu se aseamănă visului! De ce nu a rămas ea astfel cum era atunci! De ce natura a făcut-o atât de frumoasă, și ia dat o inimă așa de urâtă! De ce? Pentru ca să zdrobească inimele acelora care, amăgindu-se de frumusețea figurei, să nu poată vedea urâciunea și goliciunea inimei. O! cochetele sunt cele mai primejdioase ființe; ele nu dau nici plăcerile voluptoase — de și pasagere, — ale capriciului, nici transporturile răpitoare ale amorului. Ceea ce dau ele acelora care le iau în serios, neînțelegându-le, este o desăvârșită neliniște, o necontenită agitare, care obosindu-le corpul, în același timp le aprinde inima, dându-le să bea, pentru a-și potoli setea, amărăciunea îndoielilor, veninul geloziei!</p>
<p>— O! să fugă cineva de asemenea ființe! sau dacă poate, să le zdrobească ca pe un șarpe înveninat.</p>
<p>El stătu în loc pentru a-și aprinde o țigară, și atunci, uitându-se împrejuru-i, văzu cât s-a depărtat de mult.</p>
<p>După ce își aprinse țigara se întoarse înapoi, și cu ochii în jos, lovind cu bastonul pietricelele ce întâlnea în cale-i, mergea gânditor.</p>
<p>— Și cu toate astea, urmă el, acele ființe sunt de plâns; viața lor este tristă în realitate. Să lupte, să lupte neîncetat, și pentru ce? Pentru ca să facă cât mai multe victime, pentru ca să zdrobească cât mai multe inimi; pentru ca să sfărâme iluziunile, să stingă poezia, să tâmpească inteligența; în fine pentru ca să distrugă, să abrutizeze, să omoare!... Viața lor nu este de cât un blestem! Jidovul rătăcitor avea pe capul său blestemul de a umbla necontenit și fără repaos, al lor este acela de a lupta neîncetat; prin orice loc trecea el, prezența sa prevestea și aducea o nenorocire, a lor de asemenea prevestește condamnarea, acelor care se apropie de ele, la cele mai grele suferințe.</p>
<p>— Să nu trăiască cineva de cât numai pentru a cauza suferințe! Cum poate să fie plăcută o astfel de viață?</p>
<p>— În loc de transportul dulce al amorului, ele nu cunosc de cât plăcerea de a tortura. Asemenea acelor criminali cari omor numai pentru plăcerea de a vedea curgând sângele; ele se silesc să aprindă inimele pentru plăcerea de a le vedea arzând!</p>
<p>— Dar pentru ce oare gândul nu mi se mai ia de la dânsa?... Și pentru ce gândind la ea nu mai am acea liniște, acea indiferență care o am avut chiar fiind lângă dânsa? Pentru ce...</p>
<p>— O! să fugă, să fugă cineva de asemenea ființe! A le iubi este o nenorocire; a lupta, pentru ca să le zdrobească, este o primejdie...</p>
<p>— Până în astă seară eu îmi făceam o plăcere văzând silințele ei ca să mă amăgesc spre a mă putea zdrobi; o priveam cu indiferență și râdeam în mine de scopul dorinței sale. Râdeam căci eram tare, căci cocheta nu avea nici o putere asupra mea și puteam rămâne rece în fața ei, Când însă cocheta s-a transformat în o femeie serioasă, când am auzit-o cântând, când m-am uitat la dânsa și am văzut expresiunea angelică a figurei sale atunci... atunci tot sângele mi se grămădise la inimă, capul mi se amețea, vederea ei îmi ardea ochii, și abia puteam reține lacrămile ce fiecare notă a sa îmi smulgea...</p>
<p>— O! n-aș voi s-o mai revăd astfel căci voi fi pierdut. Pierdut, da, căci îndată ce voi iubi-o, îndată ce mă va vedea căzut, cocheta își va rupe masca, rămâind aceea ce este, dar atunci va fi prea târziu pentru mine... prea târziu!</p>
<p>Să fug, să fug de dânsa, asta trebue să fac, și o voi face... o voesc.</p>
<p>Poate că singurătatea de care sunt înconjurată acum face să mă gândescă la dânsa, poate că tăcerea nopței face ca încă să aud vibrându în inima mea vocea ei, poate că murmurul apei face că sufletul meu îl simț încă legănându-se de dulceața cântecului său; ei bine, să fug chiar de ele pentru ca să nu mă mai gândesc la dânsa.</p>
<p>Și zicând aceste cuvinte el își grăbi pașii pentru ca să intre mai curând în casă.</p>
<p>Cum vedeți, iubiți lectori, pe când Irma credea pe Alexandru în brațele unei femei și fără ca să gândească chiar la dânsa, el umbla rătăcind și se gândea la ea; și îngrijat de schimbarea ce se făcea într-însul, se hotăra a fugi de ea.</p>
<p>Lupta, ce fiecare în parte o începuse cu credința de a triumfa, acum îi îngrijea foarte mult; și ne mai putând compta pe forțele lor, amândoui, și în acelaș timp, își luau hotărârea de a renunța la dânsa, și de a fugi unul de altul.</p>
<p>Mare parte din viața noastră, și încă cea mai frumoasă, să trece în lupte; și ele pe lângă că ne lipsesc de plăceri, de fericiri, chiar, ne fac încă să suferim.</p>
<p>Ne temem de suferințe, voim să le ocolim și cu toate astea tocmai peste ele dăm. Am suferi dacă ne am lăsa curentului inimei — așa credem noi, — și cu toate astea tot suferim luptând contra acelui curent. Diferența este că în primul caz am suferi prin amor, iar în cazul al doilea suferim prin amorul propriu.</p>
<p>O! amorul propriu cât rău ne face el! Câtă fericire nu se depărtează, câte inimi nu se zdrobesc numai pentru că se face prea mult caz de el!</p>
<p>Și apoi acele lupte sunt aproape zadarnice în ceia ce privește scopul, căci mai totdeauna ele se termină, prin aproprierea ființelor în luptă, și nu ajung la alt rezultat de cât la acela de a se fi pierdut un timp prețios, și de a slăbi puterile a două inimi a căror legătură ar fi fost mult mai tare, a căror iubire ar fi fost mult mai dulce, daca lupta nu le-ar fi turmentat, dacă neîncrederea ce își arătau unul altuia nu le-ar fi răcit.</p>
</div>
<div type="chapter" n="13">
<head>XIII</head>
<p>A doua zi de dimineață Irma eși foarte târziu la cură, și în trăsurile figureă sale se putea vedea că a petrecut o noapte urâtă.</p>
<p>Agitată de insomine și muncită de geloziă, ea se uita cu mânie la Ghizela pe care o bănuia că a primit pe Alexandru în noaptea trecută. Astfel când se întâlni cu dânsa o salută cu răceală și fără ca să îi vorbească.</p>
<p>Alexandru de politețe se duse lângă Irma pentru a o întreba cum a petrecut noaptea.</p>
<p>— Foarte bine; am dormit însă prea mult, așa că deșteptarea atât de târzie mi-a cauzat durere de cap.</p>
<p>— În adevăr se vede că sunteți indispusă.</p>
<p>Acest respuns al lui Alexandru tulbură foarte mult pe Irma, căci îi era teamă ca nu cumva el să înțeleagă cauza indispozitiunei sale. Alexandru însă nu avu nici o bănuială; și, după hotărârea ce își luase de a fugi de dânsa, mai schimbă încă câteva cuvinte și în urmă se retrase, ducându-se se vorbească cu Olga care în acest moment se plimba cu Ghizela.</p>
<p>Intre alte vorbe, Olga care văzuse pe Alexandru vorbind cu Irma, îl întrebă: — Ce are d-na R... de este așa de schimbată?</p>
<p>— Mi-a spus că o doare capul, răspuse el?</p>
<p>— Nu cumva discuțiunea asupra muzicei ce ați avut ieri seara i-a cauzat această durere de cap? îl întrebă Ghizela cu o ușoară zâmbire.</p>
<p>Alexandru după ce se uită în ochii ei pentru a vedea dacă cu intențiune erau zise acele vorbe, îi răspunse cu seriozitate: — O, ce idee! Discuțiunea nu era din acelea care să tulbure într-atât sângele; era o discuțiune ușoară, sau mai bine zis ne spuneam fiecare ideile...</p>
<p>— Cu multă animațiune, — îl întrerupse ea.</p>
<p>— Se poate prea bine, fiind că vorbeam de muzică, și știți cât de mult muzica animează...</p>
<p>Dânsa surâse la aceste cuvinte, voind a îi arăta că nu va izbuti s-o facă a crede că convorbirea urmată în seara trecută între el și Irma era o discuțiune asupra muzicei.</p>
<p>Alexandru însă se prefăcu că nu înțelege nimic din surâsul ei, și urmând a fi serios,îi spuse cauza căreia Irma atribuia durerea sa de cap.</p>
<p>Atunci o altă ideie străbătu prin mintea Ghizelei; ea se gândi că, cu totu din contră de ce spunea Irma, cauza ar fi prea puținul semn, că convorbirea între Alexandru și Irma ar fi urmat încă și după ce s-au dus acasă...</p>
<p>Această bănuială, precum și acelea ce Irma avea de Alexandru și Alexandru de Irma, ereau după cum știți, foarte greșite, unele în fond, altele în formă.</p>
<p>Un lucru însă despre care Ghizela nu se înșela era gelozia ce Irma avea pentru dânsa. Ea înțelese aceasta din răceala și expresiunea ochilor Irmei care nu încetau de a spiona pe când vorbea cu Alexandru; și mai mult încă înțelegea cu instinctul său de femeie, care nu înșeală niciodată în asemenea materie.</p>
<p>Pe seară la ora promenadei, Irma rămase acasă și din fundul camerei, pentru a nu fi văzută din afară, se uita pe alee pentru a vedea ce face Alexandru. Dânsul se plimba și vorbea când cu unele când cu altele din cunoștințele sale, și era foarte vesel.</p>
<p>Irma, pe de o parte era mulțumită văzând că Alexaudru, nu se preocupă numai de o singură femeie, însă pe de alta simția o amărăciune în sufletul său văzându-l atât de voios pe când dânsa lipsia de acolo.</p>
<p>— Dovadă, își zise ea suspinând, că nu se interesează de mine; că îi este indiferent dacă mă vede sau nu mă vede... Ce om! Ce tărie de caracter! Ce inimă rece! Ei bine, să mă silesc să deviu și eu indiferentă.</p>
<p>Și sculându-se după scaun se lungi pe canapea și începu să citească. Citea, însă nu întorcea nici o foaie; și cu toate că revenea ne încetat asupra celor scrise pe aceiași pagină, nu înțelegea nimic din ceea ce citea. Lăsă cartea, se sculă și începu să umble prin cameră, aruncându-și mereu ochii pe promenadă; în cele din urmă se îndreptă spre garderobă cu ideea de a se îmbrăca ca să iasă pe alee. Îndată însă își schimbă ideea și punăndu-și la loc haina ce scosese, se lungi iarăși pe canapea și își reluă cartea pe care după câteva minute o aruncă, reîncepând a se preumbla.</p>
<p>Astfel Irma luptă cu sine însăși tot timpul cât a cântat muzica — care exalta și mai mult încă simțimentele sale, — și până ce lumea s-a retras după promenadă.</p>
<p>Pe la orele nouă, după ce gustă numai din cafeaua cu lapte, ea ieși pe alee împreuna cu mumă-sa și cu soră-sa.</p>
<p>Câțiva din curtezanii ei care se aflau acolo, se grăbiră a veni pe lângă dânsa întrebând-o de ce nu a ieșit la muzică.</p>
<p>Dânsa le răspunse că a stat culcată din cauza unei migrene, care nu o lăsa să așează nici pe scaun ca cel puțin să poată privi de la fereastră.</p>
<p>— Dar acum sunteți bine, — o întrebară dânșii.</p>
<p>— Ceva mai bine; le răspunse ea, dar încă mă doare capul; și am ieșit pentru ca să iau aer și să fac puțină mișcare.</p>
<p>Pe când dânșii vorbeau, Alexandru venea pe promenadă. Irma îl văzu, și de n-ar fi fost întunericul nopței, pe care lumina slabă a felinarelor nu-l putea învinge, cei care înconjurau pe Irma ar fi putut vedea roșeața ce inundă obrajii săi la vederea lui.</p>
<p>Alexandru trecu înainte fără a o vedea, sau prefăcându-se poate că nu o vede. Irma se simți mult atinsă de atâta indiferență.</p>
<p>La întoarcere el trecu iarăși pe lângă dânsa și asemenea fără a o vedea.</p>
<p>— Nu vedeți bine noaptea, d-le C... îi zise ea după ce trecuse de dânsa.</p>
<p>— A! mă iertați doamnă. In adevăr... vă recunosc după voce, căci altfel nu vă vedeam, chiar acum după ce știu că sunteți d-v... este atât de întuneric! Și apoi nici credeam să vă văd pe alee astă-seară. Îmi închipuiam că sunteți bolnavă nevăzându-vă la promenadă, mai cu seamă știind că nu vă era bine chiar de dimineață.</p>
<p>— Și tocmai că aveați această idee n-ați avut cel puțin curiozitatea să vă asigurați! Urâcios vecin sunteți, îi zise ea cu un ton de mustrare.</p>
<p>— Aveți dreptate să mă mustrați pentru purtarea mea, 'i răspunse el cu blândețe, însă vă asigur că numai după ce am văzut că lipsiți de la promenadă m-am întărit în idee că v-ați fi bolnăvit, și chiar acum mergeam acasă să cercetez despre d-v.</p>
<p>— Vă mulțumesc cel puțin de intențiune dacă nu de faptă, sau mai drept zis, vă mulțumesc cel puțin de cuvinte dacă nu de intențiune...</p>
<p>— Cum! Vă îndoiți despre ceea ce vă spun?</p>
<p>— Și de ce nu? Politețea îndatoreză pe cineva câte o dată să spue aceea ce nici gândea chiar să facă.</p>
<p>— Vă asigur că vă înșelați. Mă pedepsiți cam aspru pentru că nu am venit mai din vreme să cercetez... însă să credeți că aceasta nu a fost o neîngrijire din partea mea, dar tot am așteptat ca să veniți pe alee; mă gândeam că poate să fiți reținută acasă de vreo vizită ce ați primit...</p>
<p>— Bine, bine, trebuie să vă cred căci nu pot face altfel. Nu există nici un mijloc pentru ca să poată cineva vedea în interiorul nostru și să știe astfel ce să creadă. O, dacă ar exista un asemenea mijloc cât ar fi de bine!</p>
<p>— Găsiți că ar fi bine? — o întrebă Alexandru cu neîncredere. — Eu gândescu că nu, — adăugă el cu oarecare ironie.</p>
<p>— Poate pentru d-v. — îi răspunse ea cam atinsă de neîncrederea ce el îi arăta.</p>
<p>— Câtă prefăcătorie! — și zise el în sine — Dacă sunt ființe care mai mult ca ori cine să dorească a nu se putea ști ceea ce este în inima lor, acele ființe sunt cochetele, — și adresându-se către dânsa o întrebă: — Dar acum cred că sunteți bine și că o să veniți la adunare?</p>
<p>— Sunt ceva mai bine, dar destul de rău încă pentru ca să pot merge la adunare.</p>
<p>— Nu este tot una dacă ați sta aici sau dacă ați veni acolo?</p>
<p>— Negreșit că nu. Am ieșit din casă într'adins pentru ca să iau aer, și dacă este ca să stau tot în casă, atunci mai bine rămâneam la mine, căci cel puțin acolo nu are să fie nici atât de cald, nici lumea care să îngreueze aerul; și tot o dată aș fi și în toată comoditatea de care cineva are trebuință când nu este bine.</p>
<p>— Aveți dreptate. Și seara este atât de dulce, în cât să prefere cineva a o petrece afară...</p>
<p>— Va să zică nu vă duceți nici dv. — se grăbi dânsa a îl întrerupe.</p>
<p>— Eu o să mă duc, răspunse el cu un ton foarte liniștit si fără nici o intențiune.</p>
<p>— Adineaori m-ați întrebat dacă nu îmi este tot una să stau aici sau să merg la adunare; această întrebare v-o fac și eu la rândul meu. Acum chiar îmi ziceați că seara este destul de dulce pentru ca să prefere cineva a o petrece afară, și cu toate astea dv. vă duceți să vă închideți în salon. Nu găsiți că vă contraziceți? — îi zise ea cu oare care amărăciune.</p>
<p>— În adever este contrazicere, însă... eu trebuie să mă duc.</p>
<p>— A! — exclamă dânsa — dacă trebuie atunci e alt ceva.</p>
<p>— Căci altfel îmi va pune lipsire. — Adăogă el râzând.</p>
<p>— Și vă este teamă să nu fiți pedepsiți — îi răspunse ea asemenea râzând, însă cu un râs silit. — Ei bine, vă poftesc petrecere bună.</p>
<p>— Vă mulțumesc. Și eu din parte-mi ve exprim aceiași dorință. Și cu atât mai mult doresc ca să vă petreceți așa de bine în cât sănătatea d-v. să fie pe deplin restabilită, ca astfel mâine să putem avea plăcerea de a vă vedea pe promenadă.</p>
<p>— Mă voi sili să vă pot face această plăcere, — îi răspunse ea cu un ton care să îi arate că nu iea în serios cuvintele lui zise din simplă curtenire. — Alexandru salută și se depărtă.</p>
<p>Irma, împreună cu muma sa și soră-sa, se sculară pentru a umbla. Doi din cei mai stăruitori curtezani ai ei, acei care au fost umiliți de dânsa, o însoțiră. Ei începură se vorbească de Alexandru, făcându-i laude, pentru ca să arate că nu sunt geloși de dânsul; și în scopul de a revolta amorul propriu al Irmei, în cât să o facă a se răci de el, dânșii începură să vorbească de interesul ce Ghizela ar fi inspirând lui Alexandru, de înțelegerea ce ar exista între dânșii, de întâlnirile lor secrete; în fine că el o iubește atât de mult, în cât ochii lui nu mai văd alt ceva de cât pe dânsa, nu îi place să meargă de cât acolo unde este ea; că pentru dânsa a ajuns să fie foarte indiferent de toată lumea și să neglijeze cu totul pe cele-l-alte cunoștințe.</p>
<p>Fie care vorbă a lor străpungea inima Irmei care deja era destul de muncită de gelozie. Până aici ei încă îi plăcea să creadă câte o dată, că poate se înșeală că ar exista înțelegere între Alexandru și Ghizela; acum însă când i se afirma aceasta și de către alții, îndoială nu mai putea fi.</p>
<p>Această asigurare o făcea să sufere mult, dar cu toate astea ea avu destulă putere pentru a-și ascunde suferința și a se arăta rece și indiferentă la revelațiunile ce i se făceau.</p>
<p>Pe la orele zece ele se retraseră; iară cei doi curtezani urmară a se preumbla, nevoind să se ducă la adunare unde nu-i interesa nimic pe cât timp Irma nu era acolo.</p>
<p>— Nu știu ce să mai cred de femeia asta, zise unul din ei.— Ea părea atât de indiferentă de revelațiunile noastre.</p>
<p>— Îmi vine să cred că nu este nimic serios din partea ei pentru Alexandru, răspunse celălalt.</p>
<p>— Nu vezi tu că dânsei îi place numai să amețească?</p>
<p>Dintre atâția cari o curtează, ajuns a vreunul să câștige vreo favoare de la dânsa?</p>
<p>— Cu toate acestea ea are o deosebită atențiune pentru Alexandru; privirile sale au mai mult foc când se uită la el. Aseară nu vedeai cât era dânsa de animată în convorbirea lor?</p>
<p>— Și cât de contrariată de venirea noastră!</p>
<p>— De sigur ea se interesează de Alexandru..</p>
<p>— Nu vedeai cum voia să-l facă a nu se duce la adunare pentru ca să rămână cu dânsa?</p>
<p>— Și cu toată stăruința a fost refuzată. Să fie el oare indiferent de dânsa?</p>
<p>— Se poate! Și se mai poate încă ca tocmai această indiferență să o facă a se interesa de el. Femeile sunt foarte curioase.</p>
<p>— Ei bine, dar dacă se interesează de dânsul cum de a rămas atât de rece la toate silințele noastre de a îi aprinde gelozia, făcând-o să creadă că el iubește pe o alta?</p>
<p>— Nu mai știu ce să cred. Femeia asta ori că nu are inimă și atunci nu poate iubi pe nimeni dar îi place se amețească pe toți, sau că este o mare comediană.</p>
</div>
<div type="chapter" n="14">
<head>XIV</head>
<p>Irma, după ce s-a dus acasă, se retrase în camera sa spunându-i mumă-sei că se simte obosită și voește să se culce.</p>
<p>Rămasă singură, ea se așeză pe canapea și punându-și coatele pe masă și cu capul între mâni, se cufundă în gânduri. Din când în când își strângea cu putere capul ca cum ar fi avut teamă ca mintea-i să nu se rătăcească.</p>
<p>După mai mult timp de gândire, se sculă cu repeziciune și începu să se plimbe prin cameră.</p>
<p>— Vai! cât sufer de mult! — zicea ea cu un accent de durere. — Ei sunt împreună, își strâng mâinele, căutăturile lor se confundă una într-alta, inimile lor bat de o potrivă; ei se iubesc, sunt fericiți, iar eu, eu sunt aici singură cu durerea mea, cu disperarea mea, cu gelozia care îmi zdrobește sufletul, îmi roade inima, îmi apasă sânul, îmi arde corpul, îmi rătăcește mintea!</p>
<p>— Dacă aș fi mai rămas pe alee, în fața acelor nemernici cari își făceu o plăcere a îmi sfâșia inima prin vorbele lor, aș fi căzut jos înecată de sângele ce mi se grămădise la inimă și prin silințele ce-mi făceam de a ascunde de dânșii urmele sângerânde ale ghiarelor acestui monstru care se numește gelozie...</p>
<p>— O! de astă dată nu mai mă pot amăgi. Îl iubesc! îl iubesc!...</p>
<p>— Dar el? El nu mă iubește, el iubește pe o alta! Pe o alta? Și cu ce drept? Pentru ce pe alta și nu pe mine? Care sunt meritele acelei femei pentru a o prefera mie? — Nu sunt eu destul de frumoasă? Ochii mei scânteetori nu au căutat în totdeauna să topească gheața sufletului său? Vocea mea, nu mi-a spus chiar el, că a pătruns în adâucul inimei sale? — Pentru ce dar stă el rece în fața mea? Pentru ce îmi răsplătește cu indiferență toate silințele mele de a-l vedea, de a îl întâlni și de a îi vorbi? Pentru ce disprețuește amorul meu și iubește pe acea femee? Ce a făcut ea pentru dânsul ca să îi câștige inima? Suferit-a ea o parte cel puțin din ceea ce sufer eu? - Petrecut-a ea ca mine zile și nopți de o necurmată agitare? Sângeratu-s’a inima ei, precum sângerează a mea, prin luptele ce am cu mine însumi? — Jertfi-ta ea pentru el, precum jertfesc eu pe toți aceia cari mă adoar? Disprețuit-a ea amorul acelor cari ar iubi-o și călcat-a în picioare inima lor precum o făcu eu pentru dânsul? Nimic! Nu a făcut nimic, și cu toate astea ea este iubită!...</p>
<p>Zdrobită de suferință și cu mintea muncită de gânduri; o oboseală îi coprinse corpul și, simțindu-și picioarele slabe, se lungi pe canapea și rămase în amorțire cu ochii ațintiți în tavan.</p>
<p>Un cart de oră trecu fără ca ea să facă vreo mișcare, fără ca să zică vreun cuvânt.</p>
<p>După aceea începu iarăși a își vorbi.</p>
<p>— Mă întreb, care sunt meritele acelei femei pentru a fi iubită de el. Mă întreb, ce a făcut ea pentru ca să-i câștige inima. Cât sunt de nebună și cât trebuie să fie de rătăcită mintea mea pentru ca să-mi facă asemenea întrebări! Dar ce a făcut el pentru mine ca să-mi poată câștiga inima? Care sunt meritele sale pentru a mă face să disprețuesc pe toți pentru dânsul? Cine este el pentru ca să mă facă pe mine, — pe mine la ale cărei picioare am văzut în totdeauna pe acei care mă întâlneau, — se încovoiau înaintea lui și amoru propriu și voința mea până astăzi atât de tare ? Și cum a răspuns el la toate câte am făcut pentru dânsul! A răspuns prin indiferență. Inima sa a rămas rece la toate încercările mele.</p>
<p>Cu toate astea ieri seara când a venit să-mi mulțumească pentru că am cântat, vocea lui era așa de atingătoare, expresiunea figurei sale atât de melancolică, privirea ochilor săi atât de dulce în cât a zguduit întreaga mea ființă și m-a făcut să simt în inima mea mișcări necunoscute... Atunci el era cu totul schimbat; ca nici o dată ochii săi privindu-mă aruncau scântei, iar mâna sa ardea strângând pe a mea ori când se întâlneau la cadril. Ghiața se transformase în foc! Însă aceasta transformare nu a durat mult, căci de o dată el redeveni iarăși cum fusese mai înainte. Cum s-ar putea explica aceste schimbări atât de repezi?</p>
<p>Ea rămase câteva minute pe gânduri căutând să înțeleagă ce a putut face pe Alexandru să devină de o dată așa de rece din tandru ce era chiar la începutul cadrilului.</p>
<p>— Să se fi temut de ea, sau să fi observat că tandrețele ce făcea cu mine o supărau pe dânsa? Se poate prea bine, o dată că îl iubește nu putea să fie indiferentă văzându-l atât de cald lângă altă femeie. — A! dar... — urmă ea după câteva minute de tăcere, acum îmi aduc aminte de surâsurile, de privirile, de vorbele ce schimbamu cu vis-aviul meu la cadril, și se poate ca ele să fi fost cauza schimbării sale. Așa trebuie se fie; de sigur asta e cauza.</p>
<p>— Dar atunci el este gelos, și ca să fie gelos trebuie să mă iubească sau cel mai puțin să se intereseze de mine. Dar dacă mă iubește pentru ce mă ocolește, pentru ce fuge de mine? Poate că îi este teamă că nu l-aș iubi... Se poate prea bine; nu mă silesc eu să ascund de dânsul iubirea mea? Poate el vedea în inima mea pentru ca să știe pe cine dintre ei toți iubesc sau aș putea iubi?</p>
<p>— O! dacă așa ar fi! Dacă aceasta este cauza că el mă ocolește; dacă neîncrederea, iar nu indiferența, ar fi care să îl oprească de a se apropia de mine, atunci suferința mea ar înceta, căci silindu-mă să îi inspir încrederea l-aș face să mă iubească...</p>
<p>— Să mă iubească! Însă cum daca inima lui nu este liberă?</p>
<p>Și veselia care pentru un moment îi luminase fruntea dispăru pronunțând cele din urmă cuvinte.</p>
<p>— Să fie oare adevărat că el iubește pe acea femee? — urmă ea după câteva momente de reflecțiune și începând a umbla prin cameră. — Nu se poate să mă fi înșelat crezând aceasta? Si acei care îmi au afirmat că ei se iubesc nu se poate să se fi înșelat asemenea? Dar dacă dânșii, văzând răcela mea pentru acea femee și înțelegend bănueala, m-au mințit în scopul de a mă pedepsi pentru ceea ce le am făcut aseară? sau, înțelegând că îl iubesc, au voit să mă facă a mă răci de el?</p>
<p>Irma mai făcu câteva ocoluri prin cameră și în urmă se opri pentru a se uita la ceas; după aceia stinse lumânarea, se așeză pe scaunul de la fereastră, ridică încet transparentul și se puse, ca și în noaptea trecută, să privească pe promenadă.</p>
<p>— Este aproape miezul nopței. Ce o fi făcând el acum? Să fie încă la adunare sau... o fi la dânsa?</p>
<p>Cum aș vrea să știu! Cum aș dori să pot cunoaște adevărl! cât aș fi de fericită dacă s-ar putea să mă asigur că el nu o iubește, că nu există nimic între dânșii... O! îndoelile astea îmi rod inima! Nesiguranța mă omoară.</p>
<p>Și rezemându-și capul pe spatele scaunului ea redeveni tăcută, urmând însă a se uita pe fereastră.</p>
<p>De o dată sare de pe scaun, se repede la ușe o deschide, iese cu iuțeală în coridorul din curte și, rezemându-și coatele pe balcon, așteaptă pe Alexandru pe care îl văzuse venind.</p>
<p>Alexandru rămase surprins văzând pe Irma în coridor la o oră atât de înaintată.</p>
<p>— Cum, nu v-ați culcat încă? — o întrebă el.</p>
<p>— Nu pot să dorm, — răspunse ea.</p>
<p>— Sunteți tot indispusă. Încă vă doare capul? Nu ați făcut nimic pentru ca să slăbiți durerea.</p>
<p>— Durerea mea este foarte tenace și din ce în ce se înrăutățește mai mult, îi răspunse ea cu descurajare.</p>
<p>— Dacă răul merge crescând, de ce nu chemați un medic? De ce vă neîngrijiți sănătatea și lăsați boala să devină serioasă? — îi zise el cu neliniște.</p>
<p>— A! medicii... răspunse ea terminându-și ideea printr-un gest de dispreț.</p>
<p>— Cum! răul d-v. este atât de mare în cât să vă facă să disperați? Sau aveți vreuna din acele suferințe asupra cărora știința medicală nu are nici o putere?</p>
<p>— Să nu mai vorbim despre acesata, — zise Irma. — Suferința mea nu vă poate interesa, și astfel nu voiesc ca vorbind numai de mine să vă stric efectul cel bun, impresiunile frumoase care v-ar fi lăsat petrecerea din astă seară.</p>
<p>— În adevăr, boala d-v. mă îngrijește. Ea vă înăsprește atât de multă în cât vă face să fiți răutăcioasă.</p>
<p>— Spune-mi cum a-i petrecut? — îl întrerupse ea. — Era lume multă? Societatea a fost destul de animată?</p>
<p>— Lume era multă, însă animațiunea lipsea cu totul. Și nici putea fi altfel pe cât timp d-v. nu erați acolo.</p>
<p>— Mi-ai spusă că nu îți place să faci complimente; mi-ai spusă că iubești sinceritatea și urăști lingușirile, și cu toate astea acum vii să îmi faci complimente și te silești să îmi ligușești amorul propriu. Spune-mi când ai fost, în adevăr, atunci sau acum? — îl întrebă ea cu un ton, grav.</p>
<p>— Atunci. — răspunse el cu franchețe.</p>
<p>— Pentru ce dar începi a-ți forța naturelul?</p>
<p>— Pentru că câte o dată este cineva dator să facă și aceia ce place altora.</p>
<p>— Va să zică d-ta crezi că eu iubesc complimentele și îmi place să fiu lingușită?</p>
<p>— Lucrul este foarte natural. Ați trăit în totdeauna cu ele, vi s-au spus atât de multe în cât v-ar lipsi mult când nu le-ați mai avea, și dar mă silesc ca cel puțin să nu vă anuiez. Dorința mea este ca să vă fac plăcute aceste câteva momente care le veți pierde cu mine.</p>
<p>— Te înșeli foarte mult și în ceea ce crezi despre mine, și în mijlocul ce ai ales pentru a îți realiza dorința ce zici că ai de a-mi face plăcută societatea d-tale. Tocmai pentru că am trăit totdeauna în mijlocul complimentelor am putut învăța să le știu prețul cât ele valorez; și tocmai pentru că mi s-au spus atât de multe am ajuns să fiu dezgustată de ele. Nu dar prin complimente, nici prin lingușiri mă vei face să îmi placă că te găsești lângă mine.</p>
<p>— V-aș ruga să îmi spuneți prin ce aș putea să vă fac plăcută societatea mea, căci altfel aș putea iarăși să greșesc asupra mijlocului ce voi alege.</p>
<p>— Și ții mult ca să faci aceia ce mi-ar fi plăcut? îl întreba ea uitându-se în ochii lui pentru a vedea dacă este sinceră întrebarea ce îi face.</p>
<p>— Foarte mult — răspunse el cu bună credință.</p>
<p>— Ei bine, numai prin sinceritate...</p>
<p>— Mijlocul este foarte ușor și plăcut pentru mine, căci v-am spus că iubesc sinceritatea, — o întrerupse el.</p>
<p>— Și prin franchețe, adăugă ea urmând a-și termina ideia din care a fost întreruptă. — Ai voi să răspunzi la orice întrebare ți-aș face eu?</p>
<p>— De ce nu?</p>
<p>— Primești?</p>
<p>— Primesc cu bucurie pe cât timp îmi ziceți că aceasta v-ar face plăcere.</p>
<p>— Și îmi făgăduești să îmi răspunzi cu franchețe? Îmi făgăduești să fii sincer, îl întrebă ea exprimând îndoeala.</p>
<p>— Făgăduesc. — răspunse el cu un ton asigurător.</p>
<p>— Îți mulțumesc, — Îi ziseea luându-i mâna.</p>
<p>— Mâna vă arde! Aveți căldură!..</p>
<p>Și pe când el îi zicea aceste cuvinte câteva fioruri făcu să tremure corpul Irmei.</p>
<p>— Pentru Dumnezeu, numai stați aici intrați în cameră. Voiți să răciți? După ce că nu sunteți bine...</p>
<p>— Nu face nimic; nu voi intra mai înainte de a-mi răspunde la câteva întrebări.</p>
<p>O! nu se poate. Nu primesc să mai stați nici un minut aci. Nu vedeți cum tremurați? Lăsați pentru mâine întrebările ce voiți a-mi face.</p>
<p>— Poate că te grăbești să te culci? îi zise ea uitân-du-se lung la dânsul.</p>
<p>— O! ce idee aveți de mine dacă credeți că m’aș putea gândi la somn când sunt lângă d-voastă? îi răspunse el cu un ton de mustrare.</p>
<p>— Ei bine, atunci lasă-mă să încep întrebările...</p>
<p>— Nu! Este cu neputință să vă las să mai stați aci. Sunt dator să vă opresc de a vă înrăi boala. Și dacă nu mă ascultați să lăsați pe mâine aceea ce voiți să mă întrebați, vă declar că nu numai nu vă voi răspunde nimic dar încă mă voi vedea nevoit să vă bag cu sila în casă...</p>
<p>— De ce te îngrijești așa de mult de mine? Ce face cu asta dacă mă voi bolnăvi mai rău? îi zise ea privindu-l cu dulceață.</p>
<p>— Nebună întrebare! Ea îmi dovedește că aveți friguri în cap, îi răspunse el zâmbindu-i și apucând-o de mână. — Dar pentru că văd că nu voiți să mă ascultați sunt silită să fac aceea ce am zis.</p>
<p>Si cu cealaltă mână apucând-o de talie o trase în cameră, și râzând îi zise:</p>
<p>— Așa se face copiilor neascultători. Acum să vă culcați și să vă siliți a dormi.</p>
<p>— O, nu te duce mai înainte de a mă face să știu ceea ce doresc, îi zise Irma cu o privire dulce și rugătoare. — Altfel nu mă voi putea liniști toată noaptea, dacă voi rămâne iarăși în ideile care mă frământă. Vino de șezi aici pe canapea pentru câteva minute.</p>
<p>Și după ce îl luă de mână și îl așeză pe canapea lângă dânsa, se uită lung în ochii lui fără a-i zice nici un cuvânt.</p>
<p>— Le ce te uiți așa lung la mine? o întrebă el zâmbind.</p>
<p>— Caut să îți citesc în ochi pentru ca să știu ce idee îți vei fi făcând de mine, ce impresiune vei fi având văzându-te aici lângă mine noaptea la o oră atât de înnaintată. Ideia trebuie să îți fie urâtă, iar impresiunea foarte în dezavantagiul meu, o știu, sunt sigură însă nu am ce face, trebue să sfârșesc cu această nesiguranță care îmi frământă corpul și îmi rătăcește mintea.</p>
<p>— Liniștiți-vă, doamnă. Vă asigur că...</p>
<p>— O! te rog nu te exprima cu acest ton rece și cu cuvinte de acelea pe cari eticheta le face obligatorii într-un salon și pentru o persoană abia cunoscută. Cu mine întrebuințează un ton mai dulce, exprimă-te într-un mod mai familiar, precum fac eu, tratează-mă ca pe o amică, căci altfel nu aș putea să îți fac nici o întrebare. Am trebuință să fiu încuragiată și, dacă nu m-aș crede în fața unui amic, atunci ar trebui să renunță la hotărârea ce am luat, și să rămâi tot în poziția dureroasă în care mă găsesc.</p>
<p>— Îți mulțumesc pentru favoarea ce-mi acorzi de a mă considera ca pe un amic, și te asigur că mă voi sili să merit această favoare și să răspund la încrederea ce îmi arăți — îi zise el luând-o de mână. — Acum să îți spui ceea ce începusem când m-ai întrerupt. Ziceam ca să te liniștești în privința impresiunei ce aș avea văzându-mă aci la o oră atât de înaintată, căci aceasta este prin întâmplare; d-ta nu ai voit-o, dar eu te am adusă cu sila în casă — ca pe copii, adăugă el zîmbind. — Cât pentru că mi-aș putea face o idee urâtă de d-ta fiind că m-ai oprit de a mă retrage, te asigur de contrariu. — Aceasta este o dovadă de încrederea ce ai în mine, și ea mă face să te stimez.</p>
<p>— Îți mulțumesc, amicul meu, pentru aceste cuvinte; Ele îmi fac mult bine. Acum te rog să îmi spui unde ai fost ieri noaptea după ce de la adunare ne-ai adus până acasă și, în loc de a intra te-ai întors?</p>
<p>Ea îi făcu această întrebare cu o voce mișcată, iar inima i se batea cu putere așteptând răspunsul. El observă mișcarea ei și se grăbi a îi răspunde zâmbindu-i dulce.</p>
<p>— Ți-am spus-o chiar atunci când m-ai întrebat, m-am dus să umblu.</p>
<p>— Mi-ai făgăduit să fii franc în răspunsurile ce îmi vei da, și cu toate astea de la început îți uiți făgăduiala, — îi zise ea cu descurajare.</p>
<p>— Te asigur că îți spui adevărl.</p>
<p>— Amicul meu, sunt disperată, căci mă văd înșelată în credința ce mi-am pus în d-ta. Mi-ai vorbit atât de mult de sinceritate în cât nu mă mai puteam îndoi că o voi găsi în d-ta; și această credință m-a hotărât să viu la explicațiuni. — Dar iată-mă chiar de la început descurajată văzând că voești a mă amăgi asupra unui lucru prin o afirmațiune, despre a cărei falsitate sunt sigură.</p>
<p>— Cum? Despre ce asigurare îmi vorbești? De ce crezi că te amăgesc...</p>
<p>— Pentru că am stat necontenit la fereastră și nu te-am văzut pe promenadă unde ar fi urmat să fii dacă în adevăr plecase-și ca să umbli, — îl întrerupse ea cu ochii schineteinzi de mânie, văzând din falsitatea răspunsului că el a fost la o femeie.</p>
<p>— Va să zică eram spionat, — îi zise el râzând, și plin de bucurie aflând că ea s-a interesat de dânsul.</p>
<p>— Da, erai spionat, căci așa se spionează acei care nu spun adevărul; ei trebuiesc demascați, — îi răspunse Irma cu buzele tremurânde.</p>
<p>Alexandru o privea cu liniște și dulceață, și cu cât o vedea mai mișcată cu atât bucuria sa era mai mare.</p>
<p>— Ei bine, amica mea, îți voi spune pentru ce frumoșii ochi ai drăgălașului spion au fost obosiți în zadar, și cum credința ce el și-a format este greșită. După ce te-am lăsat, am apucat la dreapta și am ieșit în drumul cel mare. Eram atât de preocupat în cât nu știamu nici ce direcțiune luam, nici unde mă duc pașii mei. Când m-am trezit din gândirea în care eram cufundată, atunci am văzut că mă aflam foarte departe de sat. Iată pentru ce nu puteam fi pe promenadă.</p>
<p>— Va să zică nu veneai de la o femeie când te-am văzut venind cu pași grăbiți? — îi zise ea cu ochii inundați de bucurie.</p>
<p>— Nu eu veneam de la o femeie, ci gândul meu. Și pașii mei erau grăbiți căci voiam să mă culc pentru a nu mă mai gândi la dânsa...</p>
<p>— Și cine era acea femeie care te preocupa așa de mult? îl întrerupse ea cu iuțeală și neliniște.</p>
<p>— Erai d-ta, îi răspunse el privind-o cu o privire melancolică.</p>
<p>— Eu? Este adevărat? Nu mă amăgesc? îl întrebă ea transportată de bucurie și apucându-l de mâini.</p>
<p>— Foarte adevărat, — îi răspunse el cu seriozitate. Pentru ce nu mă crezi?</p>
<p>— Și... pentru ce voiai să mă gonești chiar din gându-ți după ce totdeauna m-ai ocolit în realitate?</p>
<p>Alexandru îi spuse atunci ceea ce și-a vorbit el singur în noaptea trecută. A spus tot afară de partea aceia în care se coprindea cum el a înțeles scopul ei, cum s-a hotărât să lupte pentru a îi arăta că grațiile sale nu au nici o putere asupra lui, și cum în fine a renunțat la luptă văzând pericolul.</p>
<p>La rândul său Irma spuse lui Alexandru toate luptele ce avea cu dânsa, toate îndoelile cari o frământau, toate torturile geloziei, în fine tot ce știți; ascunzând și dânsa asemenea partea privitoare la hotărârea ei de a-l face s-o iubească pentru a-l putea zdrobi.</p>
<p>S-ar putea mira cineva cum amândoi, ca cum ar fi fost povățuiți de o altă persoană, au putut face aceiași înlăturare, s-au hotărât să ascundă unul de altul același lucru. Cu toate acestea lucrul este foarte simplu; ei se temeau că dacă își vor mărturisi scopul ce fiecare în parte au avut, s-ar întâmpla ca aceasta idee să urmeze a-i frământa, făcându-i să creadă că și unul și altul încă își urmărește acel scop, și astfel aruncând îndoiala în sufletul lor, să facă a li se răci inimele.</p>
<p>— Acum încă un cuvânt, — zise Irma după ce sfârși tot ce avea de spus.</p>
<p>— Spune-mi pe parola de onoare că nu iubești pe acea femeie, că nu există nimic între amândoi.</p>
<p>— Pe parola mea de onoare îți spun că nu iubesc pe acea femeie, și că nu există nimic între noi...</p>
<p>El nu apucase încă să sfârșească bine, când brațele Irmei se aruncară după gâtul lui, și cu ochii scăldați în lacrimi și aprinși de bucurie, îl zise: — Alexandre te iubesc!!!</p>
<p>Alexandru o apucă de talie, o strânse la pieptu-i și împletindu-și buzele cu buzele ei, îi răspunse prin cele mai arzătoare sărutări.</p>
</div>
<div type="chapter" n="15">
<head>XV</head>
<p>A doua zi dimineața, soarele pătrunzând în camera Irmei prin ochiurile de sus ale ferestrelor, transparentele nefiind de cât jumătăți, îi surprinse dormind. Irma cu capul rezemat pe pieptul lui Alexandru, iar Alexandru cu capul rezemat pe capul ei, având două mâini încrucișate, iar pe celelalte una într-alta, păreau a fi deștepți atât figurile lor erau de animate, atât surâsurile lor era de dulci, și cu toate astea ei dormeau. Însă somnul i-a surprins în transportul fericirei și astfel păstra încă pe fața lor și animațiunea voluptăței și surâsurile fericirei. Buzele lor întredeschise erau încă umede de roua voluptăței...</p>
<p>În acea dimineață razele soarelui sorbi o rouă cu mult mai dulce ca acea a rozelor.</p>
<p>Muzica începând să cânte, ei se deșteptară, și cea dintâi mișcare a lor fu de a se îmbrățișa.</p>
<p>— Dumnezeule! — zise Irma îngrijată: Cântă muzica! Lumea pe promenadă și tu încă aici... Cum să facem ca să poți ieși fără a fi văzut?</p>
<p>— Nu te îngriji atât, draga mea, tocmai că lumea este pe promenadă n-are cine să mă vadă. Ușile dând în galeria din curte, în fața căreia numai sunt alte case, și camera mea fiind la zece pași de a ta, îmi va fi ușor să ies și să intru la mine, fără a mă vedea nimeni.</p>
<p>— Dar dacă s-ar întâmpla să treacă cineva prin curte tocmai când ieși tu? Sau dacă mumă-mea ori soră-mea es din camera lor în același moment cu tine?</p>
<p>— Atunci dute tu acolo și vezi-le ce fac, și dacă pot ieși acum ori să aștept până se vor duce.</p>
<p>— Așa mai bine. Și dacă, ieșind de acolo, nu va fi nimeni pe afară, am să tușesc ca semn că poți ieși.</p>
<p>înainte de a ieși pe ușe Irma se aruncă în brațele lui Alexandru și, sărutându-se de mai multe ori, își ziseră la revedere.</p>
<p>Irma ducându-se la ușa camerei mumă-sei, o găsi închisă. Bătu dar, nu răspunse nimeni.</p>
<p>— Au plecat. Atât mai bine.</p>
<p>Și uitându-se în toate părțile și nevăzând pe nimeni ea tuși. Alexandru, care aștepta la ușe, auzind semnalul, ieși cu iuțeală și intră în camera lui fără a fi fost văzut.</p>
<p>După un cart de oră el era pe alee, și după câteva minute în urma lui veni și Irma.</p>
<p>Ea era atât de veselă și surâdea cu atâta voioșie la toate cunoștințele, în cât bănuelile începură să se formeze în mintea tuturor.</p>
<p>Ghizela era mai mult ca oricare surprinsă, văzând pe Irma că vine la dânsa și întinzându-i mâna, îi vorbea cu multă amabilitate, pe când cu o zi înainte o ocolea și o privea cu mânie.</p>
<p>Bănueala din partea ei era mult mai serioasă, mai cu seamă că ochii săi ca femiee știau mai bine să citească în ochii Irmei, care schânteiau de mulțumire. </p>
<p>Alexandru însă mai cu experiență și mai stăpân pe sine, era neschimbat, și nimeni nu putu să înțeleagă ceva de la dânsul. În zadar Ghizela căuta și prin priviri și prin cuvinte să poată surprinde ceva de la el.</p>
<p>În cursul zilei, Alexandru, întâlnindu-se cu Irma, îi zise să fie mai cu luare aminte la toate mișcările ei pentru ca să nu înțeleagă lumea, care începuse deja să bănuiască relațiunile lor.</p>
<p>— Tu ești mai cu minte de cât mine chiar în propriul meu interes, — îi zise ea zîmbindu-i.</p>
<p>— Trebue să fiu, și am datoria chiar de a fi cu minte. Mi-ai încredințat onoarea ta și sunt răspunzător...</p>
<p>— Eu sunt sigură de tine că nu o vei compromite, — îl întrerupse ea.</p>
<p>— Nu este destul ca eu să nu abuzez de încrederea ta, nu este destul ca eu să nu te compromit, fie ca mișel prin voință, fie ca ușurel prin neîngrijire, dar sunt dator să te observ și pe tine și să te opresc de a face astfel cum să se poată trăda secretul nostru.</p>
<p>— Ești un înger, iubitul meu, — îi zise ea privindu-l cu recunoștință.</p>
<p>— Nu sunt un înger, dar sunt un om care îmi înțeleg datoria ce am către o femeie care s-a încrezut în mine. Și afară de aceasta, gândește, că o dată amorul nostru cunoscut, el poate să sfârșescă prin a se face cunoscut și de soțul tău, căci sunt multe răutăți în lume, și una din ele ar putea se comită această infamie; atunci soțulă tău or va veni să te ia, ori te va chema. Și atunci... soarele amorului va apune pentru noi, și luna fericirei nu ne ve mai lumina...</p>
<p>— O! nu-mi zugrăvi un tablou așa de trist. Să gonim orice idee care ar putea să ne amărască dulceața zilelor cari le vom putea petrece împreună. Să profităm de fericirea în care ne găsim. Vom avea destul timp, și încă prea mult, pentru amărăciune și suferință atunci când vom fi departe unul de altul.</p>
<p>— Tocmai pentru ca să putem fi mai mult timp fericiți trebue să ne silim a ascunde fericirea noastră.</p>
<p>— Ai dreptate. Să fim mai cu îngrijire.</p>
<p>Seara ei se duseră la adunare unde nu fură nici prea mult nici prea puțin împreună, așa în cât să depărteze orice bănuială. Irma urmă a fi ca și mai înainte înconjurată de curtezani, și Alexandru asemenea vorbea, glumea și râdea cu toate, dar mai mult cu Ghizela, care avea cele mai grele bănueli despre dânșii, și pe care el se silea să le risipească.</p>
<p>Alexandru se ducea regulat la Irma în toate nopțile, după ce toți cei din vecinătate erau culcați, și nu ieșea de la dânsa de cât a doua zi dimineața.</p>
<p>Astfel în totdeauna luna îi găsea deștepți și îi lăsa adormiți iar soarele găsindu-i adormiți îi deștepta.</p>
<p>Acel care ar fi cunoscut relațiunile lor, acel care ar fi știut întâlnirile lor, acel care i-ar fi putut vedea, în liniștea și singurătatea nopței, atât de transportați: el de voluptatea care anima corpul Irmei, ea de melancolica și dulcea expresiune a poeticei naturi a lui Alexandru, n-ar fi mai dorit altă fericire în lume de cât să poată avea fericirea lor.</p>
<p>Și cu toate astea Alexandru nu era pe deplin fericit.</p>
<p>Adesea, în mijlocul transporturilor chiar, și mai cu seamă în acele momente când Irma îl îmbăta prin grațiile și voluptatea corpului său, el se întreba dacă aceea pe care strânge la pieptul său este o femee sau o sirenă.</p>
<p>Gândul să nu se putea depărta, cu toate silințele ce îsi făcea, de la ideea că Irma încă urmărește scopul ei, mai cu seamă acum, de a-și răzbuna pentru că nu numai i-a rezistat, dar încă a făcut-o să îngenuche înaintea lui. Și această idee îl făcea să își oprească inima din aventurile sale și să nu poată gusta în libertate din cupa fericirei.</p>
<p>Prima impresiune face mult, și efectul ei nu se poate pierde, sau cel puțin nu așa ușor, oricare ar fi conduita noastră în urmă.</p>
<p>Bănuelile se nasc din cele mai mici lucruri sub efectul acelei impresiuni.</p>
<p>Astfel Alexandru, neîncetat urmărit de impresiunea ce i-a lăsat femeia cochetă, nu se putea în destul încrede în amorul Irmei, mai cu seamă că dânsa nu schimbase mai nimic din obiceiurile ei de a fi totdeauna urmărită și înconjurată de curtezani. Ea pretexta că o face aceasta pentru ca să nu dea bănueli lumei care, văzând-o schimbată, ar căuta, și ar sfârși prin a afla, cauza acelei schimbări.</p>
<p>Însă acest pretext era foarte slab pentru Alexandru, a cărei natură și idei le cunoașteți. El îi zisese ca să fie în rezervă cu dânsul în fața lumei, dar prin aceasta nu înțelegea ca să urmeze cu ușurința ei de mai înainte față cu ceilalți.</p>
<p>— Căci nu înțeleg, îl zicea el într-una din nopți, ce câștigă o femeie care se silește să ascundă de lume legătura ce ar avea cu un bărbat, prin mijlocul de a o face se creadă în existența mai multor legături. Din contră, o legătură, mai cu seamă serioasă, se poate scuza; mai multe însă de o dată, sau fie chiar succesive, nu sunt nici o dată scuzate.</p>
<p>— Sunt eu oare în această condițiune? îl întrebă ea privindu-l cu mirare. •</p>
<p>— Dacă nu ești lumea însă te poate crede astfel, căci ea judecă după ceea ce vede. Cunoaște ea întâlnirile noastre? Nu, și cu toate astea ele există. Ei bine tot așa ar putea să existe mai multe asemenea întâlniri și ea să nu le cunoască. Să îți dau un exemplu: tu chiar nu credeai, și încă cu siguranță, că între mine și Ghizela era o înțelegere, și că mă duceam la dânsa? Și pe ce altă era întemeiată acea credință de cât pentru că mă vedeai vorbind cu dânsa? Apoi dacă tu, care știi prin tine însăți că poate cineva să vorbească ori cât de mult, fie cu o persoană, fie cu mai multe, fără ca în realitate să existe ceva, și încă ai putut bănui, dar acele persoane cari nu au idei asemenea cu ale tale, cum voiești să nu bănuăscă?</p>
<p>— E destul că eu mă știu nevinovată, răspunse ea cu încredere că răspunsul său nu poate fi combătut.</p>
<p>— O! te înșeli, draga mea. Nu este destul ca o femee să fie nevinovată, trebuie să o și creadă lumea ca fiind astfel. Ceva mai mult, nu este destul ca lumea să fie sigură de nevinovăția ei, trebue să o creadă și serioasă pentru a o putea stima. O ființă ușurică nu poate nici o dată inspira nici stimă nici încredere.</p>
<p>— Dar ți-am spus că aceia ce fac este pentru ca să depărtez orice bănueală despre amorul nostru.</p>
<p>— Și eu ți-am răspuns că nu văd rezultatul bun la care ai putea ajunge ascunzând legătura noastră...</p>
<p>— Cum! ai uitat ce mi-ai zis? se grăbi ea a-l întrerupe. — Nu mi-ai zis că, dacă lumea ar afla, ar putea să afle și bărbatul meu și atunci ori va veni să mă ia sau mă va chema?</p>
<p>— Nu m-ai lăsat să termin și de aceia îți pare că mă contrazic. Ziceam că ce ai câștiga ascunzând legătura noastră prin mijlocul de a face pe lume să creadă în existența altor legături? Acele ființe răutăcioase despre care îți vorbeam că s-ar putea găsi ca să facă cunoscut bărbatului tău legătura noastră, n-ar putea oare tot așa de bine, și cu aceiași răutate, să îi comunice bănuelile lor? Si atunci rezultatul ar fi acelaș căci n-ar fi un bărbat serios, dacă o legătură n-ar suferi-o, dar mai multe ar tolera.</p>
<p>— Ei bine, iubitul meu, voi căuta să fiu mai rezervată.</p>
<p>Ea promitea, însă își făcea mari silințe ca să își ție promisiunea. Este atât de greu, mai cu seamă pentru o cochetă, să-și schimbe viața, să renunțe la acele plăceri de toate zilele de a se vedea înconjurată, adorată și disputată; să abdice la suveranitatea se de regină — văzând cum prin grațiile sale face un supus din ori-ce ființă întâlnește ea, în orice loc și țară sar afla, — pentru ca să rămână o simplă muritoare.</p>
<p>Triumful acela de momente o îmbată atât de mult, în cât să nu poată înțelege, nici vedea, că acel triumf nu este de cât un fum care amețește numai, fără ca în realitate să îi facă viața dulce, umplându-i inima de adevăratele transporturi ale iubirei.</p>
<p>Cu toate astea Irma iubea, sau cel puțin credea că iubește pe Alexandru, și astfel căuta să facă totul pentru a îl mulțumi; însă cu toată voința, cu toate silințele ce-și făcea, ea nu putea să iasă totdeauna triumfătoare din lupta ce întreprindea contra naturalului său; și adesea, fără să vrea, fără să știe cum, redevenea ceea ce fusese mai înainte.</p>
<p>Alexandru care vedea luptele ei și înțelegea sacrificiile ce dânsa făcea pentru el, îi era recunoscător și se silea să o răsplătească prin o iubire serioasă; dar silințele sale erau aproape zadarnice, căci după cum am spus, prima impresiune ce îi rămăsese de la Irma, precum și ideea că dânsa încă își urmărește scopul, îl făcea să se îndoiască despre sinceritatea ei; și astfel iubirea lui se slăbea din ce în ce mai mult.</p>
<p>Și apoi, un amor format din luptele ambițiunei nu putea să fie un adevărat amor.</p>
<p>Silințe își făcea si unul și altul, voința de a se iubi era și dintr-o parte și din cealaltă, însă voința și silințele Irmei erau învinse de naturalul său ușurel, iar acelea ale lui Alexandru de inima sa serioasă.</p>
<p>Naturalul nu se poate schimba, mai cu seamă de o dată, — aceasta este posibil încetul cu încetul, cu timpul și prin împrejurări, iar inima nu primește nici o dată a fi siluită.</p>
</div>
<div type="chapter" n="16">
<head>XVI</head>
<p>În această situațiune se găseă el când într-o zi, pe timpul promenadei, Alexandru rămase uimit înaintea unei femei care abia sosise în dimineța acelei zile.</p>
<p>Era o jună fată blondă, cu părul auriu, cu ochii albaștrii, cu genele încrețite, sprincenele dese și mai mult drepte de cât arcuite, nasul, gura și gâtul demne de a servi ca model, conturul capului ceva mai prelung de cât rotund; iar albețea peliței nu se putea deosebi de aceia a crinului de cât numai prin reflecțiunea culoarei celor 19 rose ale etăței sale. În fine corpul era în cea mai perfectă armonie cu capul.</p>
<p>Alexandru, văzând-o, rămase, cum am spus, uimit uitându-se după dânsa.</p>
<p>Ceea ce îl frapase mai mult era expresiunea dulce, melancolică și serioasă a figurei sale. Umbletul său, mișcările corpului și privirile ei exprimau modestia.</p>
<p>Matilda, cu care Alexandru se preumbla în acel moment, rămase și ea cu ochii la dânsa.</p>
<p>— Cine să fie această frumusețe îngerească? zise Alexandru întorcându-se către cumnată-sa.</p>
<p>— În adevăr ea este prea frumoasă, răspunse Mathilda. Doresc prea mult să știu cine este.</p>
<p>— Mă duc să cercetez despre dânsa, căci sunt foarte nerăbdător să aflu, zise Alexandru depărtându-se.</p>
<p>El se duse la mai toate cunoștințele lui, femei și bărbați, însă toți erau ca și dânsul impresionați de frumusețea ei, și doritori de a ști cine este, căci nu o cunoștea  nimeni.</p>
<p>Alexandru se întoarse lângă cumnată-sa pentru a-i spune că nu a izbutit să afle nimic.</p>
<p>— Va să zică este o stea nouă care se ivește pentru prima oară pe cer, zise Mathilda zîmbind.</p>
<p>— O stea! zi mai bine o planetă în fața căreia s-ar putea găsi umilite atât Luna cât și Soarele, — o întrerupse el vorbind cu entuziasm.</p>
<p>În acel moment, ei se întâlniră cu o bătrână care locuia în Sibiu și cu care se cunoșteau fiind vecină cu dânșii.</p>
<p>— Ce zici, domnule Alexandre, îi zise bătrâna oprindu-se în loc, despre noutatea venită în băi, și care a pus în mișcare pe toată lumea?</p>
<p>— Zic că trebue să fie vreo zână, atât este de frumoasă și necunoscută de nimeni. Ori pe cine am întrebat, n-a știut să îmi spună cine este.</p>
<p>— Ei bine, eu te pot sluji, îi răspunse bătrâna.</p>
<p>— Cum, d-ta o cunoști?</p>
<p>— Da, și încă foarte bine, căci suntem din acelaș oraș. Este o românca de la noi; o zână din Transilvania, adăugă ea râzând.</p>
<p>— Zâna munților! exclamă Alexandru.</p>
<p>— Și care are acelaș nume cu Elena din poveste, urmă bătrâna.</p>
<p>— Elena! ea se numește Elena? Ei bine, Elena aceea din poveste nu a putut fi mai frumoasă ca aceasta, zise Alexandru.</p>
<p>— Și pe cât este de frumoasă pe atât e și de bună; un giuvaer neprețuit. Acel care o va lua de soție va avea o adevărată comoară, urmă dânsa apăsând pe cuvânt și uitându-se în ochii lui Alexandru.</p>
<p>Alexandru însă neînțelegând, sau făcându-se că nu înțelege gândul bătrânei, o întrerupse întrebând-o cu cine a venit în băi frumoasa Elenă.</p>
<p>— Este venită cu mumă-sa care a rămas văduvă de vreo trei ani.</p>
<p>— Și aceea cu care umblă ea este mumă-sa?</p>
<p>— Da.</p>
<p>— Va să zică, Elena nu are tată?</p>
<p>— Nu. El a murit de inimă rea, căci și-a pierdut o frumoasă avere ce avea.</p>
<p>— Vă mulțumesc pentru bunătatea d-v. de a-mi îndeplini dorința ce aveam.</p>
<p>— Îmi pare bine că am putut să vă fac o mică slujbă, îi zise bătrâna întrerupându-l, — Vezi, bătrânele sunt și ele câte o dată bune la ceva.</p>
<p>— Îndatorirea ce mi-ați făcut este mare, căci eram foarte nerăbdător de a afla cine este acea frumusețe, și nimeni nu știa să ’mi spue...</p>
<p>— Te cred, te cred. Așa sunt tinerețele; îndată ce vede câte o frumușică îi sfârie inima, răspunse ea râzâznd.</p>
<p>În acel moment trecu pe lângă dânșii Olga și cu Ghizela.</p>
<p>— Alexandre, avem să te întrebăm ceva, îi zise Olga.</p>
<p>— Vin îndată, îi răspunse el, și adresându-se către bătrâna își scoase pălăria și salutând-o îi zise:</p>
<p>— Mă iertați că vă las. D-voastră rămâneți cu cumnată-mea până ce voi termina cu aceste dame care voiesc să-mi vorbească.</p>
<p>— Du-te, du-te, nu te opri de mine. Tinerețea nu trebue să-și piardă vremea cu bătrânețea.</p>
<p>— Tinerii nu pot să piardă trecându-și vremea cu bătrânii, îi zise Alexandru. — Din contră, câștigă prin sfaturile ce iau de la dânșii; bătrânii au experiența de care tinerii sunt lipsiți.</p>
<p>— Așa o fi; însă experiența bătrânilor nu slujește nimic celor tineri; ei fac tot ce știu, și prea bine fac, răspunse bătrâna.</p>
<p>Aci să îmi permiteți, iubiți lectori, a întrerupe pe bătrâna pentru a zice câteva cuvinte asupra celor zise de ea. Dacă este adevărat că experiența nu ar servi nimic tinereței, că dânsa nu ar opri pe tineri de a face tot atât de multe nebunii ca acelea cari le fac lipsindu-le ea, nu este însă adevărat că nu ar servi la nimic într-un mod absolut. Eu cred că experiența ar aduce mari serviciuri tinereței, căci printrânsa ar ști tinerii să câștige și să păstreze aceea ce iubesc. Câte inimi nu s-au zdrobit, câte legături nu s-au rupt, câte amoruri nu s-au ocolit, câte fericiri nu s-au înstrăinat din cauză că ori bărbații sau femeile, dacă nu și unii și alții, n-au știut cum să se câștige unul pe altul, nici să se păstreze odată că s-au câștigat.</p>
<p>Aceste puține cuvinte zise, să ne întoarcem la bătrâna și să o urmăm de unde am întrerupt-o.</p>
<p>— Tinerețea trebue să își petreacă, urmă ea. — Totul este să știe cineva cum să și-o întrebuințeze mai bine aici experiența ar putea fi de folos. Însă din nenorocire ea vine prea târziu... atunci când nu mai poate sluji la nimic! Cu dragă inimă ne am lipsi noi bătrânii de dânsa, dacă s-ar putea să mai fim tineri. Eu, când aș mai fi o dată tânără, experiența nu m-ar opri de a face mai multe nebunii ca acelea cari le fac tinerii, din potrivă, căci știu ce se perde o dată cu tinerețea, zise ea cu un ton glumeț și râzând.</p>
<p>— Eu ascult tot-d’auna pe cei bătrâni și urmez povețele lor. Astfel dar, retrăgându-mă, vă dau o dovadă că mă grăbesc să folosesc de ele, zise Alexandru asemenea râzând, și salutând-o se depărtă.</p>
<p>— Prea bine faci, îi răspunse ea, și adresându-se către Mathilda zise: Așa sunt tinerii; îi vezi ca o sfârlează în toate părțile, aleargă după toate, până ce o dată li se înfundă la câte una, și atunci nu mai văd, nu mai aud.</p>
<p>— Pentru câtăva vreme, o întrerupse Mathilda.</p>
<p>— Ba zău, câte o dâtă cad de își sparg capul, răspunse bătrâna, — și cel puțin dacă ar cădea pe mâinile unei femei cum se cade! Dar mai adesea se pierd pentru niște femei de nimic. Eu cunosc câțiva tineri care umblă zăpăciți, turbați, după niște lepădături; iată cum își petrec tinerețea, cum își cheltuesc cei mai frumoși ani ai vârstei, și paguba nu este numai atât, paguba cea mai mare este că cu asemenea legături ei se fac nenorociți pentru totdeauna, căci iau apucături rele, rămân cu obiceiuri urâte, rămân stricați. Nu mai sunt buni nici să își vadă de treburile lor, nu mai sunt buni nici pentru familiile lor. Vai de bieții părinți ai căror copii cad pe mâinile femeilor stricate, vai de bietele surori cu asemenea frați, căci și unii și altele, în loc să se bucure și să afle un sprijin în copiii și frații lor, înghit amărăciune după urmă-le; iar drept sprijin îi fac adesea să roșească pentru faptele lor.</p>
<p>— Ai dreptate, mare dreptate, — îi răspunse Mathilda. — Ei sunt o nenorocire și pentru dânșii și pentru familiile lor.</p>
<p>— Si de câte ori văd câte un tânăr tremură inima în mine să nu aud că s-a încurcat cu vreuna din acele femei stricate. Este bine să se însoare cineva de timpuriu pentru ca să fie ferit de asemenea rătăciri. Mă uit la domnul Alexandru, care îmi pare a fi un băiat foarte bun, și îmi zic că ar fi păcat să cadă vreo dată pe mâinile unor asemenea femei. N-ar fi bine să îl însurați?</p>
<p>— O, așa de tânăr! Ar fi rău și pentru el și pentru nevasta lui. Toți acei care se însoară prea tineri sfârșesc prin a trăi rău cu nevestele, căci nebuniile care nu le au făcut ca neînsurați le fac în urmă, și ele sunt cu atât mai mari cu cât au început mai târziu. Trebue mai întâi să își treacă cineva furiile tinereței, să dobândească oare care experiență de viața casnică, și în urmă să se însoare. Atunci pe de o parte este mai potolit, iar pe de alta având cunoștință de lume va ști și va putea să pue preț pe nevasta lui. Altfel în loc de un nenorocit vor fi doui.</p>
<p>Cât despre căsătoriile acelea cari se fac între doi copii ele sunt cu desăvârșire nenorocite. Și cum ar putea fi altfel pe cât timp caracterul lor nu este încă format, mintea îndestul de coaptă, și experiența, pentru a putea cunoaște lumea și deosebi binele din rău, le lipsește? Bărbatul, mai cu seamă, care trebue să conducă, să formeze pe soția sa, cum o va putea el face, când dânsul chiar are trebuință de a fi condus? găsesc dar că dacă este o mare greșeală pentru acei cari se însor prea tineri apoi cu atât mai mare este ea pentru acei cari se căsătoresc încă de copii, căci pentru aceștia se vor găsi totdeauna persoane, chiar printre amici, cari să profite de neexperiența și zburdălnicia caracterului lor neformat, pentru a aduce dezordinea în căsătorie amăgind pe unul din soți. Nu mai puțin mare este greșeala acelor femei în vârstă care se căsătoresc cu bărbați prea tineri pentru ele. Pentru dânsele viața va fi amară, căci în loc de a fi conduse vor trebui să conducă și ori cât li s-ar părea de ușor aceasta, în realitate însă este foarte greu având a lupta și contra revoltelor, oare cum legitime, ale soțului — care n-ar primi bucuros să fie, cum se zice, purtat de nas, — și contra ridicolului la care s-ar expune atât pentru că și-ar lua un rol care nu este al lor, cât și pentru excesele la care le vor împinge gelozia de care inima lor va fi totdeauna muncită.</p>
<p>— Ai dreptate, mare dreptate și multă minte, draga mamii, îi zise bătrâna mângâind-o; — când toate femeile ar fi ca d-ta, atunci primejdia de care sunt amenințați tinerii nu ar mai exista. Însă din nenorocire se găsesc multe femei de acelea stricate, și pare că este un făcut ca tocmai către ele să-i tragă ața. Pare că au pe dracul în ele atât știu să -i atragă și să-i îmbrobodească. De teama unor astfel de femei ziceam că ar trebui să însurați pe d-l Alexandru, căci ar fi păcat să se piardă un așa tânăr.</p>
<p>— O! pentru dânsul nu e nimic de temut, căci pe asemenea femei le urăște și le disprețuește. Și cu toate că este încă prea tânăr, nu îi lipsește însă oarecare experiență și cunoștință de femei pentru a ști să facă deosebire între ele. Natura lui însăși este cel mai bun apărător pentru dânsul; lui nu îi place de cât ce este bun. Astfel dar pericol nu există.</p>
<p>— Să dea Dumnezeu să fie totdeauna așa, căci îți spun drept mi-e drag acest tânăr.</p>

<milestone unit="***"></milestone>

<p>— Sunt la ordinele d-v., zise Alexandru ajungând pe Olga și pe companiona sa.</p>
<p>— Te-ai apucat să smintești și pe cele bătrâne acum? îi zise Olga râzând. — Ai sfârșit cu cele tinere.</p>
<p>— Am văzut că nu am trecere lângă ele și astfel m-am hotărât să-mi încerc norocul cu cele bătrâne.</p>
<p>— Norocul d-tale este prea lacom și o să sfârșească prin a muri de... apoplexie, — îi zise Ghizela zîmbind.</p>
<p>— Ziceți mai bine că va sfârși prin a muri din lipsa de hrană, — răspunse Alexandru.</p>
<p>— Nu pot să zic aceasta căci numai hrana nu i-ar putea lipsi; afară dacă cumva el va fi prea capricios, prea dificil în cât să nu îl poată mulțumi nimic, — îi ripostă Ghizela cu un ton jumătate serios și jumătate glumeț.</p>
<p>— Haide, haide, mărturisește adevărul, — îi zise Olga cu o seriozitate comică, — Spune cum este: lacom sau capricios?</p>
<p>— Nu este nici una nici alta.</p>
<p>— Sunteți prea ascunși, îi zise Ghizela.</p>
<p>— Și mult prefăcut, adăugă Olga.</p>
<p>— Protestez, se grăbi a zice Alexandru.</p>
<p>— Una din două cată să primești, — îi răspunse Ghizela.</p>
<p>— Ei bine daca este să cădem la învoială, zise el râzând, atunci primesc calificațiunea de ascuns, iar cât pentru aceea de prefăcut o resping ca nemeritată.</p>
<p>— Atunci, fiind-că ne-am învoit, să trecem la ceea ce aveam să te întrebăm, — îi zise Olga.</p>
<p>— Să vedem, despre ce este vorba? — întrebă Alexandru.</p>
<p>— Este vorba să ne spui dacă ai aflat în fine cine este acea frumoasă despre care te interesai atât ca să afli, și împreună cu d-ta și noi, căci încă nu știm nimic.</p>
<p>Alexandru îi spuse tot ce aflase de la bătrâna.</p>
<p>— Frumoasă fată! — exclamă Olga.</p>
<p>— Prea frumoasă, — adăugă Ghizela. — De astă dată norocul d-tale nu va mai suferi de lipsă... și ori cât ar fi de deficil, va putea să fie pe deplin satisfăcut.</p>
<p>— O! norocul meu, chiar de ar exista, nu va putea fi atât de puternic în cât să mă facă a câștiga inima unei zâne.</p>
<p>— Bagă de seamă, Alexandre, pericolul este mare, — îi zise Olga.</p>
<p>— O! știu, o cred și mă tem în destul, — răspunse Alexandru.</p>
<p>— Avem să te pierdem dintre noi, — îi zise Ghizela.</p>
<p>— O! vor fi destui care să îmi facă concurență și să mă oprească atât de a îmi da tot timpul ei, cât și de a mă pierde astfel precum aveți teamă. Rivalii fac și dânșii servicii câte o dată.</p>
<p>— Concurenți, și încă foarte mulți, ați mai avut d-v., si cu toate astea ei nu v-au putut împedica de a rămâne singur stăpân pe inima ce îți disputa, — îi răspunse Ghizela cu intențiune și uitându-se în ochii lui.</p>
<p>— O! ce idee! Îmi place să cred că glumiți, căci altfel dacă serioasă vorbiți, vă răspund că vă înșelați foarte mult în bănuelile ce aveți, — îi răspunse Alexandru cu seriozitate.</p>
<p>— În tot cazul, de astă dată pericolul există, îi zise Olga, pentru a interveni văzând că Alexandru se supără de bănuielile Ghizelei, — și inima ta, pe care până acum ai fost stăpân, este în mare riscă de a ’ți o perde.</p>
<p>Ei bine, când pericolul va deveni serios atunci iau o trăsură, alerg la Brașov și mă duc la societatea de asigurare contra incendiului să-mi asigurez inima, — răspunse el râzând, voind să facă a se pierde seriozitatea cu care răspunse aluziunei ce Ghizela facea la Irma.</p>
<p>— Atunci ai face bine ca de o dată cu inima să îți asigurezi și mintea, — îi răspunse Olga cu același ton glumeț.</p>
<p>— Pentru minte, nu este nici un pericol. Cu o ființă ca Elena cin-va nu poate fi în pericol de cât numai cu inima; când inima îi rămâne neatinsă, mintea și-o păstrează întreagă. Sunt altfel de femei acelea care pot zăpăci mintea, fără ca să atingă inima.</p>
<p>— Ar fi bine să te grăbești de a te duce la Brașov pentru ca focul să nu te surprindă mai înainte de a te fi asigurat, — îi zise Olga.</p>
<p>— Mai este încă timp, răspunse el.</p>
<p>— De o cam dată haide la cafea. Muzica a terminat, lumea a plecat și stomacul începe să se revolte.</p>
</div>
<div type="chapter" n="17">
<head>XVII</head>
<p>Era într’o Marți când Elena apăru pentru prima oară pe alee pentru a fermeca ochii celor ce o văzură.</p>
<p>Alexandru îndrăgise foarte mult pe bătrâna de când îi spusese că cunoaște pe Elena.</p>
<p>— O să faci să-mi capăt dușmane pe toate tinerile pe cari le părăsești pentru ca să-mi faci curte mie, — îi zise râzând bătrâna. — Văd eu că ai hotărât să mă scoți din țâțâni, că ai pus în gând să mă faci să-mi pierd sărita... De, de, ai sfârșit cu cele tinere. Dar lasă că ți-am înțeles eu scopul... Șiretule! Până ieri, nu te încinsese dragostea de mine...</p>
<p>— Vezi că până ieri nu vorbisem mai mult cu d-ta și nu știam că vorbiți așa frumos, — îi răspunse Alexandru asemenea râzând.</p>
<p>— Zău! ți-a plăcut cum am vorbit?</p>
<p>— Foarte mult. Dar dacă pe d-ta te supără societatea mea, atunci mă retrag...</p>
<p>— Haide, haide, nu îmi spune mie d’astea. Și să-ți zic că nu-mi place să te văd pe lângă mine, tot n-ai fugi până ce nu te voi pune față în fața cu aceea pentru care m-ai îndrăgostit.</p>
<p>— Vedeți c-am avut dreptate să vă zic că îmi place cum vorbiți? răspunse Alexandru urmând a zâmbi.</p>
<p>— O, bătrânețe! bătrânețe! ce ai fost și ce ai ajuns! O dată erai față și acum ai rămas căptușeală. O dată erai fulger și astăzi ești fitil. O dată erai amorul, iar astăzi slujești de punte pentru a ajunge la el! — exclamă bătrâna cu o seriozitate prefăcută.</p>
<p>— O! vă rog să mă iertați dacă glumele mele v-au supărat. Eu nu am avut nici de cum ideea ca să vă supăr, — îi zise Alexandru cu oarecare teamă de a nu fi supărat-o.</p>
<p>— Nu, dragul meu, nu m-am supărat. Eu știu bine că omulă nu poate să rămâe totdeauna același. Lumea este o scenă, iar viața o piesă în care aceeași persoană joacă mai multe roluri. Am fost și eu tânără și am avut trebuință de căptușeală, m-am servit de fitil, și am alergat la ajutorul unei persoane pentru a-mi sluji de punte. Cred dar tinereței, și nu mă dau în lături ca să plătesc datoriile ce le-am făcut.</p>
<p>— Sunteți neprețuită! În vremea d-v. a trebuită să întoarceți multe capete și să fulgerați multe inimi; aceasta se vede atât din figura d-v, care încă păstrează urmele frumuseței, cât și prin inteligența din care încă v-a rămas destulă.</p>
<p>— Lingușitorule! Te grăbești să-mi plătești mai din ’nainte serviciul ce aștepți de la mine pentru ca să mă arvunești, și ca monedă ți-ai ales lingușirea.</p>
<p>— O! vă asigur că sunt foarte sincer în ceea ce vă spun.</p>
<p>— Bine, bine, le primesc. Natura omenească este plină de slăbiciuni; tinerilor le place totdeauna când le vorbește cineva de ceeace este și... chiar de ceea ce nu este, iar nouă bătrânilor de ceea ce am fost. Unii trăesc cu prezentul și cu speranțele în viitor, alții cu trecutul și cu regretele în prezent... A! dar iată frumoasa Elena care vine spre noi. Să mă grăbesc a-mi plăti datoria.</p>
<p>Îndată ce se întâlniră, bătrâna după ce schimbă câteva vorbe cu muma Elenei, îi prezintă pe Alexandru, spunându-i că îl are vecin. În urmă, întorcându-se către Elena îi zise: — Dragă Leni, îți prezint pe d-l Alexandru C... — un fluture neobosit și nesățios, — adăugă ea zâmbind.</p>
<p>— Dracu să te ia! — zise Alexandru în sineși. — Bătrânele astea pizmuiesc pe cei tineri, și având aerul că îi servește ele nu fac în realitate de cât a-i deservi. Acesta negreșit pentru ca să își verse focul pe tinerețea ce nu mai pot avea.</p>
<p>Și ascunzându-și supărarea sub o ușoară zîmbire, se înclină înaintea Elenei care, râspunzându-i, zâmbea de vorbele bătrânei.</p>
<p>După câteva cuvinte schimbate între dânșii, ei se despărțiră, rămânând Alexandru iarăși numai cu bătrâna.</p>
<p>— Ți-a displăcut că te-am făcut fluture, îi zise bătrâna.</p>
<p>— Adevărul este că se putea să mă scutiți de o asemenea calificare. Ce idee are să își facă de mine...</p>
<p>— O! nu te teme, — îl întrerupse bătrâna. — Florile iubesc fluturii, și aceea care va izbuti să îl lipească mai mult de dânsa va simți o plăcere și mai mare, pentru că a avut mai multă putere de cât celelalte.</p>
<p>— Bine știți să le potriviți, îi zise Alexandru zâmbind.</p>
<p>— Nu este nici o potriveală. Ascultă ce îți spun eu; încrede-te în experiența bătrânilor. D-ta ești încă prea tânără și nu poți cunoaște inima și partea slabă a femeilor.</p>
<p>— Să pot cunoaște inima unei femei! Dar zău eu mă îndoesc că și-o poate cunoaște chiar ea însăși.</p>
<p>— Tocmai pentru asta îți zic să te încrezi în vorbele mele. Sunt femeie și am trecut prin multe, prin, urmare cunosc slăbiciunile naturei femeilor și știu cum trebuie cineva să se ea cu ele pentru ca să le amețească.</p>
<p>— Bine v-am zis eu că sunteți neprețuită.</p>
<p>— Am fost și mai neprețuită, zise ea cu expresiunea unui adânc regret. — În sfârșit ți-am îndeplinit dorința ce aveai...</p>
<p>— Vă sunt foarte recunoscător pentru plăcerea ce mi-ați făcut, — o întrerupse Alexandru.</p>
<p>— Plăcerea este și pentru mine, căci astăzi singura mea mulțumire este când văd doi tineri care se înțeleg, două inimi care se iubesc; mi se pare că încă mă văd pe mine astfel cum eram odată... Ei dar acuma d-ta râmâi, căci eu mă duc la cafea. Du-te de</p>
</div>
<div type="chapter" n="18">
<head>XVIII</head>
<p>Alexandra se grăbi a profita d uita</p>
<p> făcută de bătrâna, astu-ftiu ța la cură, pe sdră la promenadă, cău ți vor-Elena.</p>
<p>Ziena wra de uu natura sermunu</p>
<p>raderii francă și sinceră. de u-.i intciigciițu pe care na’ura. luai multa de cuta cultura luuna in nare lila, c a dezvoltat șt ratiiiatu.</p>
<p>Eu era modestă. larii afectațiune, și de uu ai '-</p>
<p>HtiMiseB și iusuira .simpatia. de»u in m aș uoipti iiu țeb^l 2'esTreftulă. Erea l’une a-inaliilii. ul prin oară să se sacri line pom:</p>
<p>sârbați fe ii jțpre rwmi; iHiit </p>
<p>când ele  Vi speranță chiară.</p>
<p>Amu vJutu multe rerasi .ir: **â; ccmprcusmu ie litre bărbați, fără ea ae cu reni</p>
<p>mai pentru că dânsele sei ~ aii “iijintuiBile și</p>
<p>purtarea bărbațilorfi .ar: ie. înmajurau au erau în destulă de ciu-agiose pentru a i pune in îeeuiu ivrit și ai depărta de leuge ele.</p>
<p>Aceste calități ale Elenei, pe care Alexandru le descoperea pe fie-care, îl atrăgea și îl câștiga mai nniltu de cât frumusețea el fizică.</p>
<p>Câtă pentru Eleua. afară de simpatia ce îl inspira natura și caracternlă lui Alexandru, — care se asemăna hirte multă cu ale ei, — mai erea încă și purtarea lui cuviincijiă și modestă care o tăcea ca să uu ’i displacă ori câăd el venea pe lângă dânsa.</p>
<p>Sâmbătă pe la trei ore, Alexandru împreună cu societatea, în care își petrecea, se urcară pe munte, și întinzând tartanale pe iarbă se așezară pe ele.</p>
<p>Glumeau, râdeau, se jucau și cântau.</p>
<p>Alexandru era foarte vesel. De o dată însă el tresări, Elena împreună cu muma sa se urcau pe munte.</p>
<p>Ele se așezară pe iarbă la o distanță depărtată de locul unde era Alexandru, și muma Elenei începu să lucreze, iar Elena deschise cartea ce ținea în mână.</p>
<p>De la venirea Elenei, Alexandru își pierduse veselia; ochii săi însă se îndreptau adesea asupra ei.</p>
<p>Irma observase mișcarea lui Alexandru la vederea Elenei, cum și schimbarea ce se făcuse în el de la venirea ei, și o amărăciune îi cuprinse sufletul, iar buzele îi păliră. Ea vedea, și mai mult presimțea, că acea ființă atât de blândă are să îi sfâșie inima.</p>
<p>Alexandru își dădea toate silințele ca să ascundă turburarea sa sub masca veseliei.</p>
<p>Irma însă, mai puțin ca toți ceilalți nu se putea amăgi de prefăcătoria lui.</p>
<p>— Ce zici, Alexandre, despre aceste locuri în cari ne aflăm. Le găsești frumoase? îl întrebă Olga zîmbind și cu o întonațiune intenționată.</p>
<p>— Totdeauna îmi par frumoase locurile în care mă găsesc cu o societate atât de plăcută, — răspunse el cu un ton liniștit.</p>
<p>— Dar nu găsiți că pozițiunile din jurul nostru sunt mult mai interesante? — îl întrebă Ghizela cu o zîmbire ironică.</p>
<p>— Foarte interesante. Însă, o repet, când mă gândesc atât de bine că acum nu mai am ochi ca să văd împrejurul meu.</p>
<p>— A fi cineva galant nu va să zică a fi și cu adevărul, — îi zise Irma pișcată de gelozie.</p>
<p>— Cum? De ce îmi ziceți asta?... Nu înțeleg ce voiți să ziceți, — răspunse el prefăcându-se că nu înțelege.</p>
<p>— Voesc să zic că nu trebue cineva să ascundă adevărul sub galanterie, evitând de a răspunde la întrebare.</p>
<p>— Dar nu este greșala mea, dacă d-v. luați adevărul drept galanterie. Nu am ocolit nici cum pentru a nu răspunde, din contra cred că am răspuns foarte direct la întrebare zicându-vă că mă găsesc foarte bine în societatea d-v. în cât să nu mai pot vedea împrejurul meu.</p>
<p>— Dragă Alexandre, ești prea mult galant pentru ca să poți fi și sincer, — îi zise Olga rîzând.</p>
<p>— Aveți mai multă diplomație de cât sinceritate, — urmă Ghizela.</p>
<p>— Sunteț mai mult ascuns de cât franc adăugă Irma.</p>
<p>— Și d-v. sunteți mai mult bănuitoare de cât dreaptă, astfel în cât sub cel mai curat adevăr vedeți totdeauna ceva ascuns, — le răspunse Alexandru râzând de loviturile ce ploau asupra lui.</p>
<p>Bărbații râdeau de bătălia încinsă între Alexandru și dame.</p>
<p>— Ține-te bine, domnule Alexandre, îi zise unul din ei, — lupta se încinge și devine serioasă, inamicii sunt puternici.</p>
<p>-— Lupta fiind inegală, cată să renunț la dânsa, căci cum aș putea să lupt în contra mai multor femei?... Pentre un bărbat este foarte greu să poată lupta contra unei singure femei, atât loviturile ce ele dau sunt afară din regulele luptei, și pe atât de ascunse pe cât sunt și neleale, zise Alexandru, râzând.</p>
<p>— Vezi, astă dată nu mai ești galant de fel, — îi răspunse Irma zâmbind.</p>
<p>Din contrariu, urmă Olga.</p>
<p>— Ne tratezi cu multă asprime, — adăugă Ghizela.</p>
<p>— Ei, Dumnezeul meu, nu mai știe cineva cum să facă cu d-v. Dacă vă spun adevărul îmi ziceți că sunt galant, dacă mă plâng de nedreptatea d-v. îmi ziceți că nu sunt galant. Cine v-ar putea împăca? Eu cred că nici chiar un înger din cer de s-ar coborâ încă nu ar izbuti... Poate vreun locuitor d'ai infernului! — răspunse el cu tonul unei prefăcute disperări.</p>
<p>— Bravo! bravo! Din ce în ce mai frumos! — răspunseră ele râzând și bătând în palme.</p>
<p>— Știți ce? Ori încetați cu răutățile sau mă faceți să cred că a-ți hotărât să mă goniți dintre d-v., — le zise Alexandru cu o seriozitate prefăcută.</p>
<p>— Faceți pace, faceți pace, — le ziseră ceilalți bărbați.</p>
<p>— Armistițiu, armistițiu, până ce se va încheia pacea definitiv, — zise Olga.</p>
<p>— Să ne grăbim, să ne grăbim, căci mi se pare că d-l Alexandru caută un pretext pentru ca să fugă dintre noi,— urmă Ghizela.</p>
<p>— Si pentru că s-a revoltat contra noastră, să îl pedepsim prin a-l reține între noi — adăugă Irma.</p>
<p>— Vă sunt foarte recunoscător pentru asprimea cu care mă pedepsiți; cu acest mod mă veți încurajea ca să mă revolt adesea, — răspunse Alexandru mulțumindu-le prin o dulce zâmbire.</p>
<p>— A! a! ți-ai revenit într’ale dumitale... galantul rătăcit își regăsește drumul ce pierduse, îi zise Irma.</p>
<p>— Pace! pace! — strigă Olga. — Să ne jucămă ceva.</p>
<p>Ei începură a se juca; și făceau atât de mare zgomot în cât adesea Elena întrerupea cetirea pentru a se uita la dânșii.</p>
<p>Ochii lui Alexandru, care în mijlocul jocului se îndreptau mai necontenit spre Elena, se întâlniră de câteva ori cu ai ei.</p>
<p>Muzica începuse să cânte pe promenadă, însă societatea noastră hotărâ a nu se scoborâ, preferind mai bine să rămână pe munte de unde putea asculta muzica și în acelaș timp a urma cu nebuniile cari îi amuzau foarte mult.</p>
<p>Alexandru, văzând pe Elena coborând, ar fi dorit să plece și el, însă nu se putea să se desparță de societatea cu care își petrecea totdeauna, și astfel fu nevoit să se resigneze.</p>
</div>
<div type="chapter" n="19">
<head>XIX</head>
<p>Noaptea începând să își desfășure umbrele, societatea se hotărâ să se coboare.</p>
<p>Când ajunse pe alee, Alexandru se uită să vadă pe Elena; Ea însă numai era acolo, muzica terminase și mai toată lumea plecase.</p>
<p>Indispus din cauza că a fost lipsit de plăcerea de a putea fi împreună cu Elena pe promenadă, Alexandru nu a voit să se ducă cu Olga acasă pentru a lua cafeaua, după obicei, la dânșii; el pretext că are să respundă la o scrisoare, al cărei răspuns nu putea să fie amânat.</p>
<p>El se duse acasă, luă cafeaua și după vreo jumătate oră se întoarse pe alee. Apucă la dreapta, merse până în capătul aleei, se întoarse și când ajunse la capătul celălalt găsi pe o bancă pe Elena cu muma-sa și cu bătrâna.</p>
<p>— Dar ce te-ai făcut, d-le Alexandre? îl întrebă bătrâna când el trecea pe lângă dânsele, — am crezut că ai părăsit băile căci nu te-am mai văzut de azi dimineață. Cine știe pe unde te-ai rătăcit...</p>
<p>— Nu m-am rătăcit, răspunse el după ce le salută, dar am fost pe munte împreună cu mai mulți.</p>
<p>— Dovadă că petrecea-i foarte bine pe câtă vreme nu ai venit să asculți muzica, — îl întrerupse bătrâna.</p>
<p>— Societatea în care mă găseam a voit să rămână acolo, și eu nu puteam face altfel, cu toată dorința ce aș fi avut de a veni jos, —răspunse el uitându-se la Elena.</p>
<p>— În adever că petreceau foarte bine, zise muma Elenei adresându-se către bătrână. — Râdeau, vorbeau cântau, erau atât de veseli, în câtă făceau plăcere chiar acelor care îi priveau...</p>
<p>— Făceau atâta zgomot în cât nu puteam să citesc, — adăugă Elena zâmbind.</p>
<p>— A, domnișoară, îmi pare foarte rău că prin nebuniile noastre v-am lipsit de plăcerea...</p>
<p>— O, nu domnule! se grăbi Elena a-l întrerupe, — nu luați în serios ce am zis, căci am glumit. Vă asigur că nu am fost lipsită de nici o plăcere, din contră era o plăcere pentru noi ascultând cântările și văzând veselia de care era animată societatea întreagă.</p>
<p>— În adevăr că am făcut mult zgomot, zise Alexandru.</p>
<p>— Dovadă că vă petreceați bine, — răspunse muma Elenei.</p>
<p>— O! domnul Alexandru petrece foarte bine, zise bătrâna. — Dacă este cineva în băi care în adevăr petrece, este numai d-lui.</p>
<p>— Aveți cunoștințe multe? îl întrebă muma Elenei.</p>
<p>— Cunosc mai multă lume, răspunse Alexandru. Dar dintre tote cunoștințele, sunt câteva persoane care ne-am format într-un cerc și ne petrecem totdeauna împreună.</p>
<p>— În toate serile se adună, când într-o familiă când într-alta și acolo cântă la clavir și joacă toată noaptea, —zise bătrâna.</p>
<p>— Așa! exclamă Elena, — dansați în toate serile!</p>
<p>— În toate serile.</p>
<p>— Ce bine faceți!</p>
<p>— Foarte bine, foarte plăcut, însă în toate nopțile! Prea este obositor. Își ruinează cineva sănătatea nedormind noaptea, mai cu seamă la băi unde trebuie să se scoale de dimineață,— zise bătrâna.</p>
<p>— A, nu credeți că întrebuințăm toată noaptea în adunările noastre obicinuite. Nici o dată nu trecem peste miezul nopții.</p>
<p>— Apoi să vă culcați totdeauna la un ceas după miezul nopței și a doua zi la șase să fiți sculați, puțin este? Eu două nopți să fac asta n-aș mai fi bună de nimic.</p>
<p>— D-ta negreșit că nu ai putea să lupți acum, însă aduți aminte daca când erai tânără nu făceai tot astfel, — îi zise muma Elenei.</p>
<p>— Și-a uitat d’atuncea și de aceia i se pare curios acum, — adăugă Elena.</p>
<p>— Adevărat este că jucam până la ziuă și nu simțeam oboseală; însă asta nu erea în toate nopțile. Foarte rar se întâmplau asemenea împrejurări, numai când era vreo nuntă, sau cine știe ce praznic mare, când părinții noștri se sculau de la masă voioși și aprinși de nu se mai puteau potoli până la ziuă; și cu pulpenele anterioare resfrânte și prinse în brâu, învârtind hora și sărind la chindie, își uitau cum trec ceasurile și nu le mai ardea de somn. Ei, dar cum zic, asta se întâmpla mai rar. Însă cum faceți d-v. în toate nopțile este prea din cale afară.</p>
<p>— Când este cineva tânăr plăcerea îl hrănește ca și odihna, răspunse Alexandru.</p>
<p>— Plăcerea, plăcerea până la un loc, dar așa totdeauna aduce și ea sațiu... zise bătrâna.</p>
<p>— Dansul să aducă sațiu! exclamă Elena.</p>
<p>— Iubiți mult dansul, domnișoară? o întrebă Alexandru.</p>
<p>— O, da! și mai cu osebire atunci când este un salon spațios, o muzică bună și un bun dansator, răspunse ea.</p>
<p>— Aveți dreptate; cu aceste trei condițiuni dansul este un adevărat transport, zise Alexandru.</p>
<p>— Si la ce oră vă începeți serile? îl întrebă Elena.</p>
<p>— Cel mai târziu la nouă suntem adunați.</p>
<p>— Dar atunci astă seară sunteți în întârziere.</p>
<p>— În astă seară nu ne adunăm. Pentru mâine seară fiind aranjat un bal public care are să dureze negreșit mai mult de cât obișinuitele noastre adunări, am hotărât cu toții ca astăzi să ne odihnim.</p>
<p>— Bine că v-a dat Dumnezeu puțină minte pentru astă seară, zise bătrâna. — Care dintre d-voastră a avută această idee mintoasă? Negreșit că nu d-ta...</p>
<p>— Așa de fără minte mă crezi? o întrebă Alexandru râzând.</p>
<p>— Mintea d-tale o fi bună pentru alt ceva, dar când este vorba de petreceri, pentru joc, apoi dacă s-ar putea să nu mâncați, să nu mai dormiți, și tot nu ți-ar fi în destul vremea...</p>
<p>— O să-mi scoateți nume rău cu ideia ce aveți despre mine, zise Alexandru râzând.</p>
<p>— O! nu te teme; ai destui tovarăși și încă prea mulți. Sunt mai mulți nebuni de cât oameni cu minte.</p>
<p>— Totdeuna ați vorbit astfel? Totdeauna ați fost atât de raționabilă? întrebă Alexandru.</p>
<p>— Totdeauna de când nu mai sunt tânără.</p>
<p>Elena, mumă-sa și Alexandru izbucniră de râs la vorbele zise de bătrână cu un aer comic și totdodată duios.</p>
<p>— A! vezi așa. Te-ai făcut cu minte fără să vrei, — îi zise Elena râzând.</p>
<p>— Și mi se pare că ai dori foarte mult să mai poți fi o dată fără minte, — adăugă muma Elenei.</p>
<p>— Ei, ei, ce n-aș da! Aș da tot ce am; dar mai înainte de toate m-aș grăbi să dau bătrânețea...</p>
<p>— Zău! Ai face chiar și această jertfă? o întrebă Alexandru zâmbind.</p>
<p>— Aș face-o cu toată inima. Și aș da-o pentru totdeauna, că mult e urâtă și grăbită de a veni.</p>
<p>— Atunci, pentru ce îmi recomandați mie mintea de care d-v. ați vrea să vă scăpați?</p>
<p>— Ei, dragul meu, fac și eu glume pentru ca să mai îmi uit de aceia-ce sunt. Nouă bătrânilor nu ne mai rămâne altceva de cât să glumim și să pismuim pe cei tineri. Petreceți, petreceți cât de mult; folosiți-vă de tinerețe căci se trece foarte iute.</p>
<p>— O să veniți, cred, mâine seară la bal? întrebă Alexandru pe muma Elenei.</p>
<p>— Până acum nu am hotărât nimic, dar nu cred să mergem.</p>
<p>— Pentru ce să nu vă duceți? — întrebă bătrâna.</p>
<p>— Abia am venit în băi de puține zile și nu e bine să începem de acum cu balurile; avem încă destul timp. Și nici nu suntem pregătite...</p>
<p>— Dar balurile de aici nu sunt niște baluri ca cele de oraș unde se cer toalete, o întrerupse Alexandru. Aici se fac niște simple adunări pentru a se petrece câteva ore fără pretențiune; la băi trebue să ducă cineva o viață mai ușoară.</p>
<p>— Foarte bine zicea d-l Alexandru. — Ce trebuință aveți de pregătiri. Și daca ați venit aci n-ați venit doar ca să stați în casă, ori numai ca să dormiți. D-ta trebue să te duci, căci ai demoazelă care negreșit că ar avea poftă să joace, — zise bătrâna uitându-se la Elena.</p>
<p>Elena nu răspunse nimic, dar zâmbi uitându-se la bătrână.</p>
<p>Mumă-sa se uită la dânsa asemenea zâmbind, și văzând în ochii ei că bătrâna nu se înșela, răspunse: — Să vedem până mâine. Poate să mergem.</p>
<p>— Să mergeți, să mergeți, îi zise bătrâna. — Uite, eu cât sunt de bătrână si cu toată trebuința ce am de odihnă, tot m-aș duce, dacă d-l Alexandru s-ar îndatora să mă joace,— adăugă ea râzând.</p>
<p>— Bucuros! răspunse el asemenea râzând. Numai eu nu știu să joc cu terateruri cum se juca mai de mult, nici nu cunosc verbungul...</p>
<p>— Vezi acela era joc frumos! Și teraturile erau tot meșteșugul; acel care cunoștea bine acest meșteșug, și, prin urmare, făcea mai multe tremurături din picioare, acela era adevărat jucător,—zise bătrâna.</p>
<p>— Și acel care în tremurăturile ce făcea putea să azvîrle mai pe sus papucii, rămânând numai în meși, era jucătorul cel mai grațios, — răspunse Alexandru.</p>
<p>— O! O! prea o iei de demult. În vremea mea se purta cizme cu scârțiitori, dar scârțâitori, nu glumă, care făceau să răsune salonul. Și meșteșugul unui jucător bun era că, pe când dintr-un picior făcea tremurăturile, din celălalt mișca astfel în cât scârțiiturile să fie în acord cu tremurăturile și cu tactul muzicei.</p>
<p>Elena, mumă-sa și Alexandru râdeau cu multă poftă.</p>
<p>— Și cu cât un bărbat, care făcea curte unei femei, scotea mai des tabacherea pentru a priza, cu atât aceasta era un semn că mințile i sau tulburat și se silește a le limpezi prin tabac,—zise Alexandru.</p>
<p>Bătrâna nu se putea opri de a rîde și ea împreună cu ceilalți.</p>
<p>— Bune vremuri erau pe atunci urmă Alexandru — Curtezanul, care era încins de dragoste, punea în brâu un carnet cu năută la dreapta și altul cu stafide la stânga, lua un paracliser după dânsul pentru a cânta și ofta în locu-i, și resucindu-și giubeaua pe o mână, iar în cealaltă având ciubucul trecea pe sub ferestrele Afroditei. Și pe când paracliserul cânta și ofta din adâncul inimei, boerul scotea cât mai mult fum din ciubuc pentru a face să se înțeleagă ca tot astfel arde și fumegă inima lui de dragostea dumneaei. Iar năutul și cu stafidele daca puteau trece din brâul d-nealui în mâinele d-ei, aceasta era semn că oftatul paracliserului a pătruns în inima ei și a produs efectul dorit de curtezan.</p>
<p>— O, bată-te sănătatea, domnule Alexandre, mucalit mai ești,— îi zise bătrâna râzând cu poftă.—Ar zice cineva că ai trăit pe acele vremuri, pe care abia eu le-am apucat.</p>
<p>— Vă potriviți la glume amândoi, — zise muma Elenei râzând.</p>
<p>— Așa e bine să glumească cineva când este de glumă, și să fie serios când trebue, — răspunse bătrâna.</p>
<p>— Dar cum rămâne pentru mâine seară? Te ai angajat la joc cu d-l Alexandru? — o întrebă Elena care nu se mai putea stăpâni de râs pentru cele ce zisese Alexandru.</p>
<p>— A, da! suntem înțeleși. Și uite chiar acum mă duc să mă culc pentru ca să fiu mai cu putere mâine seară.</p>
<p>— Să mergem și noi,- zise mumă-sa către Elena.</p>
<p>Ei plecară și, după ce lăsară pe bătrână acasă, Alexandru conduse pe Elena și pe mumă-sa, care locuiau în jos aproape de biserica românească.</p>
<p>La întoarcere, întâlnindu-se pe promenadă cu societatea lui, rămase acolo până la unsprezece ore aproape. În urmă, după ce fiecare se despărți pentru a intra în casă, Alexandru intră și el, și după vreo jumătate oră, asigurându-se că toți din vecinătatea lui s-au culcat, intră la Irma.</p>
</div>
<div type="chapter" n="20">
<head>XX</head>
<p>Pe acel timp balurile publice se făceau obișnuit în sala de mâncare a hotelului No. 1, situat în fața fântânei principale, și câte o dată și în sala principalului restaurant dupe alee.</p>
<p>Balul hotărât pentru ziua de Duminecă se dădea în sala hotelului No. 1.</p>
<p>Abia sunaseră nouă ore și deja sala era mai plină.</p>
<p>Cea mai mare parte din lumea adunată se compunea din femei și bărbați tineri. Femeile, în număr mai mare de cât bărbații, erau mai toate gentile; iar toaletele lor formau un contrast între ele prin gustul celor ce le purtau și prin diferitele mode ale naționalităților cărora aparțineau.</p>
<p>Totul împreună încânta îndestul vederea; iar veselia, de care era însuflețită mai întreaga societate, adăuga și mai mult la aspectul frumos al balului și la impresiunea plăcută a celor cari se găseau acolo.</p>
<p>Singur Alexandru între toți privea cu indiferență și răceală toată acea mulțime atât de însuflețită, care se mișca împrejurul lui. Ochii săi se îndreptau necontenit spre ușa pe lângă care se preumbla, neputând sta la un loc, agitat fiind de așteptare și mai mult încă de teamă că poate Elena să nu vină.</p>
<p>Dansul începuse; și cu cât perechile treceau pe dinaintea lui cu iuțeala frunzelor luate de vîrtej cu atât nerăbdarea și îngrijirea sa creștea.</p>
<p>În fine, după un cuart de oră Elena apăru, și Alexandru, emoționat de așteptare și de incertitudine, se grăbește a o întâmpina.</p>
<p>— Domnișoară, vă așteptam cu mult nerăbdare, și teama ce aveam că s-ar putea să nu veniți era atât de mare, pe cât este și dorința de-a începe dansul cu d-v. Acum că ați venit, acea teamă a dispărut, însă alta a rămas în locu-i...</p>
<p>— Care? — îl întrebă ea, după ce prin o ușoară zâmbire și mișcare din cap îi mulțumi pentru cele ce îi zise dânsul.</p>
<p>— Aceea de a nu mi se putea îndeplini dorința; în fine teama ca nu cumva rugăciunea ce-mi permit să vă fac ca să îmi acordați favoarea de a începe dansul cu mine, să nu o puteți primi avândă deja un angajament dat...</p>
<p>— O! nu, domnule, nu am nici un angajament. Sunt abia venită în băi, și nu cunosc mai pe nimeni.</p>
<p>— Atunci primiți rugăciunea mea?</p>
<p>— O primesc cu atât mai multă plăcere, cu cât sunt datoare să vă răsplătesc pentru sacrificiul ce ați făcut de a vă lipsi până acum de plăcerea dansului, pentru ca să mă așteptați pe mine, dându-mi preferința înaitea tuturor...</p>
<p>— Sacrificiu! — se grăbi el a întrerupe, — numiți sacrificiu ceea ce din partea mea este singura dorință ce am? Dacă trebue să dați o calificațiune rugăciunei ce v-am făcut, atunci ar fi mai nemerită aceia de egoism, căci o mărturisesc, nu m-am gândit de cât la mine când v-am adresat’o.</p>
<p>— Vă repet că nu cunosc mai pe nimeni în băi. Nu am preferință de acordat precum nu pot avea altă dorință de cât aceia ce negreșit o au toate care vin la bal, dorința de a dansa.</p>
<p>Aceste cuvinte atât de accentuate și zise cu seriozitate, însă cu multă simplitate și fără nici o afecțiune, de și nu erau nici de cum încurajatâre pentru Alexandru, adaugă încă la frumusețea ei fiind în perfect acord cu modestia zugrăvită pe frunte-i. Astfel, impresiunea ce ele produseră, asupra lui fu de a-l atrage și mai mult spre dânsa.</p>
<p>El nu-i răspunse nimic, ci se mărgini numai de a se înclina și, petrecându-și mâna peste talia ei, începu să danseze.</p>
<p>Electrizați de transportul valsului, acest rege al dansurilor, ei zburau, mai mult de cât alunecau pe scândurile nu tocmai alunecoase ale sălei de mâncare transformată în sală de dans.</p>
<p>Însă Elena dansa în perfecțiune, și Alexandru era îndestul de electrizat prin contastul corpului său cu acea ființă îngerească cere avea totul pentru a realisa idealul său, în cât, cu tot defectul sălii, picioarele lor abia atingeau scândurile.</p>
<p>După ce făcură de trei ori ocolul sălei, Alexandru se opri și zise Elenei:</p>
<p>— În contra dorinței mele sunt silit să mă opresc de teamă de a nu vă obosi.</p>
<p>— Cu un dansator ca d-voastră nu poate cineva simți oboseala, îi răspunse Elena roșindu-se de cuvintele acestea ce mai mult i-au scăpat de cât a voit să le zică.</p>
<p>— A! domnișoară aceste cuvinte ce negreșit de complezență mi le adresați, sunt foarte dispus de a le lua în serios, atât, în aceste momente, mă găsesc în slăbiciuni de acelea în cari oricine se află câte o dată. Însă-mi aduc aminte de condițiunile în cari mi-ați spus că iubiți dansul și...</p>
<p>— Ei bine tocmai în acele condițiuni mă găsesc acum, căci d-v. dansați atât de bine în cât faceți să dispară inconvenientul sălii. Vă rog să credeți că vorbesc serios, adăugă ea cu un ton plin de franchețe.</p>
<p>— Acum mai mult ca totdeauna, și încă de la d-v., îmi face mare plăcere ca să aud zicându-mi-se aceasta. Dar în ce pozițiune rămân eu vis-a-vis de d-voastră? Pot eu, fără ca să deviu oarecum ridicol repetând cuvintele d-voastră, să vă spun că dansați nu ca o femeiă, ci ca o silfă?</p>
<p>— Eu sunt mai mult curagiosă ca d-voastră, și mai puțin modestă, și dar vă zic că primesc să îmi spuneți că dansez bine; aceasta o știu, însă nu mai atunci când am un bun dansator.</p>
<p>— Ei bine, domnișoară, vă mulțumesc pentru francheța și exemplul ce ’mi dați. Cu aceasta mă faceți să devin pretențios, mă încurajați să vă rog a-mi acorda întâiul cuadril.</p>
<p>— Vi-l acord cu plăcere.</p>
<p>În acest moment, unul din cunoscuții lui Alexandru veni să îi ceară de a îl prezinta la Elena.</p>
<p>După ce îl prezintă și Elena se sculă, el se duse să danseze și cu celelalte cunoștințe, începend de la Irma.</p>
<p>îndată ce cavalerul cu care dansă Elena o aduse la loc, un altul veni la aceasta cerând a îl prezinta; și astfel, unul prin altul, cei mai mulți din dansatori fuseseră deja prezentați și dansaseră cu Elena.</p>
<p>Ea nu mai putea să respire, căci dansase neîntrerupt, când din fericire muzica încetă dând semnalul pentru cuadril.</p>
<p>Când Elena împreună cu Alexandru veniră se ocupe locul pentru cuadril, ochii tuturor se fixară asupra ei, putând atunci să o priveacsă mai bine căci până aici după cum am spus, ea dansase necontenit.</p>
<p>Toaleta ei simplă însă aranjată cu mult gust, precum și pieptănătura modestă, ne având pe cap altceva de cât două mărgărite, — o făcea să fie mai frumoasă ca totdeauna. Atât de frumoasă în cât chiar Irma, ai cărei ochi scânteiau de gelozie, nu se putea opri de a o admira.</p>
<p>În timpul cuadrilului Alexandru întrebă pe Elena cum găsește balul.</p>
<p>— Destul de animat,—răspunse ea.</p>
<p>— D-voastră mai mult ca oricare alta o puteți zice acesta, căci ați dansat neîntrerupt. Toți dansatorii nu aveau altă dorință de cât de a dansa cu d-voastră, și mare parte dintr-înșii au avut fericirea de a îndeplini dorința lor.</p>
<p>— Este adevărat că am dansat mult, prea mult încă, zise ea răspunzând numai la întâile cuvinte ale lui.</p>
<p>— Iubiți atât de mult dansul în cât să vă facă a nu vă mai gândi la d-v., și lăsându-vă curentului plăcerei să vă riscați cel mai puțin sănătatea? Permiteți să vă spun că nu faceți bine. V-am privit cum ați dansat necontenit, fără să respirați chiar, și credeți-mă că eram foarte îngrijorat pentru d-voastră...</p>
<p>— În adevăr că în cele din urmă începusem să mă pierd, — îl întrerupse ea — și dacă dansul ar fi mai durat cinci minute, de sigur aș fi căzut prin pierderea respirației...</p>
<p>— Ei bine, pentru ce atât exces? o întrerupse Alexandru la rândul său. — V-aș ruga să îmi iertați libertatea ce îmi iau pentru a vă spune că vă credeam mai rezonabilă...</p>
<p>— Vă mulțumesc de interesul ce îmi arătați, și în loc ca d-v. să îmi cereți scuze, ar trebui ca eu să mă grăbesc de a vă exprima recunoștință pentru buna intențiune ce aveți aducându-mi aminte cât de mult m-am depărtat de obișnuita mea prudență. Am iubit și iubesc dansul însă nu până a ajunge la exces. Astă-seară însă nu știu cum s-a făcut că mi-am pierdut... acea prudență...</p>
<p>— Se vede că nu ați dansat de mult sau că vă găsiți în dispozițiuni de acelea care ne fac să vedem totul sub o altă formă mult mai plăcută ca obișinuit...</p>
<p>— Nu știu nici eu ce să zic. Ceea ce știu este că impresia ce nu mi-a făcut acest bal chiar de la început, este foarte vie... Zicând cele din urmă cuvinte, ea se roși și își plecă ochi.</p>
<p>Alexandru o privi și tăcu.</p>
<p>Convorbirea lor se opri aci căci le venise rândul să danseze.</p>
<p>După terminarea cuadrilului el o conduse lângă mumă sa, și mulțuminidu-i se retrase.</p>
<p>Elena era cea dintâi cu care Alexandru începea totdeauna danțul, pe care-l repeta cel puțin de două ore.</p>
<p>La un vals el se duse a o invita pentru a patra oară însă respirațiunea îi era atât de grea, inima i se bătea atât de tare în cât Elena îi zise zâmbind:</p>
<p>— Pentru Dumnezeu, nu vedeți că abia mai puteți respira! și încă mai voiți să dansați?</p>
<p>— Mă refuzați? — o întrebă el cu oarecare mâhnire.</p>
<p>— Da, vă refuz pentru că nu voiesc să abuzez de... complezența d-v. Vă sunt datoare recunoștința de atențiunea ce aveți pentru mine... ca dansatoare, însă vă rog să renunțați de astă-dată... căci ați dansat prea mult și ar trebui să vă mai repauzați. Eu, chiar, am trebuință de repaos și sunt hotărâtă să nu mai dansez aceast vals. Dacă vă face mare plăcere societatea mea, v-aș ruga să luați loc lângă mine pentru ca să nu mai fiți ispitit de a urma dansul... Cu acest mod pe de o parte vă voi împedica de a vă face răul, și astfel mă voi achita de recunoștința ce vă datorez pentru interesul ce mi-ați arătat și consiliile ce mi-ați dat — de car- consilii însă d-v. nici cum nu profitați;— iar de alta mă voi putea scuza către cavalerii care ar veni să mă invite, prin refuzul făcut d-v.</p>
<p>— Domnișoară, vă sunt foarte recunoscător pentru îngrijirea ce aveți de mine...</p>
<p>— La rândul meu fac ceea ce ați făcut d-v. pentru mine. Lua-ți exemplu de cum știu să ascult consiliile bune care mi se dau, îl întrerupse ea zîmbindu-i.</p>
<p>— A fi lângă d-v. este pentru mine mai mult de cât plăcere, și dar mă grăbescă a profita de grațioasa invitațiune ce îmi faceți. — Îi zise el luând loc lângă dânsa. — Însă vă mărturisesc că plăcerea îmi este foarte vie, că un dulce transport coprinde întreaga mea ființă când dansez cu d-v., și aș fi dorit mult să mai gust încă acest transport pentru câteva minute.</p>
<p>— Nu știu cum aș putea să deosebesc adevărul în aceste cuvinte ale d-v., zise, negreșit, în scopul de a-mi flata amorul propriu...</p>
<p>— O! vă asigur că nimic din ceea ce vă spun nu este zis cu intențiunea de a vă flata.</p>
<p>— Ei bine, daca aș admite pentru un moment că ceea-ce îmi spuneți nu este o galanterie, daca aș fi sigură chiar despre adevărul cuvintelor d-v. încă m-aș vedea silită, și cu mai mult cuvânt atunci, să vă refuz această plăcere care în acelaș timp este și a mea. Ați dansat atât de mult că abia puteți respira, și ar fi o mare imprudență, precum mi-ați observat mie, să mai urmați a dansa înainte de a vă repaosa. Dansul, ori cât de plăcut este el, dacă se abuzează prea mult de dânsul, ajunge a ne obosi. Tot ce este prea mult supără și sfârșește prin... a nu mai fi atât de plăcut.</p>
<p>— În teză generală așa este; dar observațiunea d-v. poate fi dreaptă și aplicabilă numai în cazul când un alt interes, mai viu ca acela al dansului, nu ar fi care să ne însuflețească. Când însă ființa noastră este electrizată prin prezența unei persoane care ne interesează atunci balul ia cu totul un alt aspect mult mai încântător. Dansul devine un adevărat transport atunci când corpurile a două ființe, însuflețite de aceeași dorință, de aceeași simțire, se pun în contact unul cu altul, și astfel sub influența magnetismului său, a electricității, produce acele emoțiuni vii și plăcute cari ne fac să uităm și locul unde ne găsim, și lumea care ne înconjoară, și viața noastră reală. În acele momente, și în asemenea condițiuni, corpul nostru pare a nu mai fi o materie pentru ca să mai putem simți oboseala sau sațiul, sufletul nostru nu mai este mărginit în zborul său prin cercul restrâns al sferei în care obișnuit trăim; inima noastră nu mai este împedicată în aventurile ei prin trista și recea realitate. Nu, atunci nu mai putem simți nici sațiul, nici oboseala, din contră, dorința noastră este să zburăm, să zburăm neîncetat; să ne înălțăm cât mai sus în acele regiuni înalte, depărtându-ne cât mai mult de viața pământească, de viața reală...</p>
<p>Elena care îl privea și asculta cu mult interes, și a cărei roșeață creștea pe atât pe cât el se anima mai mult, îl întrerupse zâmbind: — Vă place prea mult să zburați! În adevăr, asta este viața fluturilor, se zboare neîncetat. Ei nu pot sta la un loc... însă puterea aripelor unui fluture este prea slabă pentru ca să se poată înălța atât de sus pe cât ar fi dorința d-v... Cu toate că ați fost recomandat ca cel mai neobosit dintre fluturi...</p>
<p>— Va să zică a-ți luat în serios glumele care s-au făcut cu mine?</p>
<p>— Erau glume? — îl întrebă ea zâmbind.</p>
<p>— Eu nu vă pot vorbi despre mine, rămâne ca d-v. să spuneți ce idee aveți, — răspunse el.</p>
<p>— Vă cunosc de prea puțin timp pentru ca să pot ști ce sunteți.</p>
<p>— Ei bine atunci spuneți ce idee aveți despre fluturi? — o întrebă el cu seriozitate.</p>
<p>— Seriozitatea cu care îmi faceți această întrebare nu corespunde cu subiectul ei, — îi răspunse ea urmând a-i zâmbi.</p>
<p>— Vă cer iertare, eu sunt de o idee contrarie, — îi răspunse el cu aceeași seriozitate.</p>
<p>— Cum! d-voastră luați în serios fluturii? — îl întrebă ea cu oarecare mirare.</p>
<p>— Mai înainte de a vă răpunde aș dori să știu ideea ce d-voastră aveți de dânșii.</p>
<p>— Ideea mea este că ei sunt tot atât de nestatornici pe cât sunt de ingrați. Că simțirea lor este tot atât de ușoară pe cât este și ființa lor; iar dorința de care par a fi însuflețiți este tot așa de zburătoare ca și aripele lor.</p>
<p>— Așa este pentru toți aceia care judecă cu ușurință, care iau drept bază a raționamentului lor numai aparențele. Însă pentru cine voiește să raționeze mai serios aparențele nu servă de cât ca un punct de plecare, de la care pornind ajunge prin un studiu amănunțit, prin o gândire mai adâncă, să descopere adevărul, care adesea ori este, dacă nu cu totul contrariu de ceea ce îl arătau aparințele, dar cel puțin denaturat. — D-v. care găsiți că fluturii sunt nestatornici și ingrați, gânditu-v-ați vreo dată că nestatornicia și ingratitudinea lor ar putea să le fie involuntară? Dacă floarea de la care el s-a dus ca să-i ceară sucul de care are trebuință pentru ca să poată trăi, a refuzat de a il da, sau dacă nu îl găsește dânsa — căci nu toate florile au acelaș suc, precum nu toate femeile au aceași inimă și aceași seriozitate, — ce este el vinovat dacă se vede silit a merge să -l caute la o altă floare? Cum ar putea el să fie statornic unei flori care refuză de a îl face să trăiască? Cum s-ar putea zice pentru dânsul că este ingrat părăsind floarea la care el nu a găsit aceia ce îi trebuie? Vedeți dar că fluturii, care slujesc ca emblemă de nestatornicie și ușurință, pot prea bine ca în realitate să nu fie astfel cum în aparență par a fi.</p>
<p>— Acum cred că m-ați înțeles pentru ce am fost atât de serios când v-am întrebat de ideea ce d-v. aveți despre fluturi. Am vrut să vă demonstrez, nu știu însă până la ce punct am putut izbuti, că aparințele înșel adesea chiar în lucrurile cele mai vădite.</p>
<p>— Dar printre fluturi nu sunt mulțl de acei nesățioși (și apăsând pe acest din urmă cuvânt, Elena se uită la Alexandru cu o privire care să ’l facă să înțeleagă că făcea aluziune la dânsul) care, cu toate că au găsit aceea ce le trebuie, nu se mulțumesc însă cu ceea ce dă o singură floare și în lăcomia lor merg se ceară de la mai multe...</p>
<p>— Eu nu cred aceasta, o întrerupse el. Și să vă dau un exemplu: În copilăria d-voastră nu vi s-a întâmplat să alergați ore întregi după acelaș fluture fără ca să îl puteți prinde? Și, din contră, nu ați putută pune mâna cu cea mai mare înlesnire pe un altul în acele momente în cari el era lipit de o floare? Ei bine, dacă pe acest din urmă l-ați putut prinde așa de ușor, este pentru că el, găsind aceea ce-i trebuia, se uitase cu totul în transportul plăcerei ce gusta, și nu mai se gândea la siguranța sa, și numai vedea, sau dacă vedea, nu se îndura să fugă de mâna care se întindea asupră-i. Va să zică atunci când fluturele a găsit floarea care îi trebuia, el s-a lipit de dânsa, și atât de departe erea el de ideia de a o părăsi în cât, pentru a rămânea cu ea, își pierduse chiar instinctul de conservațiunea sa proprie. Iată dar că nu este adevărat cum că variațiunea ar fi simțimântulă domnitor al fluturelui.</p>
<p>— Aveți dreptul la multă recunoștință din partea lor pentru călduroasa apărare ce le faceți. Cu toate că, apărândă cauza lor, nu ați făcut de cât să vă apărați pe a d-v... îi zise Elena zâmbind.</p>
<p>— Intențiunea mea nu a fost să apăr pe nimeni, și mai puțin încă pe mine, îi răspunse el. —Mi-a plăcut tot-deauna să las timpului și împrejurărilor de a mă arăta aceea ce sunt; dar intențiunea mea a fost de a vă demonstra cum se poate cineva înșela judecând numai după aparințe.</p>
<p>— Poate să aveți dreptate. În tot cazul însă găsesc că ar fi mult mai bine când fluturii nu ar mai exista. În copilărie ei ne obosesc corpul făcându-ne să alergăm după dânșii...</p>
<p>— Iar mai târziu obosesc inima prin îndoelile ce inspiră ușurința lor,— adăugă Alexandru pentru a termina fraza pe care Elena se sfia a o termina. — Dar, pentru ca să fie aceia ce doriți ar trebui se lipsească florile. Fluturii vor exista totdeauna pe cât timp vor exista și florile, și pe cât printre ele se vor găsi multe care sau să nu aibă sucul ce dă viață fluturilor, ori să nu voiască a-l da. Când toate florile vor fi... adevărate flori, atunci fluturii nu vor mai avea aripi...</p>
<p>Convorbirea lor fu întreruptă de către Olga care veni să șadă lângă Elena. Olga făcuse cunoștința Elenei prin Alexandru, și la cuadril a dansat vis-a-vis de dânsa.</p>
<p>Trecuse un cuart de oră de când orologiul sunase o oră după miezul nopții, și cu toate că balul urma a fi tot așa de însuflețit ca și la început, muma Elenei însă se hotărâ să plece.</p>
<p>Ele se duseră să-și ia mantalele, și Alexandru, care le ajuta să se îmbrace, le rugă să primească a le conduce.</p>
<p>— Am primi cu plăcere, îi răspunse muma Elenei, — însă nu am voi să vă lipsim de plăcerea balului care este încă destul de însuflețit.</p>
<p>— Să mă credeți că nu mă lipsesc de nici o plăcere părăsind balul, din contra, căci mă simț obosit și aș dori să intru...</p>
<p>— În adevăr că ați dansat prea mult, și apoi d-v. care dansați în toate serile găsesc că prea abuzați de această plăcere.</p>
<p>— De aceea vă și rog să primiți ca să vă conduc; cu aceasta îmi veți face un bine putându-mă retrage mai devreme.</p>
<p>— Căutați o scuză, vă trebue un pretext pentru ca să puteți părăsi balul? — îl întrebă Elena, care observase mișcările și gelozia de care era frământată Irma în tot timpul cât Alexandru dansa și vorbea cu dânsa.</p>
<p>— O, nu! nimic nu este care să mă oblige a-mi scuza plecarea. Să mă credeți că daca v-am rugat să-mi acordați această grație, nu a fost în scopul de a căuta în d-v. un pretext, ci în acela de a mai prelungi pentru câteva minute plăcerea ce gust în societatea d-v.</p>
<p>— Ei bine; să mergem dar dacă în adevăr nu aveți nimic de regretat părăsind balul, — îi zise Elena.</p>
<p>— Din contra, aș avea mult de regretat, dacă ar rămânea...</p>
<p>Roșeața care acoperi obrajii Elenei adeverea că ea înțelegea pe Alexandru, și că vorbele lui nu îi displăceu.</p>
<p>Aceste câteva cuvinte schimbate între Alexandru și Elena nu au fost auzite de muma Elenei, căci în acele momente dânsa vorbia și își lua noapte bună de la dama lângă care petrecuse seara.</p>
</div>
<div type="chapter" n="21">
<head>XXI</head>
<p>Alexandru, după ce conduse pe Elena și pe mama sa până a casă, se întoarse și intră la dânsul în cameră.</p>
<p>Acolo, după ce se făcu mai comod, se lungi pe canapea și, fumând, se gândia la Elena.</p>
<p>— Cât este de drăgălașă! Câtă modestie stă zugrăvită în figura sa! Ce expresiune dulce și melancolică în ochii ei! Dacă inima mea nu ar fi de cât un bulgăre de ghiață, încă ar trebui să ia foc sub privirile sale pătrunzătoare. Dacă nu aș fi de cât o piatră, încă m-aș simți însuflețit prin zâmbirea sa îngerească.</p>
<p>— Câtă deosebire între dânsa și Irma! În adevăr Irma este destul de frumosă, însă frumusețea ei este o frumusețe, ca să zic așa, reală... are frumusețea unei femei, în vreme ce frumusețea Elenei este aceia a unui înger, o frumusețe ideală pe care cineva nu o întâlnește de cât numai în visurile sale. Frumusețea Irmei ne farmecă ochii, ne aprinde corpul, ne vorbește simțurilor și materializează întreaga noastră ființă, în vreme ce frumusețea Elenei este de acelea care ne transformă cu totul, ne înalță sufletul și ne atinge inima atât de mult în cât corpul nostru încetează de a mai fi o materiă, întru atât ea ne poetizează chiar simțurile. O! fericit acela care ar putea să câștige inima ei! O asemenea fericire dacă aș putea avea eu nu aș mai dori nimic alt, nimic! Amorul unei asemenea ființe ar umple întreaga mea viață...</p>
<p>— Cât de transportat eram lângă dânsa! Cum inima mi se bătea în acele momente, în care o simțiam lipită de pieptul meu! Și acele fioruri reci și calde cari strâbăteau corpul meu, cum aș dori să le am neîncetat!</p>
<p>— O! de ce nu pot să îmi deschid inima pentru ea s-o fac să vadă și să știe cât de mult o iubesc! De ce nu pot! De ce nu pot! Căci atunci s-ar putea... A! nu cutez nici chiar să sper...; amorul ei ar fi fericirea cea mai desăvârșită, și nu pot eu crede că aș fi atât de favorizat de soartă în cât să gust o asemenea fericire.</p>
<p>El se sculă, aprinse o altă țigară și se lungi iarăși pe canapea.</p>
<p>După vreo câteva minute el fu întrerupt din gândurile sale prin zgomotul unor pași care se apropiau, treceau pe lângă ușa lui, se depărtau și iarăși reveneau. Cine va umbla prin coridor.</p>
<p>Alexandru ascultând, se gândea cine poate să fie. Atunci își aduse aminte de Irma pe care o uitase cu totul. Si cu toate că cu câteva minute mai înainte, vorbindu-și în sine, se servise de dânsa pentru a face o comparațiune între ea și Elena, însă era atât de preocupat de Elena în cât nici observase chiar, că în calea cugetărilor și reflexiunilor sale întâlnise și pe Irma.</p>
<p>Negreșit, iubiți lectori, că vi se va fi întâmplat vreodată să mergeți pe drum și să întâlniți în treacăt vreo cunoștință, însă să fiți atât de preocupați de vreo gândire în cât să vă uitați la dânsa și cu toate astea să nu o vedeți. Tot astfel era și cu Alexandru, el o întâlnise în gândirile sale însă fără ca să îi atragă atențiunea. O uitase atât de mult, că nu își mai aducea aminte nici cel puțin că a plecat din bal fără a-i spune nimic, ca cum ar fi fost o străină pentru dânsul.</p>
<p>Sunteți în drept să îl judecați cu asprime chiar, însă mai înainte de a vă da sentința ar fi bine să vă aduceți aminte și de împrejurările în care s-a format legătura între el și Irma, precum și de naturelul ei ușurel; și tot o dată să vă gândiți dacă nu cumva vreodată ați comis și d-v. vre o asemenea greșeală... neiertată.</p>
<p>— Se fie Irma care se preumblă pe coridor?— își zise Alexandru. — Negreșit, căci n-are cine altul. Cât trebuie să fie de supărată pe mine! Și are dreptate. Am plecat din bal fără ca să îi spun nimic; câtă necuviință!... Dar ce sunt eu vinovat, dacă Elena m-a făcut să-mi uit de dânsa! Nu am făcut-o cu intențiune; am făcut-o fără să voiesc, fără să știu. Elena era magnetul care mă atrăgea după dânsa...</p>
<p>— Dar cu toate astea, necuviința ar fi și mai mare dacă acum, când ea se preumblă prin coridor poate în dorința de a mă întâlni, nu aș ieși ca să îi vorbesc. Îmi vine foarte greu, căci nu știu ce să îi spun... însă... trebue s-o fac.</p>
<p>Și deschizândă ușa ieși și se opri pe prag.</p>
<p>Irma în acest moment era aproape de capătul coridorului și prin urmare cu spatele spre dânsul, astfel că nu l-a văzut nici a auzit deschizându-se ușa. Când se întoarse ea, având brațele încrucișate pe piept și umblând cu ochii în jos, tresări apropiindu-se și văzând pe Alexandru.</p>
<p>— Te-am speriat? — îi zise el râzând cu un râs silit, dar mulțumit în sine că a putut găsi un pretext pentru a începe conversațiunea, al cărei început îi părea foarte greu, atât era el de jenat de falsa pozițiune în care se găsea pentru purtarea necuviincioasă și atingătoare ce avusese cu dânsa.</p>
<p>— În adevăr m-am speriat căci nu m-așteptam să te văd. Te credeam culcat, te credeam bolnav... îi răspunse Irma ca cum ar fi voit să-i dea chiar ea însuși un motiv pentru a-și scuza plecarea grăbită și neprevestită din bal, atât de mult dorea dânsa să se amăgească asupra adevărului, atât de mult voia să gonească, dacă putință era, departe de dânsa asigurarea și chiar ideea despre cauza plecării lui.</p>
<p>— Nu tocmai bolnav, se grăbi el a răspunde profitând de neașteptatul pretext ce i se înfățișa, — dar foarte indispusă.</p>
<p>— Ce ai? îl întrebă Irma.</p>
<p>— O durere de cap destul de simțitore și în tot corpul un rău pe care nu știu cum să-l explic; o moleșeală, și din când în când un fel de amețeală...</p>
<p>— Și asta te-a făcut de ai plecat din bal așa de fără veste...</p>
<p>— Da, căci acolo fiind simțeam că îmi vine amețeală și m-am grăbit să plec atât de teama, de a nu-mi fi mai rău cât și pentru a putea respira aerul... Dorința mea a fost ca să te anunț, însă nu am putut atât din cauză că mă grăbiam să ies la aer, cât și mai cu seamă ca să nu te indispun și pe tine și astfel să te lipsești de plăcerea... danțului.</p>
<p>— Cât ești de bun! Și cum știi să te sacrifici pentru alții! — îi zise ea cu oarecare ironie pe care nu putea să o ascundă cu toată dorința ce avea de a se arăta liniștită.</p>
<p>— Ești răutăcioasă, dacă nu voiești să ții cont de buna mea intențiune, îi răspunse el cu un ton glumeț. — În adevăr dacă aș fi venit să te întrerup din plăcerile tale, nu ar fi fost... egoism din partea mea?</p>
<p>— Spune-mi cum te simți acum? — îl întrerupse ea, nevoind a-l lăsa să urmeze niște cuvinte de a căror falsitate era încredințată. Își dădea însă toate silințele a ascunde de el ceea ce se petrecea întrânsa, prefăcându-se a crede tot ceea ce îi spunea dânsul.</p>
<p>— Acum sunt mai liniștită. M-am simțit mai bine de cum am ieșit în aer liber.</p>
<p>Și vorbindu-i se uita la dânsa, voind a pătrunde în interiorul ei, căci cu toată liniștea ce dânsa exprima, el se îndoia, și mai mult prin presimțire și deducțiune înțelegea silința ei de a se ascunde.</p>
<p>— Și acum ce gândești să faci? Poate voiești să te culci...</p>
<p>— O, nu. Dacă tu nu te simți obosită și îți face plăcere să mai stai cu mine, eu nu doresc ceva mai bine...</p>
<p>— Atunci vino la mine, se grăbi ea a-i zice întrerupându-l.</p>
<p>Alexandru o luă de mână și intră la dânsa.</p>
<p>El se silia să fie tot așa de tandru ca și mai înainte. Cu toate astea, în mijlocul plăcerilor, în momentele de transport chiar, gândul său era la Elena.</p>
<p>Irma însă, cu toate silințele lui de a se arăta vesel și mulțumit lângă dânsa, vedea că el să preface și înțelegea ceea ce se petrece în inima lui; și cu toate silințele ce la rândul ei făcea pentru a se ascunde de dânsul, nu putea să risipească întristarea zugrăvită pe fruntea sa.</p>
<p>— Ce ai tu draga mea de ești tristă?</p>
<p>— Nu sunt tristă, iubitul meu, dar poate că... oboseala mă face astfel...</p>
<p>— Oboseala! Și... ce fel de oboseală simți, fizică sau morală?</p>
<p>— Nu știu nici eu ce să-ți spun, poate să fie și una și alta,—răspunse ea cu un suspin năbușit.</p>
<p>— Nu cumva amorul meu începe să-ți obosească inima? Sau întâlnirile noastră în toate nopțile încep să-ți obosească corpul?</p>
<p>Irma se uită lung la dânsul fără a-i respunde.</p>
<p>— Pentru ce taci? Spune, vrei să rămâi singură? vrei să mă duc?</p>
<p>— Tac pentru că nu știu ce să-ți răspund la niște întrebări atât de... greșite. Cum ți-a putut veni ideia că amorul tău mi-ar obosi inima, când știi cât te iubesc? Si cum ai crede că întâlnirele noastre ar putea face corpul meu să simță oboseală? Oare mulțumirea când este ea atât de mare și dulce precum o am eu lângă tine, poate obosi vreodată? Nu cumva ai judecat după inima ta, după ceea ce simți tu, când mi-ai făcut asemenea întrebări?</p>
<p>— Nici de cum iubita mea, însă cum vrei să știu ce este pe cât timp tu nu-mi spui nimic? Ce vrei să înțeleg altceva din răspunsul tău echivoc? Îmi zici că amorul meu nu te-ar putea face să simți oboseală morală, că întâlnirile noastre îți sunt prea mult plăcute pentru ca să te facă să simți oboseală fizică, dar cu toate astea mi-ai răspuns că se poate să fie și oboseală morală și oboseala fizică care te-ar face să fii atât de schimbată...</p>
<p>— Ascultă-mă, îi zise ea cu un ton solemn ne mai putându-se stăpâni,ai iubit vreodată? Stii tu ce este gelozia? și gustat-ai amărăciunea veninului ei? Îndoliele strâns-au vre odată inima ta? Sufletul tău fost-a el, fie chiar pentru câteva momente, învăluit în negura bănuielilor? Întâmplatu-ți-s-a vreodată ca atunci pe când strângeai în brațe pe ființa ce iubiai, atunci când ar fi trebuit să fii transportat de fericire, un fier roșu să străpungă corpul tău, un spectru să apară și, puindu-se între tine și acea ființă iubită, să tulbure fericirea ta și să prefacă transportul în suferință? Spune, întâmplatu-ți-s-a vreodată aceasta?</p>
<p>— Pentru ce îmi faci asemenea întrebări și pentru ce acest ton?</p>
<p>— Pentru că numai atunci când vei fi gustat amărăciunea bănuelilor, când îndoelile vor fi înveninat sufletul tău, când acest monstru care se numește gelozie va fi înfipt ghiarele în inima ta făcând-o să sângereze, numai atunci a-i putea înțelege ceea ce sufer eu.</p>
<p>A! Mă întrebi de ce sunt tristă! Îmi spui că nu înțelegi nimic din răspunsul meu fiind echivoc, ei bine, ascultă: Am voit să tac, să ascund în mine ceea ce mă roade. Am luptat pentru ca să năbușesc strigătul de durere al inimei mele în care ghiarele acelui monstru se înfig din ce în ce mai cu putere. Am căutat să ascund de tine suferința mea, precum altă dată am luptat să îți ascund amorul meu. Am gemut - precum geme tigrul
când se simte atât de greu rănit în cât să nu mai poată lupta,—atunci când m-am văzut învinsă, și tot astfel gem și astăzi când pentru a doua oară mă găsesc slabă înaintea ta. Roșesc și astăzi, precum am roșit și atunci, de slăbiciunea mea. Amorul meu propriu se revoltă când vede mândria mea de altă dată atât de umilită astăzi! Am voit și eram hotărâtă să ascund, de tine mai cu seamă, slăbiciunea inimei mele zdrobită de torturile geloziei; am voit, dar nu am izbutit. Dacă m-am simțit tare când am luat această hotărâre, este că nu te aveam în fața mea în acele momente; înaintea ta însă nu mai am putere, nu mai am voință. Lângă tine voința mea devine tot așa de flexibilă ca și trestia care se încovoae sub suflarea vântului, iar puterile mele se înmoaie ca ceara sub dogoarea focului!</p>
<p>— Cine ești tu, îi zise ea cu multă aprindere, — și care este puterea ta pentru ca să influențezi atât de mult asupra mea? Cine ești tu pentru ca să mă faci să te iubesc atât de mult, chiar în contra voinței mele? Cine ești tu pentru ca să mă poți transforma cu totul din ceea ce am fost, și lovind în amorul meu propriu, călcând în picioare mândria mea, să mă faci să devin sclavă a voințelor unui singur om, pe mine care totdeauna am fost suverană și am impus voința mea tuturor? Cine ești tu? Ești tu un om, un înger sau un demon?</p>
<p>Și pronunțând cele din urmă cuvinte, buzele îi tremurau, atât de mult era agitată, iar ochii îi scânteau de mânie, atât era de revoltată contra ei însăși chiar, văzându-se atât de slabă în fața lui în cât să nu-și poată ține hotărârea ce luase de a se ascunde de dânsul și de a se arăta indiferentă.</p>
<p>O întristare adâncă se imprimă în figura lui Alexandru, ascultând și privind pe Irma. Căci, cu toate că el se îndoia totdeauna de sinceritatea amorului ei, neputând crede pe o cochetă capabilă de a iubi serios, însă de astă-dată cuvintele ei erau atât de energice și de atingătoare, și expresiunea figurei și a tonului atât de naturală, în cât să gonească de la dânsul orice îndoială. Inima lui era atât de atinsă de suferința ei, în cât în acele momente suferea tot atât de mult ca și dânsa.</p>
<p>— Linistește-te, iubita mea ,linistește-te, —îi zise el strângând-o la pieptu-i și sărutând-o — De ce atâta mânie asupra mea? Mă întrebi cine sunt eu ca să te fac să suferi? Dar crezi tu că voința sau mulțumirea mea este ca să suferi? Cât de mult te înșeli și cât de puțin și rău mă cunoști, dacă cumva o crezi aceasta! Cine sunt eu? Ei bine, draga mea, află că nu sunt nici un demon pentru ca să ’mi placă a tortura pe femeia care s'ar încrede mie, nici un înger pentru ca să pot face fericirea aceleia care m'ar iubi; nu sunt de cât un om, dar un om destul de nenorocit pentru ca, fără voia mea, să te fac să suferi. Și cu atât mai mult sunt nenorocit cu cât știu că nu pot face nimic pentru ca să alin suferința ta. — O! cât aș dori să nu te mai văd astfel cum ești acum, ci să fii aceea ce erai când te am văzut pentru prima-oară! Este adevărat că atunci te priveam cu indiferență, căci nu mă făcuseși să gust din aceste plăceri atât de dulci, din acele transporturi atât de vii pe care le am avut în brațele tale, dar cel puțină inima mea era liniștită; astăzi însă, acum mai cu osebire, îmi simț inima zdrobită, sufletul sfâșiat în fața suferinței tale. Întreaga mea ființă este pusă la tortură. Singură conștiința mi-a rămas liniștită căci, o repet, nici o dată n-am voit, nici am gândit chiar să te fac să suferi. Tu știi bine că, departe de a căuta să te amăgesc, am fugit de tine; și fugeam atunci nu de teamă ca să nu îți cauzez ție vreo suferință, dar de frică ca să nu mă zdrobesc pe mine. Te credeam incapabilă de a putea să iubești și deci nu mă puteam îngriji de cât numai pentru mine. Am fugit, te am ocolită, însă... tu ai căutat să te apropii de mine. Ai voit să mă faci să te iubesc pentru ca în urmă să mă faci să sufer și astfel să îți răzbuni, pentru ce? pentru că... nu eram vinovat! Spune-mi nu este așa că acesta ți-a fost scopul? — o întrebă el cu dulceață.</p>
<p>— Este adevărat, — răspunse ea eu întristare. — Mărturisesc că scopul meu a fost să îmi răzbun pentru indiferența ce îmi arătai; ea mă revolta foarte mult nefiind obișinuită cu dânsa. Dar vai! cât de aspru sunt pedepsită! sufer, și suferința mea este grea, nu pentru că nu am putut să îmi răzbun, dar pentru că am voit să mă fac iubită și, vai! nu am izbutit... însă am sfârșit prin a iubi eu, numai eu! Sufer, și suferința mea este cu atât mai tare cu cât în loc de a inspira amorul nu am inspirat de cât disprețul...</p>
<p>— Ascultă-mă, draga mea, o întrerupse el urmând a o strânge în brațe, — și te rog să fii cât se poate mai liniștită auzind ceea ce îți voi spune. Dacă ideile ce voi emite și expresiunile ce voi întrebuința îți vor părea unele cam exagerate, celelalte cam aspre, te rog să nu te revolți, căci intențiunea mea nu este ca să te blesez, ci ca să te fac să mă cunoști și mai bine, ca astfel să poți înțelege pozițiunea inimei mele față cu tine, O! știi cât sunt de sincer; ei bine, când sunt amicul cuiva, sau când mă intereseză de vreo persoană, uzez atât de mult de sinceritatea și de francheța mea în cât s'ar putea zice că abuzez de ele, intențiunea însă, sau efectele ce doresc ca ele să producă, mă pot scuza în destul pentru excesul în care aș cădea. Am totdeauna curajul să tai în carne vie, atunci când văd că cangrena amenință întregul corp al amicului meu sau a persoanei care mă interesează. Astfel dar ascultă: Ori când am văzut o femeie înconjurată și urmărită de mai mulți bărbați, aceasta 'mi a făcut cel mai urât efect, căci 'mi am zis că acea femee nu poate să fie de cât ori o desfrânată, ori o cochetă. O femee serioasă nu este nici o dată înconjurată nici urmărită de mai mulți bărbați, căci dânsa nici dă speranțe pentru ca să îi facă să alerge dupe ea, nici poate permite ori suferi ca să fie luată atât de puțin în serios de către bărbați, în cât să se ție după dânsa precum se țin săracii după acei cari sunt darnici...</p>
<p>— O femeie serioasă poate permite unui bărbat se o curteze, să o urmărească chiar, însă numai unuia singur, și numai aceluia pentru care inima ei simte, și de a cărui loialitate și seriozitate este sigură.</p>
<p>— Aceasta fiind impresiunea ce totdeauna mi-au făcut femeile pe care le am văzut înconjurate și urmărite, nu le am putut nici o dată privi de cât cu dezgust. Dacă însă am disprețuit pe femeile desfrânate, cu atât mai mult am urât pe femeile cochete, căci cel puțin femeia desfrânată nu caută să amăgească , ea se arată aceea ce este, astfel că, nefiind nimeni care să o ia în serios, dânsa nu cauzează suferință altora și nu face de cât răul său. Ea nu este de cât o ființă nenorocită pe care vârtejul destrăbălatei sale naturi o târăște în noroi precum viciul beției târăște pe acel care este stăpânit de dânsul. Femeia cochetă, cu totul din contră, caută și se silește să facă rău altora; și cu cât mai numeroase sunt victimele ce face, și cu cât mai tari suferințele ce cauzează, cu atât mai mare este mulțumirea și satisfacțiunea sa. Vanitatea este singurul ei amor, iar dorința de a ameți singurul foc care circulă prin vinele sale.</p>
<p>Pentru a 'și satisface această vanitate, pentru a-și îndeplini această dorință, ea întrebuințează toate mijloacele de seducțiune, se servă de toate grațiile corpului său; însă adesea, și foarte adesea, nu izbutește de cât de a se face ridicolă, și sfârșește prin a se ameți pe sine însăși atunci când nu poate ameți pe alții.</p>
<p>— O! când ar ști cochetele că chiar persoanele asupra cărora își îndreptează nenorocitele arme ale cochetăriei lor, dacă nu sunt cele dintâi care să le disprețuească, dar de sigur că nu sunt nici cele din urmă! Dar nu, ele nu pot ști nimic, căci acest fel de beție le amețește în destul în cât să le facă să își piardă și pudoarea și demnitatea.</p>
<p>— Dacă ar ști ele, o repet, cât de mult sunt disprețuite de chiar acei cărora se silesc să placă, poate că s-ar dezmetici și, înspăimântate de efectul ce produc, s-ar putea opri. Nimeni însă din acei bărbați nu voesc să le o spue, unii poate pentru că nu au curajul, cei mai mulți pentru că le ar conveni mai bine să le lase în rătăcirea lor. Iar dacă s-ar găsi vreo amică care să le facă acest serviciu, - cu toate că rar se întâmplă, - ea nu ar putea reuși, căci ar fi bănuită că o face din invidie sau gelozie..</p>
<p>— Astfel ele nu văd nimic, nu pot să înțeleagă rolul ridicol care îl joacă, nici să simță cât sunt de nenorocite. Nu înțeleg și nu pot să vadă, căci voind să amăgească pe alții sunt ele cele mai amăgite, și în amăgirea lor cred că fac un sclav din fie-ce bărbat care întâlnesc, cred că n-au de cât să voiască, pentru a se face iubite.</p>
<p>— Cât sunt de orbite și cât de mare este rătăcirea lor dacă cred că se pot face iubite cu natura lor ușurică, și cu mijloacele ridicole ce întrebuințează, ori cât de frumoase ar fi dânsele! Frumusețea fizică, ori cât ar fi de perfectă, nu poate de cât să atragă și să atașeze pentru un moment, dar nici o dată să câștige o inimă serioasă. Nimeni, dar nimeni nu poate să iubescă — vorbesc de o adevărată iubire — o ființă care nu inspiră mai înainte de toate stima și respectul; și nu poate inspira, fie stima, fie respectul, o femeie care nu se stimează nici se respectează pe sine însăși.</p>
<p>— Cochetele au ascultat, dar au înțeles foarte rău, cuvintele din evangelie care zic: „și cel din urmă ca și cei din tâiu;" astfel am văzut femei care nu s-au dat în lături dinaintea nici unui bărbat oricare ar fi fost el; nu țineau cont de era sau nu însurat, de era sau nu tânăr, de era chiar un copil. Nu voiau să știe dacă acel bărbat pe care se sileau să amețească, nu de amor, ci numai pentru a-și flata vanitatea ușurelei lor naturi, era soțul, fratele sau copilul acelei familii în care dânsele erau intime, se pretindeu a le fi amice.</p>
<p>Irma tresări la aceste cuvinte, și cu un accent de resignațiune întrebă pe Alexandru: — Mai este încă ceva în cupa din care îmi dai să beau?</p>
<p>— Draga mea, ori cât de amar este conținutul cupei din care te fac să bei în aceste momente, el îți va face mult bine în viitor. Amărăciunea de astăzi se va preface în dulce dacă vei profita de sinceritatea, de francheța și de bunele mele intențiuni. Dacă înainte de a ne cunoaște s-ar fi găsit cineva care să îți vorbească astfel cum îți vorbesc eu acum, atunci nu ai suferi a ceea ce suferi, și împreună cu tine n-aș suferi și eu văzându-te pe tine suferind. Tot ceea ce îți vorbii însă nu te poate atinge pe tine într-un mod absolut, căci am vorbit despre cocheta în genere, și mai cu seamă de cocheta, ca să zic așa, ordinară. Acum îmi mai rămâne să vorbesc despre un alt soi de cochete cari nu trebue cineva să le confunde cu cele ordinare. Cochetele de acest fel nu diferă mult de celelalte în ceea ce privește slăbiciunile, dispozițiunile și intențiunile. natura lor, deși este mai tot atât de ușurică, nu lipsește însă cu totul de demnitate, și oarecare pudoare încă se păstrează în modul de a se îmbrăca și în pozele ce-și iau. Mișcările corpului precum și maniera de a întrebuința mijloacele lor de seducțiune, nu sunt tocmai atât de comune ca ale cochetelor ordinare. afară de acestea, în fond ele au ceva bun, ceva din care un bărbat cu inimă, cu oare care experiență și cu multă stăruință ar putea face mult bine; ar putea să modifice, să transforme chiar natura acelor femei și astfel să le facă a fi fericite. Ei, dar pentru a se ajunge la acest rezultat ar trebui ca cocheta să ție la un bărbat, și acel bărbat să fie, cum am zis, cu inimă, cu experiență și cu multă răbdare. Din nenorocire însă, aceste condițiuni se întâlnesc cam rar.</p>
<p>Pentru aceast fel de cochete vin momente în cari văd rătăcirea lor, însă nici ele nu sunt atât de tari pentru a se îndrepta, nici au pe cineva care să le conducă și să le menție pe calea cea bună. Ele nu sunt cu totul lipsite de inimă, și câte odată sufletul lor arde de dorința de a iubi, dar adesea amorul lor propriu se pune mai presus de inimă, iar natura lor ușurică face să dispară ori ce urmă de sentiment, ori ce mișcare care să arate că inima lor ar putea să iubească.</p>
<p>Mai în toate lucrurile în lume forma omoara adesea fondul, în iubire însă ea omoară totdeauna.</p>
<p>Vine timpul când iubesc și ele, și poate chiar serios, însă cine le poate crede? Căci nu numai că pentru femei în general trecutul vorbește pentru prezent dar mai cu seamă pentru cochete trecutul se răsfrânge asupra întregei lor vieți, și face pentru totdeauna umbră încrederi ce ele ar trebui să inspire; și atunci cât sunt de nenorocite! Iubesc și acei pe care ele iubesc nu le pot lua în serios, nu se pot încrede în amorul lor! Suferă, și nimeni nu crede suferințele lor! gem, și gemătul, ca și lacrimile lor se crede a fi o comedie!</p>
<p>— O așa este, așa este! exclamă Irma cu un accent de adâncă durere; și lacrimile inundându-i obrajii își ascunse capul în pieptul lui Alexaudru. După câteva momente ea urmă a îi vorbi cu o voce întreruptă de suspine: Dacă ți-aș fi putut deschide inima pentru ca să vezi într-ânsa, n-ai putea să descrii mai bine starea lamentabilă în care ea se găsește.</p>
<p>— O înțeleg destul de bine, răspunse el. O înțeleg, căci am avut ocaziuni să întâlnesc, printre amicele mele, femei de aceste; și ca amic am putut să văd, mai bine de cum aș fi putut vedea ca amant, asemenea suferințe sfâșietoare, asemenea inimi zdrobite, asemenea ființe nenorocite pe cari nimeni nu le lua în serios nici chiar în durerea lor!</p>
<p>— Acum, după ce ți am spus toate acestea, înțelegi pentru ce frumusețea ta, care m-a izbit la întâia vedere, nu m-a putut însă atrage; și cum am rămas atât de rece și indeferent în fața ta.</p>
<p>— Însă stăruința ta de a mă fixa, și dorința care o citeam în ochii tăi de a-mi face cunoștința, m-a făcut să văd cât de mult te blesa răcela și indeferința mea, și să înțeleg scopul ce-ți propuse-și cu mine și răzbunarea la care mă condamnase-și.</p>
<p>— Atunci am râs în mine de hotărârea ta, și la rândul meu am hotărât să intru cu tine în luptă pentru ca, bravându-te, să îți arăt că cochetele nu sunt tari de cât numai față cu bărbații slabi.</p>
<p>— Ți-am spus că cochetele mi-au inspirati totdeauna dezgust, astfel că în loc de a mă face să mă apropii de dânsele, din contra mă depărtau; însă de astă detă, pentru a-mi ajunge la scopul ce îmi propusesem, m-am hotărât a-mi învinge repulsiunea și a mă apropia de tine, fără însă a căuta să silesc ocaziunile. Împrejurările mi-au venit în ajutor, făcându-mă să te întâlnesc în acele adunări unde eu obișnuit îmi petreceam serile. Din acel moment lupta era începută.</p>
<p>— Nu am căutat să îți fiu prezentat, căci voiam ca aceasta să vie de la tine, ceea ce s-a și făcut. Eram foarte sigur că voi izbuti să te înving, căci aveam multe avantaje asupra ta; aveam avantajul de a fi totdeauna rece în fața ori cărei femei cochete, aveam pe acela de a ști cât răceala și indiferența face pe o cochetă să-și piardă cumpătul și să o ducă departe...; mai aveam în fine și marele avantaj că înțelesesem scopul tău, armele cu care aveai să lupți față cu mine, precum și părțile în cari aveai să îmi dai loviturile; cu asemenea cunoștințe adversarul are totdeauna un avantaj mare asupra noastră.</p>
<p>— S-a produs însă un ce extraordinar, ceva pe care nu-l puteam prevedea, ceva care a făcut să dispară toate acele avantaje. Când te am auzit cântând și când uitându-mă la tine, te am văzut atât de transformată, atunci mi-am simțită hotărârea clătinându-se mi-am simțit forțele slăbindu-se și, ne mai putând compta pe ele, am renunțat la luptă.</p>
<p>— Însă acel efect nu a durat mult, căci tu ai redevenit iarăși aceea ce erai mai înainte.</p>
<p>— Cu toate astea, impresiunea ce ai produs asupră-mi în acele momente de transformare era atât de mare, atât de vie că nu te mai puteam privi cu acea liniște, cu acea indeferență de până atunci; și pentru liniștea și siguranța mea căutam să evit de a te întâlni, de a te apropia. Tu însă înțelegând ceea ce se petrecea în mine și simțind slăbiciunea mea, ai silit ocaziunea de a te apropia de mine și... ai dat asaltul! Ei dar, tu m-ai crezut mai slab de cum eram în realitate.</p>
<p>— În adevăr cupa din care mi-ai dat să beau era plină cu nectar, nopțile petrecute cu tine, delicioase; în brațele tale eram beat de transportul voluptăței, însă în tot acel timp de delicii, în mijlocul chiar al acelor transporturi, ideea că tu încă îți urmărești scopul de răzbunare, se ridica ca un spectru între tine și mine, făcându-mă să-mi opresc inima din aventurile ei. Încrederea jaocă rolul principal în amor, numai printr-însa legătura devine tare. Dacă îndoielile omoară chiar un amor format deja, cum n-ar omorâ ele cu atât mai ușor un amor care abia se formează? Si aceste îndoieli, în loc să dispară, să slăbiască, ele se întăresc din ce în ce mai mult; căci afară de prima impresiune ce mi-a rămas de tine ca femee cochetă, afară și de ideia că tu încă ’ți urmărești scopul, mai este încă și ușurința naturei tale care gonește de la mine, fără ca să voesc, încrederea în amorul tău. În adevăr că tu te silești să impui naturelului tău, dar nu totdeauna izbutești în silințele tale. Si apoi îți mărturisesc că aceste silințe, pentru care te asigur că țin cont și mă fac să te stimez, nu pot în deajuns să risipească îndoielile inimei mele pentru a-mi inspira încrederea. Afară că, după cum ți-am spus n-am putut nici o dată să înțeleg și să aprob pe o femeiă cochetă, mai este încă și o altă idee care face ca asemenea silințe să nu poată produce asupra mea efectul dorit; această idee este că în amor n-are cineva nevoie a-și face asemenea silințe; că o dătă când cineva iubește nu trebue să aștepte ca să i se ceară, ca să i se pretindă de a face sau nu cutare lucru, dar că aceasta trebue să se simță, să se înțeleagă de la sine, și ori ce se face pentru ființa iubită nu trebue să aibă aerul unui sacrificiu.</p>
<p>— Astfel dar, tu încă te îndoești de amorul meu? — îl întrebă Irma ridicând asupra lui ochii ei încă înecați în lacrimi.</p>
<p>— Iubita mea, ți-am vorbit, cred, destul de deslușit și cu cea mai mare sinceritate, pentru ca să poți înțelege că îndoelile mi-au strâns inima fără voia mea. Că nu am dorit nimic mai bine de cât să te pot iubi, însă atât natura ta ușurică nu mi-a putut inspira încrederea, cât și calculele greșite ce femeile în genere, și mai cu seamă cochetele, au de a se ascunde de acela pe care iubesc, căutând chiar a-l pune în gelozie în scopul, și mai greșit încă, de a se face iubite, a făcut să nască mort amorul ce puteam să am pentru tine. O! draga mea, crede-mă că nu este atât de mare meritul de a iubi cineva cât acela de a ști să se facă iubită și de a putea întreține și conserva amorul.</p>
<p>— Mi-ai vorbit de ce a fost, mi-ai vorbit de ceea ce ar fi putut fi și de ceea ce ai fi dorit să fie, dar nu îmi vorbești nimic de ceea ce este. Spune-mi dacă crezi sau nu, că te iubesc; și dacă ființa mea nu îți inspiră altceva, de cât... disprețul, îl întrebă Irma.</p>
<p>— Disprețul nu, căci ți-am spus eu, afară de cochetele ordinare, sunt acele feluri de cochete cari, conservându'și încă demnitatea lor, pot inspira și interes și stim. Dar dacă nu te pot iubi astfel cum dorești tu, si cum aș dori și eu chiar, te stimez însă în de ajuns. Plăcerea ce simt lângă tine în toate întâlnirile noastre îți poate proba îndestul că mă interesez de tine.</p>
<p>— Iubitul meu, ai putea să îmi explici acea-ce eu nu pot înțelege? Cum, dacă mă stimezi și te interesezi în destul de persoana mea, astfel în cât lângă mine ești totdeauna transportat, îmi zici cu toate astea că nu mă iubești? O dată că cineva stimează o persoană și lângă dânsa se află mulțumit, transportat chiar, aceasta nu va să zică a iubi?</p>
<p>— Draga mea, în înțelesul comun, și astfel cum în general se practică amorul, observațiunea ta este foarte dreaptă. Adevăratul amor însă nu consistă numai în acele transporturi senzualiste care nu ne împedică de a uita pe persoana ce ni le procură îndată ce nu mai suntem lângă dânsa, și a nu ne mai aduce aminte de ea de cât numai atunci când numai avem altceva mai bun de făcut. Amorul serios este acela care face să ne tremure corpul, să ne ardă sufletul, să ne palpite inima așteptând momentul care să ne ducă lângă ființa ce iubim. Să nu ne placă nimic fără dânsa, să fugim de locurile în cari nu este ea și să căutăm singurătatea unde să putem în liniște gândi la dânsa. Să iubim și să dăm importanță celor mai mici lucruri care ne-ar aduce aminte de ea. Iar atunci când, fără să voim, datoria ne impune să ne găsim în lume, să ne pară rece și lumea care se mișcă împrejurul nostru și tot ce ne înconjoară, și să nu ne serve la altceva de cât numai pentru a ne face și mai mult încă să regretăm lipsa acelei ființe; cu un cuvânt se trăim cu suvenirea ei chiar atunci când ne găsim departe de dânsa. Să nu facem un pas fără ca imaginea ei să fie prezente înaintea noastră. Cea din urmă gândire a noastră adormind, precum și cea dintâi deșteptându-ne, să fie pentru dânsa; iar nopțile în care ea ne apare în vis să fie cele mai frumoase, după acelea care le petreceam cu dânsa. Să nu fie nimic în lume care să ne poată ispiti, care să ne facă a balansa când ar fi vorba să alegem între acea ființă și un oarecare bun sau avantaj material, nimic care să pue în cumpănă, fie chiar pentru un moment, gândirea noastră asupra unei asemenea alegeri. Amorul adevărat nu se poate pune nici o dată față în față cu interesul spre a se măsura și cântări care valorează mai mult.</p>
<p>Irma părea că își uitase suferința ascultând pe Alexandru. Sufletul ei zbura după fiecare cuvânt al lui, iar inima i se bătea auzind acest limbaj atât de necunoscut de dânsa.</p>
<p>Ea urmărea cu ochii fiecare mișcare a figurei lui, ale cărei trăsuri deveneau din ce în ce mai expresive și mai animate.</p>
<p>— Nu știu, zise Irma, dacă trebuie să blestem sau să binecuvântez ziua în care te-am cunoscut, noaptea în care te-am iubit! Nu știu dacă trebue să mă plâng sau să mă fericesc pentru că te-am întâlnit în calea mea. Până a nu te cunoaște trăiam liniștită și mulțumită văzându-mă totdeauna înconjurată, adorată și sărbătorită, de și câte o dată simțeam că această liniște mă apasă, că acele adorațiuni mă oboseau: astăzi însă am pierdut acea liniște iar adorațiunile nu mă mai ating. Ar trebui să privesc ca o nenorocire pentru mine cunoștința noastră, dar cu toate astea, tu m-ai făcut să gust atâta dulceață în câteva zile cât n-am putut gusta în mai mulțl ani. Tu m-ai făcut să simt și să cunosc transporturi necunoscute mie până astăzi. Tu m-ai făcut, în fine, să înțeleg că am inimă. Cum ași putea dar să mă cred nenorocită că te am cunoscut pe tine, care m-ai făcut să simtă, să gust și să înțeleg toate astea! Nu, nu pot să blestem cunoștința noastră! Dar să o binecuvântez pot oare? Cum, și pentru ce? Pentru că m-ai făcut să cunosc amorul pe care însă tu nu mi-l poți da? Pentru că ai umplut golul din inima mea ca să lași un altul mai mare în urma ta? Pentru că m-ai făcut să cunosc si să înțeleg, cât de stearpă și de veștedă a fost viața care am trăit-o până acuni, ca să mă condamni la o altă viață plină de regrete și de suferințe?</p>
<p>O! Alexandre, Alexandre, ai dat lumina inimei mele pentru ca să vadă întunerecul în care are să trăiască!...</p>
<p>Si lacrimile înecând-o, își aruncă brațele după gâtul lui Alexandru, sărutându-l cu înfocare.</p>
<p>— Spune-mi că mă iubești, urmă ea. Voiesc să aud acest cuvânt...</p>
<p>— Ți-am spus cum înțeleg eu amorul, și dacă în acest sens voiești să-ți spui de te iubesc, nu pot să îți zic acest cuvânt, căci nu voiesc să te mint.</p>
<p>— Dar spune-mi că mă vei iubi, căci nu voi cruța nimic pentru a putea să îți inspir încrederea și a face să dispară ori ce îndoeală din inima ta. Nu voi face de cât ceea ce vei voi tu. Voi nesocoti tot ce nu ești tu. Nu voi ține contt de nimic și de nimeni, cu risicul chiar de a putea să afle soțul meu, cu toate că atunci va trebui să ne despărțim, dar cel puțin dacă voi suferi prin lipsa ta mă voi consola însă prin amorul tău.</p>
<p>Alexandru în acele momente suferea tot atât cât si Irma. Inima lui era pusă la tortură văzând suferința ei și neputând să îi dea nici chiar speranța că o ar putea iubi, căci nu voia să o amăgească.</p>
<p>— Este prea târziu, îi răspunse el cu un adânc suspin și lăsând ochii în jos.</p>
<p>— Prea târziu! exclamă ea. Și pentru ce?</p>
<p>— Pentru că precum pentru pământ este de cât un singur soare care să-l încălzească, tot astfel pentru o inimă nu poate să fie de cât un singur amor.</p>
<p>Inima Irinei gemu sub această lovitură ce primea. Și cu toate că ea observase, mai cu seamă de câteva zile, că el nu o iubește; și cu toate că ea văzuse și presimțea că simțirea lui pentru Elena era serioasă, însă tot mai spera că l-ar putea face să o iubească; acum însă nu îi mai era permisă nici o speranță. Ea înțelesese, și mai mult încă din acea noapte, cât de serioasă era natura lui și cât de delicată inima, în cât să nu mai poată aștepta nimic de la dânsul.</p>
<p>Alexandru avea dreptate când zicea Irmei că cochetele de felul ei au ceva bun într-însele, că natura lor ușurică ascunde ceva serios în fond, căci în adevăr Irma își simți inima foarte mult atinsă de vorbele lui, și aceiași delicatețe de simțiminte ce ele conțineau și exprimau, se imprimară în sufletul ei, și o făcură să ia o hotărâre demnă de o inimă serioasă: aceea de a iubi și suferi în tăcere.</p>
<p>În câteva momente dânsa se transformă într-atât în cât să înțeleagă că, cu cât o inimă este mai serioasă și mai delicată, cu atâtă nu i se poate impune amorul.</p>
<p>Astfel ea, fără a-i zice nici un cuvânt, îl privia în tăcere și câteva lacrimi alunecând d-a lungul obrajilor se opriră pe sânul ei tot atât de arzător ca și ele.</p>
<p>Alexandru, sorbind printr-un sărutat acele lacrimi, îi zise: — dragă Irmo, dacă suferința ta este tare să mă crezi că nici a mea nu este slabă. O recunosc că prin sinceritatea și franchețea mea îti fac mult rău, dar ce vrei, nu pot să mă prefac; și apoi nu cred că ți-aș face mai mult bine daca m-aș sili să te las în amăgire.</p>
<p>— O, nu! Primesc mai bine să cunosc adevărul ori cât de trist și dureros este el; îi răspunse ea cu resignațiune.</p>
<p>— Ar fi bine să te culci. Este destul de târziu; iată, privește afară cum întunericul nopții luptă, dar în zadar, contra razelor zilei. Abia dacă îți mai rămân vreo două sau trei ore de repaos, de care, acum mai cu seamă, ai mare trebuință.</p>
<p>Irma, fără ai răspunde nimic, se sculă și îi întinse mâna. Alexandru luându-i mâna o strânse în brațe și o sărută; buzele ei, împletindu-se cu ale lui, erau atât de arzătoare în cât sărutările ce îi dădu merseră până în fundul inimei lui Alexandru.</p>
<p>El îi zise: la revedere, ea însă se mărgini a îl strânge de mână și a-l urmări cu ochii până ce dispăru.</p>
</div>
<div type="chapter" n="22">
<head>XXII</head>
<p>A doua zi dimineață la orele șase, când muzica începu să cânte. Alexandru era deștept, cu toate că se culcase după orele patru, și cu toate că fusese destul de agitat de cele ce se petrecuse între el și Irma pentru ca abia să poată adormi către cinci ore. Dar tocmai această agitațiune, și poate mai mult încă gândurile sale, care nu se mai dezlipeau de Elena, îl făcu să nu poată dormi de cât o oră.</p>
<p>Îndată ce auzi muzica, sări din pat și se grăbi a se îmbrăca pentru a vedea cât mai curând pe Elena. .</p>
<p>Când eși pe promenadă, Elena încă nu era acolo; ea veni pe la orele șapte.</p>
<p>Alexandru văzând-o merse înaintea ei. Când se apropiă de dânsa ea îi zâmbi.</p>
<p>— Vă credeam încă dormind, îi zise Elena. Cum de v-ați sculat de dimineață, după ce v-ați culcat târziu și pe cât timp nu faceți cură?</p>
<p>— M-am culcat mai târziu de cât puteți crede, și aș putea zice că nu am dormit deloc.</p>
<p>— V-ați culcat prea târziu și nici ați dormit! Dar cum aceasta? Ce ați făcut după ce ne-am despărțit? V-ați mai întors la bal?</p>
<p>— O! cum puteți crede aceasta? Ce aș fi mai făcut acolo.</p>
<p>— Ei bine, dar atunci de ce n-ați dormit? Când am plecat de la bal ați spus că tocmai voiți să vă culcați, simțindu-vă obosit.</p>
<p>— Permiteți-mi să vă spun că somuul nu era de cât un pretext, o întrerupse el. Dorința mea era ca să vă însoțesc... Oboseala! Credeți că o aș fi putut simți lângă d-voastră?</p>
<p>Elena se roși; și, pentru a-și ascunde mișcarea ce îi pricinuia cuvintele și privirile lui Alexandru, se grăbi a îl întreba.</p>
<p>— Dar ce ați făcut de nu v-ați culcat deloc?</p>
<p>— A! mă iertați, m-am exprimat rău se vede și de aceea ați înțeles că nu m-aș fi culcat. M-am culcat însă nu am putut dormi.</p>
<p>— Ați dansat prea mult și negreșit că aceasta v-a produs insomnie.</p>
<p>— Dacă aceasta ar putea fi cauza, atunci mi-ați da dreptul să cred că și d-voastră ați suferit de insomnie.</p>
<p>— O, nu, eu am dormit destul de bine, se grăbi dânsa a răspunde.</p>
<p>De era sau nu adevărat ceea ce spunea Elena, aceasta numai ea o putea ști. Ceea ce eu știu și vă pot spune, este că dânsa se roși pronunțând acele cuvinte, se roși ca oricare ființă, a cărei inimă nu este coruptă, când comite o greșeală sau când este silită a ascunde adevărul.</p>
<p>Alexandru, având aerul a nu observa roșeața ei, îi zise:</p>
<p>— Va să zică poate cineva dansa mult, fără ca aceasta să îl împiedice de a dormi bine?</p>
<p>— Da, însă d-voastră dansați în toate serile și...</p>
<p>— Și aceasta nu m-a oprit de a dormi bine până în astă noapte, o întrerupse el.</p>
<p>— Eleno, este timpul să mai bei apă, zise mumă-sa care venea în urma lor vorbind cu o damă.</p>
<p>Ei se întoarseră, și mergând spre fântână, Alexandra o întrebă dacă are să meargă la baie.</p>
<p>— Da, mai cu seamă astăzi după oboseala dansului simt mai multă trebuință și plăcere de baie, răspunse ea.</p>
<p>— Și la ce oră o să vă duceți?</p>
<p>— Pe la nouă și jumătate cat să fiu acolo, căci trebue să aștepte cineva mult până să îi vie rândul.</p>
<p>Ajunși la fântână, Alexandru luă paharul din mâna Elenei pentru a o servi.</p>
<p>Pe când dânsa bea, veniră câțiva din cavalerii cu care dansase în seara trecută și începură să vorbească cu Elena și cu mumă-sa.</p>
<p>Astfel convorbirea devenind generală, și de acolo plecând împreună cu toții, Alexandru nu mai putu vorbi cu Elena nimic din ceea ce l-ar fi interesat.</p>
<p>După ce termină muzica, Alexandru conduse pe Elena și pe mumă-sa a casă, și în urmă se întoarse pe promenadă ca să găsească pe Olga pentru a se duce să ia cafeaua la dânșii. De acolo plecă pe la nouă ore și un cart, promițându-le că va veni pentru prânz.</p>
<p>Înainte de nouă ore și jumătate el era la baie. Elena sosi după vreo câteva minute, urmată numai de servitoare, căci mumă-sa era indispusă.</p>
<p>Pe atunci băile nu erau alt ceva de cât trei cabine destul de mizerabile, în cari se făcea duș, iar bazin nu exista. Și chiar pentru acele duși, cu totul incomplecte, trebuia să aștepte cineva mult până să îi vină rândul.</p>
<p>Alexandru și Elena erau atât de confundați în convorbire și atât de preocupați de ceea ce își spuneau, în cât mai toată lumea luase baia, fără ca ei să gândească a-și lua rândul. În fine Elena observând că prea puțină lume mai rămăsese, se uită la ceas și văzând că orele sunt unsprezece și jumătate, se grăbi a intra în cabină!</p>
<p>Alexandru rămase pe bancă pentru a aștepta să iasă Elena, căreia îi ceruse voie să o conducă a casă. După o jumătate de oră, Elena ieșind din cabină plecă împreună cu Alexandru și urmată de servitoare.</p>
<p>— Ce gândiți să faceți după mâncare și până la timpul de promenadă?</p>
<p>— Zău, nu știu nici eu ce am să fac. Dacă mumă-mea ar fi fost bine, ne-am fi urcat pe munte.</p>
<p>— Atunci, dacă nu puteți ieși, ar fi bine să dormiți, fiindcă v-ați culcat târziu în astă noapte.</p>
<p>— O! nu dorm nici o dată peste zi, și nici nu este bine pentru acei care fac cură. D-voastră însă, care nu faceți cură și cum nici ați dormit noaptea, ar trebui să vă culcați,</p>
<p>— Așa și cred că am să fac, neavând alt ceva mai bine de făcut.</p>
<p>— D-voastră nu puteți zice că nu ați avea ce face. Aveți aci destule cunoștințe, și societatea cu care vă petreceți obișnuit se compune din persoane destul de voioase și... interesante, în cât să vă procure destulă plăcere.</p>
<p>-— Este adevărat că în această societate mi-am petrecut timpul destul de plăcut, însă vin momente, sau mai bine zis, împrejurări prin cari dispozițiunele noastre se schimbă cu totul, astfel că ceea ce ne plăcea ieri numai ne place astăzl, că ceea ce mai înainte ne amuza acum cu totul din contră ne displace.</p>
<p>— Iată-ne sosiți, îi zise Elena oprindu-se înaintea casei.</p>
<p>— Ce bine sunteți în aceasta casă. Aveți acest coridoar la drum din care puteți vedea pe toți care vin sau pleacă din băi; iar în față partea cea mai frumoasă a munților.</p>
<p>— În adevăr acest coridor ne este foarte plăcut. Dimineața luăm cafeua aci și prânzul asemenea; iar seara, dacă nu voim să mai ieșim pe promenadă, stăm aci și auzim muzica din depărtare, ceeea ce este și mai plăcut. — Acum vă mulțumesc pentru amabilitatea ce ați avut de a vă osteni ca să mă însoțiți, îi zise Elena dându-i mâna.</p>
<p>— Eu să vă mulțumesc pentru plăcerea ce mi-ați făcut de a priimi ca să... mă ostenesc, îi răspuse el zâmbind pentru acest din urmă cuvânt. — Aș dori din suflet să am adesea ocaziunea de a mă osteni în acest mod... Așa dar o să rămâneți a casă după prânz?</p>
<p>— Negreșit, dacă mumă-mea nu este bine. Îmi voi trece timpul aici în coridor citind sau lucrând.</p>
<p>— La revedere dar pe alee la ora de preumblare.</p>
<p>— Nu se știe dacă și atunci mumă-mea va fi bine, ca să putem veni.</p>
<p>— Îmi place a crede că durerea de cap îi va trece până atunci și astfel voi avea plăcerea să vă revăd.</p>
<p>— Și eu aș dori să pot veni pe alee cu atât mai mult cu cât astăzi nu mă pot urca nici pe munte pentru a-mi face mișcarea obișinuită după mâncare.</p>
<p>După ce se salutară, Alexandru plecă cu pași grăbiți pentru a ajunge mai curând la familia unde erea invitat să ia prânzul.</p>
<p>Pe când se urca pe scară, Olga care se afla în coridor împreună cu părinții, îi eși înainte strigâdu-i: — Ștrengarule, unde umbli până acum?</p>
<p>— Am fost la baie, răspunse el cu o seriozitate comică.</p>
<p>— La baie! Dar ce fel de baie ai făcut de nu ți-ai udat părul?</p>
<p>— S-a uscat de mult ce am umblat iute ca să viu mai de grabă, răspunse el râzând.</p>
<p>— Mincinosule! Poate că ai însărcinat pe altcineva să facă baiă în locul tău...</p>
<p>— Lasă-mă în pace, cicală. Eu m-am grăbit să viu pentru ca să mănânc iar nu pentru ca să fiu cicălit. Dacă aș avea o soție atât de cicălitoare aș prefera mai bine să stau toată ziua în baie de cât să viu acasă.</p>
<p>Părinții Olgei râdeau cu multă poftă de glumele lor și de prefăcuta lui seriozitate. Olga râzând luă brațul lui Alexandru și se duseră la masă. Alexandru văzând că îi dă loc lângă dânsa zise: — Nu primesc să stau aci căci avându-te lângă mine am să rămâi nemâncat, sau cel mai puțin să înghiț cu noduri.</p>
<p>— O iau eu pe garanție, zise tatăl Olgei, — și dacă nu se va purta bine atunci o scol de la masă și o pui să ne servească.</p>
<p>— Asta va fi și mai rău căci va trece totdeauna pe lângă mine cu mâncarea fără ca să mă servească.</p>
<p>— Ei bine, dacă este așa n-o voi pune să ne servească, dar o voi pune la arest după ușă.</p>
<p>— Așa da, la aceasta mă învoesc.</p>
<p>— Cât ești de nebun! Ar fi fost bine să fi luat baiă, căci ai multă trebuință de duș la cap — îi zise Olga rîzând.</p>
<p>— Taci din gură. N-ai auzit ce pedeapsă ți s-a hotărât, dacă nu mă lași să mănânc?</p>
<p>— Mâncăciosule! Mă tem că ai să mă mănânci și pe mine...</p>
<p>— Fii pe pace, draga mea, căci n-am poftă să mă înveninez.</p>
<p>Un râs general izbucni la aceste cuvinte ale lui Alexandru.</p>
<p>— O să scoți fetei numele că este rea, — zise muma Olgei urmând a râde.</p>
<p>— Amicii fac asemenea servicii, adăugă Olga.</p>
<p>— Negreșit; nu de geaba are cineva amici. Unii ca să îți facă nume rău, alții ca să te poftească la masă și să nu te lase să mănânci, — răspunse Alexandru.</p>
<p>Cu asemenea glume dânșii petrecură în timpul mesei și după masă până la orele trei aproape, când atunci Alexandru își cere voie să se retragă pentru a se duce să se culce, spunându-le cum nu a putut dormi în noaptea trecută având insomnie.</p>
<p>Însă plecând, în loc de a se duce acasă, el urmă drumul înainte spre locuința Elenei.</p>
</div>
<div type="chapter" n="23">
<head>XXIII</head>
<p>Alexandru, trecând pe dinaintea casei, văzu pe Elena și pe mumă sa afară în coridor, și salutându-le se opri.</p>
<p>— Cum vă este acum doamnă?... — întrebă el pe muma Elenei.</p>
<p>— Vă mulțumesc. Acum sunt mai bine; durerea de cap mi s-a slăbit și am ieșit aici, căci mi s-a urât stând mai toată ziua culcată. Dar nu poftiți să veniți la noi? sau vă duceți undeva?</p>
<p>— Nu am plecat să mă duc undeva anume, ci numai să fac mișcare; și pentru ca să îmi treacă mai ușor timpul, hotărâsem să ies din sat și să mă duc cât mai departe. Acum însă, fiindcă aveți bunătatea să îmi oferiți plăcerea societăței d-v., mă grăbesc să profit de această favoare.</p>
<p>— Plăcerea va fi cu atât mai mare pentru noi, îi zise muma Elenei oferindu-i un scaun, — cu cât suntem mai toată ziua singure. D-v. aveți destule cunoștințe cu care să vă petreceți tot timpul... Dar apropo, cum se face că acum sunteți singuri?</p>
<p>— Toți din societatea cu care îmi petrec timpul s-au culcat fiind obosiți din noaptea trecută.</p>
<p>— Va să zică numai d-v. între toți nu vă resimțiți de oboseala balului?</p>
<p>— Nu, căci eu m-am culcat îndată ce am ajuns a casă și am dormit neîntrerupt până aproape la șapte ore azi dimineață, răspunse el silindu-se a nu se trăda că spune minciuni.</p>
<p>Elena se uită la dânsul și în urmă, lăsându-și ochii pe lucrul ce ținea în mâini, zâmbi pentru minciunile lui Alexandru.</p>
<p>Ei petrecură în coridor până pe la orele patru și jumătate, când atunci muma Elenei propuse să se urce pe munte.</p>
<p>— Pe promenadă nu pot să merg, căci încă mă supără capul puțin și n-ași putea să sufer pălăria. Pe munte, respirând aerul, vom asculta în același timp și muzica. Însă d-v. nu trebue să vă lipsiți pentru noi de a vă duce pe promenadă, zise ea lui Alexandru.</p>
<p>— Cât pentru mine am destul toată ziua și în toate zilele, de a fi pe promenadă, răspunse el. — În totdeauna mi-a plăcut verdeața, și mai cu deosebire aceea de munte; astfel dar aș prefera mai bine să rămâi cu d-v... afară numai dacă d-v. voiți să rămâneți singure.</p>
<p>— O, nu, aceasta să n-o credeți. În adevăr nu iubim zgomotul, nu ne place să avem multe cunoștințe, dar iarăși nu căutăm să ne izolăm cu totul.</p>
<p>— Atunci să mergem. Picioarele mele nu doresc mai bine de cât a se pune în mișcare, — zise Elena surâzând.</p>
<p>Ei plecară și, trecând drumul de-a curmezișul, începură a urca pe muntele din față.</p>
<p>Alexandru dădu brațul mumei Elenei pentru a nu se obosi urcând, iară Elena mergea înainte, culegând în dreapta și în stânga florile ce întâlnea în cale-i.</p>
<p>Pe atunci partea aceea de munți nu avea nici un drum făcut, nici chiar vre o potecuță, astfel că urca cineva cu greutate. Însă tocmai că erau greu de urcat, și prin urmare foarte rar vizitați acei munți, iarba era de toată frumusețea și mirosu-i amestecat cu acela al florilor, îmbătătaore.</p>
<p>După ce urcară vreo douăzeci de minute, intrară în pădure și, mai făcând încă câțiva pași se opriră pentru a întinde pe iarbă tartanul ce Alexandru ducea pe umăr.</p>
<p>Elena, după ce se așeză, începu să aranjeze în buchet florile ce adunase; iar mumă-sa vorbea cu Alexandru întrebându-l despre viața și obiceiurile din capitala noastră.</p>
<p>Ei petrecură în acest loc până la orele opt aproape, vorbindu, râzând și ascultând muzica care se auzea foarte bine de acolo.</p>
<p>— Este timpul să coborâm, zise muma Elenei uitându-se la ceas.</p>
<p>După ce se sculară, Alexandru, ridicând tartanul, puse mâna, fără a fi văzut de muma Elenei, pe câteva flori cari poate din... întâmplare se rătăciseră din mâinile Elenei.</p>
<p>Ei scoborâră în aceiași ordine în care se urcase, și ajungând la poartă ele mulțumiră lui Alexandru pentru că le-a însoțit și ajutat să urce muntele, iar dânsul pentru plăcerea ce societatea lor i-a procurat.</p>
<p>În urmă se despărțiră fără ca dânsele să hotărască dacă după cafea vor veni pe alee.</p>
<p>Muzica terminase deja și lumea se retrăsese după promenadă, astfel că Alexandru, când trecu pe dânsa pentru a o străbate ca să se ducă acasă, numai întâlni pe nimeni din cunoștințele lui.</p>
<p>Intrând în cameră și aprizând lumînarea pentru a-și lua tutun și o haină mai groasă, ceea ce mai întâi îi izbi vederea era un plic cu o scrisoare la adresa lui, pusă pe pat. El luă scrisoarea, se uită la dânsa, dar nu pricepea de unde ar putea să fie. Ea nu avea nici un timbru, nimic care să arate că este venită prin poștă; era dar locală. O deschise cu curiozitate și citi cu oare-care emoțiune.</p>
<p>„Amicul meu,</p>
<p>„Lovitura ce mi-ai dat este foarte tare. Ea mi-a zdrobit inima, mi-a sfășiat sufletul, dar în același timp a împrăștiat ceața în care sufletul meu era învăluit, a topit gheața de care inima mea era acoperită. Prin tine m-am transformat cu totul. De va fi pentru fericirea ori nenorocirea mea această transformare, numai Dumnezeu poate să știe; ceea ce știu eu este, că fie fericirea, fie suferința, sau amândouă împreună, numai ție le voi datora.</p>
<p>„Franchețea și sinceritatea ta mă fac să te stimez tot atât de mult pe cât te iubesc. Nu mă poți iubi, dar cel puțin nu ai căutat să mă amăgești nici ai voit să mă compromiți. Un altul în locul tău ar fi căutat să afișeze relațiunile noastre pentru a-și flata amorul propriu; și voind să își facă o jucărie din suferința mea ar fi continuat a mă amăgi, și poate chiar ar fi căutat să mă umilească în fața femeii care iubește spre a mă pedepsi pentru scopul de răzbunare ce îmi propusesem. Însă sufletul tău nobil s-a ridicat mai sus de cât natura mea ușurică, de cât nedemnul scop ce urmăriam apropiindu-mă de tine, de cât nesocotită răzbunare la care te condamnasem prin rătăcitul meu amor propriu; și în loc de a mă umili m-ai ridicat mai sus de cât meritam.</p>
<p>„Nu ai căutat, nu ai voit să-ți răzbuni, o știu, sunt convinsă despre aceasta, si cu toate astea răzbunarea există, fără voia ta, o repet, însă o răzbunare nobilă care mă face să sufer mai mult de cât m-ar fi făcut răzbunarea prin umilință.</p>
<p>„M-ai făcut să văd cum rolurile noastre au fost schimbate, cât eu femeia eram de jos pusă și cât de sus tu bărbatul.</p>
<p>„’Ți-ai răzbunat în fine de o manieră astfel ca să nu te pot uita nici o dată.</p>
<p>„O! mulțumesc cerului că nu ’mi-a ajutat să’mi îndeplinesc scopul ce urmăream, căci o mărturisesc — franchețea ta obligă pe a mea, — răzbunarea mea te-ar fi zdrobit, atât de mare îmi era ura.</p>
<p>„De ai fi fost slab nu te-ași fi putut cunoaște aceea ce ești, și prin urmare nici a te iubi.</p>
<p>„Dăca suferința care îmi strânge inima ar putea conta înaintea lui Dumnezeu, și dacă pentru aceasta aș avea dreptul la o răsplată din partea lui, nu i-ași cere altă favoare de cât a te face să fii iubit de aceea pe care iubești — și care, o recunosc, merită a fi iubită de tine. — Să-ți dea ție fericirea pe care tu nu 'mi-o poți da mie!...</p>
<p>„Adio iubitul meu. Nu-ți cer ca să nu mă uiți, căci aceasta are să fie chiar dacă tu nu ai voi; ceea ce-ți cer, ceea ce aș dori, ar fi ca, dacă vreo dată îți vei aduce aminte de mine, să mă aibi înaintea ochilor tăi nu astfel cum m-ai cunoscut în primele zile — sub impresiunea cărora rămâind, din nenorocire, nu ai putut avea nici iluziuni despre mine, nici credință în amorul meu, — dar să mă vezi astfel cum am fost și am rămas în ultimele momente petrecute împreună...</p>
<p>„Cât pentru plecarea mea atât de grăbită și neașteptată, ea nu te poate surprinde, căci înțelegi prea bine că nu mai puteam rămâne lângă tine o dată că tu iubești pe alta... Te iubesc prea mult pentru ca să nu pot 'suferi o pozițiune atât de dureroasă și umilitoare pentru mine, și sunt prea mândră mai cu seamă în suferință, ca să pot primi pentru inima mea fărămiturile rămase de la alta...</p>
<p>„Când ai plecat de lângă mine nu credeam că te văd pentru ultima oară. Este adevărat că în acele momente eram frământată de ideea de a rupe această legătură, care pentru tine începuse a deveni jenantă, iar pentru mine o neîntreruptă tortură; nimic însă nu aveam hotărât despre mijlocul cum aș fi putut realiza această idee, fără ca să șovăesc, nici... să mă zdrobesc cu totul.</p>
<p>„Am cugetat, am reflectat și am hesitat mult înainte de a mă opri la acest singur și cel ma sigur mijloc, de a fugi de tine, de a pleca din băi; și muzica începuse a cânta pe promenadă când eu încă mă gândeam la ceea ce trebuia să fac. În fine am sfârșit prin hotărârea de a pleca.</p>
<p>„Zdrobită de atâtea frământături, căzui obosită pe pat, și după trei ore de un somn agitat, m-am sculat mai tot atât de obosită...</p>
<p>„Am comunicat mumă-mei hotărârea mea și, cu toate că aceasta a surprins-o foarte mult, însă fiind obișinuită a face totdeauna aceea ce am voit, s-a dusă îndat să caute trăsură, iar eu și soră-mea am început să aranjem cuferele, astfel că la una oră după amiaza eram gata de plecare.</p>
<p>„După ce am luat prânzul, m-am dus pe la cunoștințele mele pentru a-mi lua adio de plecare, spunându-le că am primit de la bărbatul meu o epistolă prin care îmi scrie că este bolnav serios, și astfel trebue să plec imediat.</p>
<p>„Pe la trei ore am fost la familia M... și Olga mi-a spus că ai prânzit acolo și că de vreun cuart de oră plecaseși pentru ca să te culci. Am mai stat puțin și am venit acasă crezând că te voi găsi.</p>
<p>„Însă tu nu erai acasă; somnul a fost numai un pretext pentru ca să poți pleca de acolo.</p>
<p>„’Mi-a făcut mult rău negăsindu-te, atât pentru că aș fi dorit ca să te mai văd o dată, cât și pentru că... m-am încredințat încă și mai mult de cât ești de ocupat!...</p>
<p>„Dar dacă am fost lipsită de această ultimă mulțumire de a te mai vedea, nu puteam însă pleca fără ca cel puțin să îți scriu.</p>
<p>„Numai tu dar cunoști adevărata cauză a plecărei mele atât de neașteptată.</p>
<p>„Încă o dată, adio! și... pentru totdeauna!!!“</p>
<p>După ce termină de citit, Alexandru rămase înmărmurit. El nu putea să creadă că Irma a plecat; și ieșind pe ușe se duse să se asigure. Găsi deschisă ușea camerei ocupată de ea, și intrând în ănăuntru i se strânse inima văzând-o goală.</p>
<p>Se așeză pe canapea — pe care obișinuit dânșii își petreceau parte din noapte — și, gândindu-se la dânsa își aminti acele nopți delicioase petrecute în brațele ei, acele transporturi, care îi păreau și mai dulci încă, acum, când nu le mai putea avea.</p>
<p>Două lacrimi picară din ochii lui Alexandru, una în suvenirea acelor nopți, alta pentru suferințele Irmei.</p>
</div>
<div type="chapter" n="24">
<head>XXIV</head>
<p>Irma, plecând, lăsa în urmă-i un mare gol. Societatea cu care își petrecea se resimțea foarte mult de lipsa ei. Astfel obișnuitele adunări de toate serile nu mai erau atât de regulate, și mai puțin încă, așa de însuflețite ca mai înainte; bărbații nu mai aveau acel interes ce Irma le inspira prin eleganța spiritului și prin grațiile cochetăriei sale. Alexandru de asemenea nu mai lua parte la acele adunări, căci chiar de ar fi fost cu totul indiferent de absența Irmei, se interesa însă în destul de Elena pentru ca să-i placă a petrece serile cu dânsa, iar după ce rămânea singur, prefera a se izola pentru a putea gândi la ea.</p>
<p>Tăcerea nopței era cel mai discret confident al secretului său, iar murmurul apei ecoul fidel al simțimântelor de care inima lui era plină. Natura, mai mult ca oricine, ne poate înțelege sau, mai bine zis, ne ajută a ne înțelege bine pe noi însuși.</p>
<p>Astfel Alexandru în toate serile, după ce petrecea pe alee împreună cu Elena până după orele zece și după ce le conducea acasă, se urca pe munte; și căutând locul cel mai retras și mai la adăpost de orice privire, petrecea acolo cu dânsul singur, sau mai corect zis tot cu Elena, până după miezul nopței.</p>
<p>Ziua mai toată era cu Elena; dimineța la cură, după cafea și până la vremea prânzului la baie — unde totdeauna rămâneau cei din urmă și chiar se întâmpla câte o dată să se întoarcă fără să fi luat baie nici unul nici altul, — iar după prânz și până la ora de promenadă iarăși împreună la dânsa în coridor.</p>
<p>Muma Elenei fiind cam slabă de piept, îi era oprit de a lua baie cum și de a se osteni, așa că după cafea ea rămânea acasă să se odihnească, iar Elena mergea la baie numai cu servitorea.</p>
<p>Astfel Alexandru nu trăia de cât numai pentru Elena. El părăsise cunoștințele, uitase chiar amicii cu care își petrecuse până aici. Nu mai avea ochi de cât nu mai ca să vadă pe Elena, nu mai auzia de cât vocea ei, nu mai vorbea de cât numai cu dânsa. Amorul îl făcea să uite și cuviințele și datoriile către acel cari îi arătase cea mai sinceră amicie și îi făcuse cea mai cordială primire în senul familiei lor. Dar ce poate fi mai egoist ca amorul? El nu primește ca alte simțimente să mai găsească loc în inima pe care o stăpânește; astfel că ne face să ne uităm datoriile ce avem către societate, către rude, către amici și chiar către părinții noștri. Lui îi place să domnească singur; și dacă câte o dată tolerează altor simțimente de a se furișa pe lângă dânsul, o face aceasta de o manieră astfel ca cum ar da de milă, precum bogatul dă săracului din remășițele prânzului său. În fine, el tolerează câte o dată, dar nici o dată nu își împarte puterea.</p>
<p>Nimeni însă nu era care să critice purtarea lui Alexandru, nici să dezaprobe pe aceea a Elenei, căci toți credeau, și începuse să se vorbească chiar de o căsătorie între dânșii; atât îi găseau de potriviți și atât îi credeau de înțeleși.</p>
<p>Cu toate acestea, lumea se înșela și într-un punctu și în celălalt, căci nici era vorba între ei de căsătorie, nici erau înțeleși.</p>
<p>Alexandru vorbind Elenei în termenii cei mai dulci, cu expresiunile cele mai tandre, îi dovedea în destul cât se interesează de dânsa și cum singura lui plăcere și mulțumire era de a fi cât mai mult împreună cu ea.</p>
<p>Trata despre amorul în general, cu destul foc în cât să nu poată rămâne Elenei nici o îndoială că el o iubește, însă nici o dată nu avusese curagiul a-i vorbi de-a dreptul de amorul său pentru dânsa. El, care era atât de curajos și întreprinzător lângă alte femei, în fața ei îi lipsea acel curaj, atât este de adevărat că amorul serios ne face să fim timizi.</p>
<p>Și cu toate că Elena era foarte rece cu toți ceilalți bărbați care veneau să îi vorbească, și cu totul din contră cu Alexandru, însă oricât împrejurările ne ar asigura că persoana noastră inspiră interes, oricât atitudinea ce au față cu noi ființele pe cari iubim, și ori cum ar fi de bine primite persoanele noastre și bine ascultate cuvintele ce le adresăm, în cât aceasta să ne poată încuraja în destul, totuși nu putem învinge acea timiditate fără mari silințe, nici opri inima de a ne bate cu putere când vine momentul de a vorbi, momentul care are să hotărască despre soarta inimei noastre, dacă adică ea are să fie încoronată de fericire sau înlănțuită de suferință.</p>
<p>Teama de a ne fi înșelat cumva în credințele noastre — și atunci să vedem zdrobinduni-se nu numai inimele dar și speranțele cari ne făceau viața oare cum dulce — ne face nu numai ca să nu grăbim acel moment, dar încă să-l ocolim. Cu toate astea ori cât de mare ar fi acea temere nu putem mult timp să năbușim mișcările și simțimentele inimei noastre, nici să-i astupăm vocea fără ca aceasta să ne facă a suferi atât de mult, în cât să preferim mai bine adevărul, ori cât de dureros ar fi el, de cât să urmăm a trăi cu incertitudinea care ne torturează pe fiecare zi, pe fiecare oră, pe fiecare minut.</p>
<p>Astfel într-un după prânz, Alexandru fiind numai cu Elena în coridor la dânsa acasă, se hotărâ a-i spune că o iubește.</p>
<p>— Că te iubesc o știi, ai înțeleso, a trebuit se înțelegi. Ceea ce nu poți ști însă, este cât de mult te iubesc. Până astăzi am luptat contra inimei mele, și cu mari silințe am izbutit să năbușesc vocea ei. Nu voiam, nu aveam curagiul ca să îți vorbesc despre amorul meu, temându-mă ca nu cumva să îți găsesc inima rece, și să respunzi prin o zâmbire de ne încredere la tot ce 'ți-aș spune. ’Mi-am strivit îndestul inima pentru ca să pot tăcea, și am tăcut până ast-zi; acum însă nu mai am putere, nu mai pot să tac. Trebuie să cunosc ce este în inima d-tale, trebue să știu ce mă așteaptă.</p>
<p>Elena, cu ochii plecați pe broderia la care lucra, nu răspunse nimic. Însă roșeața de care erea inundată figura sa, mișcarea agitată a degetelor și bătăile inimei care făceau să-i salte sânul, mărturiseau cât de multă era mișcată și cât de încurcată pentru a putea răspunde.</p>
<p>— Nu găsești nimic pentru a-mi respunde? o întrebă el cu un accent emoționat. — Îți displace aceea ce îți vorbesc? sau îți simți inima rece pentru mine și nu ai curajul a mi-o spune de teama de a nu mă zdrobi?— Orice ar fi te rog, te conjur, să-mi răspunzi...</p>
<p>Ea ezită încă câteva secunde, dar în fine, făcându-și o silință, îi zise: — că mă iubești o știu, am înțeles-o. Dacă însă mă vezi tăcând, aceasta nu este pentru că îmi displace, și cu atât mai puțin încă că mă supără auzindu-te vorbind despre ceea ce știam deja, dar tac căci... nu știu ce 'ți-aș putea zice. Adesea în convorbirile noastre 'mi-ai vorbit și ai tratat despre amor ca despre un simțimânt atât de delicat și de serios, în cât să nu 'mi rămână nici o îndoială despre seriozitatea naturelului d-tale. Dacă prima impresiune ce 'mi-ai făcut la începutul cunoștinței noastre îți era oarecum în dezavantaj, căci, o mărturisesc, te credeam și pe d-ta ca pe mai toți bărbații, a căror natură variabilă îi face să fie de o potrivă atenți și interesați pentru toate femeile, și a căror inimă păstrează și schimbă simțimentele lor cu aceeași ușurință cu care le-au și conceput; mai în urmă însă, după ce te-am cunoscut mai bine, acea impresiune a dispărut, și astăzi am pentru d-ta o idee foarte frumoasă. Te cred destul de serios pentru ca să poți avea ideea chiar de a-ți face o glumă cu mine, o jucărie din inima mea; și destul de leal pentru ca să te pot bănui că ai avea intențiunea să mă amăgești. Ca să voiești a face din mine soția d-tale aceasta iarăși nu o pot crede căci sunt o fată săracă, și știu cum, la d-v. mai cu seamă, fetelor li se cer zestre. Dacă ne-am fi cunoscut cu doi ani mai înainte, pe când tatăl-meu poseda avere, atunci cu fericire 'ți-aș fi răspuns întinzându'ți mâna și dându-ți, împreună cu dânsa, și inima mea. Astăzi însă din nenorocire am perdut averea, și împreună cu dânsa și din această cauză, și pe tatăl-meu. Iată dar pentru ce nu pot și nici știu ce să-ți răspund.</p>
<p>— Nu te înșeli nici cum în credința ce ai despre seriozitatea și lealitatea caracterului meu, căci îți jur că nu am avut o minută chiar intențiunea de a te amăgi. Te respect, te stimez și te prețuesc în destul de mult pentru ca să nu pot avea pentru d-ta un capriciu. Însă îți mărturisesc cu francheță că nici cu intențiunea de a-ți cere mâna am venit lângă d-ta.</p>
<p>Aș fi omul cel mai fericit, dacă te aș putea avea de soție, însă din nenorocire aceasta nu se poate, și nu se poate nu pentru că d-ta nu ai zestre, dar pentru că eu nu am nimic. Și la noi viața este atât de grea în cât o însoțire între două persoane sărace, și de oare care condițiune, este o perpetuă suferință.</p>
<p>„Până a nu te cunoaște n-am pus nici o dată preț pe avere; din contră era o dulce mângâiere pentru mine știindu-mă sărac, căci de aș fi avut avere m-aș fi îndoit totdeauna de afecțiunile ce inspiram; fără voia mea aș fi bănuit acele afecțiuni ca fiind pornite din interes, ca urmărind vreun scop.</p>
<p>„Astfel dar, până astăzi sărăcia a fost pentru mine o fericire, astăzi însă că te am cunoscut și te iubesc, este pentru prima oară că se naște în mine dorința de avere. Și pe cât până acum am privit sărăcia ca o fericire, pe atât astăzi ea mă face nenorocit, fiind singura pedică la realizarea unicei și celei mai dulce și mai scumpă a mea dorință.</p>
<p>— Pentru ce dar voești să-mi răpești cu desăvârșire liniștea vorbindu-mi de un amor... nenorocit? îi zise ea cu întristare. Pentru ce nu ai fugit de mine mai înainte ca acest amor se devie atât de serios? Pentru ce n-ai întrebuințat îndestulă forță, și cred că încă ar fi timpul, ca să poți rezista curentului său? Și... pentru ce mă iubești când știi că acesta nu poate duce la nici un sfârșit?</p>
<p>Alexandru după ce o privi câteva secunde îi răspunse:</p>
<p>— Puterea amorului, fie el fericit sau nenorocit, este atât de mare în cât nici raționamentul nici calculele nu pot să îl înfrângă. Ori cât ne am sili inima, ori cât am voi să înăbușim într-ânsa aceast puternic simțiment, ea nu va putea să reziste curentului lui, și va trebui să sfârșească prin a deborda. Atunci, fără țintă, fără speranță chiar, în fine fără voia noastră alergăm la ființa pe care iubim, pentru a-i spune suferința noastră.</p>
<p>„Iată de ce îți vorbesc de acest amor nenorocit, precum îl numești. Și, o repet, vorbind-ți de el nu am nici un scop, și cu atât încă mai puțin pe acela de a-ți răpi liniștea, dar o fac fără să voesc, pentru că nu mai am puterea de a-l ascunde.</p>
<p>„Îmi zici că de ce nu am fugit înainte ca acest amor să devie serios; dar admițând chiar că am avea puterea să facem după voința noastră, oare ne este viața atât de frumoasă, atât de dulce, în cât să renunțăm de bună voiă la acele plăcute momente cari le gustăm lângă ființa ce iubim? Crezi d-ta că poate cineva să aibă atât de multă putere asupr-'i în cât să poată merge cu abnegațiunea până a sacrifica și acele rari momente de transporturi? În fine, crezi că se poate rezista așa de ușor unui amor serios? Nu ai iubit nici o dată mult, și astfel, neavând a lupta, ești atât de încrezătoare în puterile d-tale. Nu! amorul nici o dată nu se poate învinge prin propriile noastre puteri; abia dacă timpul, împrejurările și întâmplări streine de voința noastră ar putea să-l mai domolească. El este întocmai ca torentul căruia nimeni nu-i poate sta înainte, și care nu se slăbește de cât atunci când slăbiciunea și începe de la sursă. - Inima nu ar mai fi inimă când am putea fi stăpâni pe dânsa, pentru ca s-o facem să iubească numai atunci când am voi noi, pe cine am voi, și cum sau cât am voi.</p>
<p>„Mă întrebi pentru ce te iubesc! Ce răspuns aș putea să-ți dau la această întrebare? Întrebatu-teai vreodată pentru ce a făcut Dumnezeu lumea, pentru ce a creat omul și pentru ce i-a dat inima? Întrebatu-teai pentru ce lucesc stelele, pentru ce luminează luna, pentru ce încălzește soarele, pentru ce înfloresc florile, pentru ce înverzește iarba, pentru ce adie zephirul? Dacă 'ți-ai făcut sau 'ți-ai face aceste întrebări și ai putea să îți răspunzi atunci ți-aș putea și eu răspunde pentru ce te iubesc. Acum nu pot să îți răspund de cât că tă iubesc în contra voinței mele chiar. Știu că acest amor este un amor nenorocit, care nu poate duce la nici un sfârșit, dar cu toate astea nu mă pot opri de a nu te iubi. În fine te iubesc pentru că... te iubesc!</p>
<p>„Nu am eu oare în destul suferințele mele? Mai ’mitrebuie încă să mi se facă și o acuzare din acest amor? Acuzatu-team eu oare pentru că m-ai făcut să te iubesc? Nu, căci nu ești vinovată, precum nu sunt nici eu. Dăcă vinovat ar putea fi cineva pentru aceasta, acel cineva nu este, nu, poate să fie de cât natura care te-a făcut atât de frumoasă și ’ți-a dat atâtea grații și calități în cât nimeni să nu te poată cunoaște fără a te iubi.</p>
<p>— Nu crede că m-aș înduoi de sinceritatea d-tale, îi zise Elena cu o voce emoționată. — Nu crede că nu înțeleg, sau că a-și rămânea rece la suferința d-tale, dar ce vrei, este o... pasiune care trebuie învinsă, căci altfel ea poate deveni funestă. Te rog dar luptă, luptă cât de mult și silește-te a învinge. Nu-ți cer de cât acest sacrificiu să faci pentru mine; în adevăr recunosc că el este mare, însă tocmai aceasta îl face să fie demn dă un asemenea amor serios.</p>
<p>Alexandru se uită lung în ochii Elenei, căutând să poată citi printr'înșii aceea ce se petrecea în inima ei. Însă Elena, după ce termină de vorbit, își plecă ochii pe lucrul ce ținea în mână pe care îl întindea și îl întorcea în toate sensurile fără a ști ce face.</p>
<p>În această pozițiune, și în tăcere, ei rămaseră câteva minute, în care interval veni muma Elenei.</p>
<p>Atât Alexandru cât și Elena se siliră se ascundă mișcarea și tulburarea inimei lor, și la aceasta izbutiră foarte bine, căci muma Elenei era încă amețită de durerea de cap pentru ca să poată observa ce se petrece împrejurul ei.</p>
 </div>
<div type="chapter" n="25">
<head>XXV</head>
<p>Nici pe timpul de promenadă, nici seara după cafea, Elena nu veni pe alee. Această lipsă a ei pricinuia lui Alexandru pe de o parte întristare, iar pe de alta îi era în ajutor căci se hotărâse a fugi de dânsa.</p>
<p>În scopul dar de a căuta să o uite, și tot o dată pentru a repara neglijența către amicii și cunoștințele sale, Alexandru petrecu cu societatea în care trăia mai înainte, până pe la unsprezece ore. După aceea, rămânând singur, se furișă pentru a nu fi văzut, și se urcă pe munte. Acolo, alegându-și un loc unde să nu poată fi văzut nici incomodat, se lăsă cu totul gândirilor, dând liber curs inimei sale zdrobite.</p>
<p>— Ea nu mă iubește, își zicea dânsul. Vai! cum m-am înșelat crezând că m-ar putea iubi! Și mai mult încă m-am înșelat crezând-o de o natură aleasă, cu multă inimă, cu suflet nobil, cu simțimente delicate, o ființă de acelea asupra cărora nici raționamentul, nici calculile să nu aibă putere nici influență. O, da, m-am înșelat; și acum văz că ea avea un scop priimindu-mă lângă dânsa și lăsându-mă să mă amăgesc de speranța, de credința chiar, că m-ar putea iubi; căci îndată ce 'i-am spus că nu ar fi posibilă o căsătorie între noi, atunci văzându-și scopul înlăturat, 'mi-a cerut să nu o mai iubesc. „Nu îți cer de cât acest sacrificiu să faci pentru mine," iată ceea ce mi-a zis ea. De cât acest sacrificiu! Dar ce alt mai mult ar putea să îmi ceară? Va să zică ea nu 'și a dat seamă de ceea ce îmi cere, dacă crede că încă nu este destul. Ea nu știe ce mare lucru mi-a cerut!</p>
<p>„Poate fi mai mare sacrificiu ca acela de a se cere cuiva să renunțe la fericirea în care credea, să fugă de ființa care iubește și care este totul pentru el, și astfel cu propriele sale mâini să își rupă inima, pentru a putea dezlipi și scoate dintr’însa acel amor, singurul său bun în lume?</p>
<p>„Dar ce a făcut ea pentru mine ca să aibă dreptul a-mi cere un lucru atât de mare? Care este meritul ei pentru ca eu să mă hotărăsc la acest sacrificiu?</p>
<p>„Meritul ei! Da, are un merit, acela de a-mi refuza inima ei pentru că eu nu pot să-i dau mâna mea!... Rațiunea este inima sa, iar amorul o condițiune!!!</p>
<p>Alexandru rămase câteva minute în tăcere și în urmă reîncepu: — Dar ea nu ar fi oare în drept să îmi facă aceeași imputare de a raționa în fața unui amor atât de mare, despre care îi vorbesc cu atâta exaltațiune și pe care cu toate astea îl îngenunchi înaintea rațiunei, îl strivesc sub greutatea calculilor! Cum? îi spui că o iubesc la nebunie, că cea mai scumpă a mea dorință ar fi să o pot avea de soție, că aceast m-ar face fericit, și cu toate astea numai eu singur sunt acela care împedică realizarea acelei fericiri. Îi zic că nu este nimic care să poată rezista unui amor serios, și cu toate astea mă contrazic îndată declarându-i că ar fi imposibilă căsătoria între noi. O! da, ea ar avea dreptul să mă acuze de contrazicere și să se îndoiască de sinceritatea cuvintelor mele. Și cu toate astea, o iubesc la nebunie!... Dacă pentru a o putea avea de soție singura pedecă ar veni din partea unei persoane, simț că aș fi capabil să devin criminal chiar pentru a face să dispară acea pedecă. Dar în fața sărăciei ce pot să fac? De n’aș fi avut sub ochii mei multe exemple de ceea ce au ajuns cea mai mare parte din căsătoriele contractate între persoanele sărace, aș avea curajul să înfrunt totul și să mă las curentului inimei mele, — cu toate că la noi în țară nu poate fi cineva sigur pe munca lui, oricât de laborioasă ar fi ea, pentru a putea compta pe pâinea de toate zilele, — însă am văzut cum mizeria a transformat atât de mult căsătoriile făcute din amorul cel mai tare, în cât ele au ajuns să fiă o povară nesuferită, făcându-le viața amară, dureroasă și... dezgustătoare.</p>
<p>„De n-aș iubi-o atât de mult nu aș putea fi atât de tare în raționament; dar este cu putință să se hotărască cineva a arunca în brațele mizeriei pe ființa care iubește? Și ce fel de inimă, și ce fel de suflet ar trebui să aibă acel cineva când ar vedea pe ființa iubită lipsită nu de lux, care cu toate acestea a ajuns să fie o condițiune, un lucru de prima necesitate, dar de neapăratele trebuințe ale vieței? Nu, este imposibil ca să o condamn pe dânsa la o asemenea tristă viață. Ori cât de mare ar fi fericirea mea având pe Elena de soție renunț la acea fericire de cât să o văd pe dânsa suferind. Prefer mai bine să mă zdrobesc, să mă sfârșesc în torturele suferinței de cât să ajung eu, și împreună cu mine și dânsa, acolo unde am văzut pe alții ajunși prin mizerie.</p>
<p>Ce să fac, ce să fac, Dumnezeul meu! zise el, după câteva minute, cu un accent de o sfâșietoare durere, și strângându-și cu o mână fruntea care 'i ardea, iar cu cealaltă inima care i se batea atât de tare în cât îi îneca respirațiunea.</p>
<p>În această pozițiune el rămase mai mult timp gândindu-se necontenit la Elena, pe care când o acuza de indiferență, de mult rezonabilă și chiar de viclenie, când o apăra și îi da dreptate.</p>
<p>În această luptă ce avea cu el însuși, își aduse aminte de Irma, și pentru a doua oară făcu comparațiune între aceste două femei. Însă de astă dată rolurile lor erau schimbate; partea frumosă o avea Irma.</p>
<p>— Si cu Irma m-am înșelat ca și cu Elena, își zise el. — Am crezut-o o femeie ușurică, o inimă inconsecintă, un suflet aventuros, dar ea nu era de cât rătăcită.</p>
<p>— Răsfățată de părinți și de toți cel care au înconjurat-o, neîntâmpinând vreodată nici opozițiune nici rezistență la toate dorințele și capriciurile ei, neavând pe nimeni care să îi arate și să o conducă pe calea cea bună a vieței, lipsită de o persoană sinceră și devotată care să îi inspire un adevărat interes, ea a fost luată de acel vârtej al complimentelor — atât de periculoase pentru femei — cu care bărbății sunt obișnuiti a tămâia pe orice femeie le iese înainte. Natura ei însă este bună; a fost destul ca să întâlnească în cale-i o persoană care să îi vorbească cu franchețe și să îi observe cu sinceritate ușurința purtărei sale, pentru ca să se lipească de acea persoană mai mult de cât de acelea cari până aci o amețea cu vorbele lor frumoase, dar... pline de goliciune.</p>
<p>— Accentul simplu, însă natural și serios, al cuvintelor cu care eu m-am adresat ei, a avut resunet în inima sa, și a fost în destul de puternic ca să o facă a se deștepta din somnul în care era cufundată. S-a deșteptat, da, însă din nenorocire prea târziu... Norii atât de grei și negri care s-au format înprejurul ei de la prima dată când am văzut-o, nu au fost îndestul risipiți, pentru ca vederea să-mi rămână liberă spre a putea vedea limpede și bine în inima sa. Am văzut... dar când am văzut era prea târziu!...</p>
<p>— Si această femeie, pe care o credeam ușurică, a probat că iubește și știe să iubească. Ea nu mai avea nici o rezervă, nu se mai gândea la nimic, nu calcula, nu raționa... În vreme că Elena, femeia care o credeam cu multă inimă... O! Irma s-a grăbit de a pleca!... Iar Elena... Elena nu mă iubește!</p>

	<milestone unit="***"></milestone>
	
<p>A doua zi Alexandru vorbi prea puțin cu Elena, și aceasta numai pentru ochii lumei ca să nu înțeleagă ceea ce se petrece între dânșii. Altfel evita de a rămânea singur numai cu dânsa, și ceea ce îi vorbea era cu totul străin de ce i-ar fi putut interesa.</p>
<p>Elena nu se duse în acea zi la baie, și nici seara după cafea n-a mai ieșit pe alee.</p>
<p>Alexandru, cu totul din contra, se duse ori unde știa că lumea este adunată, căci voia din tot sufletul să uite pe Elena.</p>
<p>Peste zi la baie, după prânz pe munte, seara pe promenadă el își petrecea timpul cu cunoștințele; noaptea însă pe la unsprezece ore, rămânând singur, se urcă iarăși pe munte și se retrase în acelaș loc din noaptea trecută.</p>
<p>„Oh! cât de mult doream să rămân singur! Cât de apăsat îmi simțiam pieptul sub zbuciumările sărmanei mele inime pe care sunt silit să o strivesc, să o năbușesc.</p>
<p>„De câte ori nu 'mi-am șters sudoarea rece care 'mi acoperea fruntea pe când vorbeam cu Elena, și mă sileam să fiu liniștit. În adever am izbutit să mă stăpânesc în fața ei și să fiu chiar vesel cu lumea... Am izbutit, da, să amăgesc, ara avut acest triumf! Dar vai! cât de scump m-a costat! Cât de greu sângerau ranele inimei mele în acele momente de triumf!</p>
<p>„Dacă Elena ar putea vedea ce este în inima mea în acele momente în care îmi sileam buza să-mi râdă, limba-mi să vorbească, ochii să-și reție lacrimele care le ard vederea; dacă ar putea ști ce mă costă ca să pot juca aceasta tragică comedie de a’mi ascunde în fața lumei durerea cea mai sfâșietoare, întristarea cea mai adâncă sub vălul veseliei; de a mă arăta mulțumit de viață atunci când sunt cu moartea în inimă! Dacă ar putea cunoaște și înțelege ce este acel sacrificiu care 'mi-a cerut, atunci, o atunci de sigur s-ar înspăimânta chiar însăși de cruzimea inimei sele.</p>
<p>„Dar nu, ea nu poate ști, și mai puțin încă ar putea să înțeleagă!</p>
<p>Lungit pe tartanul întins pe iarbă, și rezemat cu spatele de un copac, ale cărui ramure făceau atâta umbră împrejurul său în cât nimeni nu ’l-ar fi putut vedea — cu toată lumina lunei care inunda și munții ca și văile, — el își ținea brațele încrucișate pe pept, iar capul în sus și descoperit, căci frunteaî'i ardea, deși vântul sufla tare.</p>
<p>Cu ochii ațintiți în lună, și cu mintea rătăcind, Alexandru rămase în nemișcare și cufundat în gânduri.</p>
<p>Din când în când, cu o mână își strângea arzându-i frunte, iar cu cealaltă își ștergea câte o lacrimă furișată din ochii tot atât de arzători ca și fruntea, și cu care lacrimă 'și uda buzele uscate prin dese și adânci suspine.</p>
<p>De o dată el fu smuls din cugetările sale prin cântecul unei privighetori ce era ascunsă chiar în copacul de care el sta rezemat.</p>
<p>Alexandru se ridică de spate, se uită și o văzu mișcându-se pe cracă. Privighetoarea asemenea se uita la el și, cu cât îl privea mai mult, cu atât cânta mai tare și mai bine, ca cum ar fi înțeles durerea lui și ar fi voit să i-o mai aline prin cântecul ei dulce.</p>
<p>În adevăr plăcerea pentru Alexandru era mare ascultând-o, însă suferința și mai tare, căci se știe cât de mult cântecul, mai cu seamă în tăcerea nopței, atinge inima care iubește, și face și mai viu focul ce arde sufletul unei ființe nenorocite prin amor.</p>
<p>Privind și ascultând-o, Alexandru se inspiră și compuse următorele versuri.</p>

<p>Luna revarsă raze divine,</p>
<p>Râul în vale murmură lin;</p>
<p>Iar eu pe munte gem în suspine, </p>
<p>Și -mi blestem viața, tristu-mi destin.</p>

<p>Vântul greu bate, și-a lui suflare</p>
<p>Doboară frunza ce s-a uscat.</p>
<p>Dar frunței mele nu dă răcoare</p>
<p>Căci arde, arde neîncetat.</p>

<p>Câmpul e verde, plin de plăcere</p>
<p>Pentru un suflet mai liniștit,</p>
<p>Dar eu într-însul culeg durere</p>
<p>Știind cât sufer și nu-s iubit.</p>

<p>Privighetorea stă lângă mine</p>
<p>Și mă privește duios cântând,</p>
<p>Par’că ea știe c'acum la tine,</p>
<p>Dulce Eleno, gândesc plângând.</p>

<p>Plâng zi și noapte, căci simț prea bine</p>
<p>Că amorul care astăzi nutresc</p>
<p>E din acelea ce fac ruine</p>
<p>Sânul în care se nasc, trăiesc!</p>

<p>Plâng, dar nu viața ce 'mi e povară,</p>
<p>Plâng, nu căci pieptul 'mi este zdrobit,</p>
<p>Dar plâng — și plânsul mult mă doboară, —</p>
<p>Când gândesc, Leno, că nu-s iubit!</p>

<p>Plâng și voi plânge, gem și voi geme,</p>
<p>D’acum înainte făr’ a ’nceta;</p>
<p>Vocea’mi te cheamă și-o să te cheme</p>
<p>Si ’n mormânt chiar când m-oi afla.</p>

<p>Ași dori însă c’a a mea viață</p>
<p>Să înceteze p’acest pământ,</p>
<p>Și-aci pe munte, între verdeață,</p>
<p>Să mi se sape al meu mormânt.</p>

<p>C'atuncea poate, din întâmplare</p>
<p>Trecând vreodată, te vei gândi</p>
<p>Că într’nsul zace ființa care</p>
<p>Își perdu viața căci te iubi.</p>

<p>Și ’n suvenirea 'i lăsând să pice</p>
<p>Lacrimi c’acestea ce mă zdrobesc,</p>
<p>Vocea-mi atuncia încă 'ți va zice:</p>
<p>„Te-am iubită Leno, și te iubesc!!!"</p>
</div>
<div type="chapter" n="26">
<head>XXVI</head>
<p>Era a șaptea zi de când Alexandru trăia cea mai tristă și dureroasă viață. Șapte zile de când se martiriza silindu-și buza să râdă, limba-i să vorbească, ochii să privească toată acea lume pe care o găsea atât de rece și în mijlocul căreia, cu toate astea, era condemnat ca să trăiască!</p>
<p>El aștepta noaptea cu aceiași nerăbdare și bătae de inimă ca și amantul fericit care știe că dânsa îl va duce lângă ființa ce iubește. Si cu toate astea nu era nimeni care să 'l aștepte, nimeni cu care avea să se întâlnească, nimeni alt decât suferințe sa și mai tare, și mai vie încă, în tăcerea și singurătatea nopței. Însă rolul mai mult de cât trist ce era nevoit să joace în timpul zilei, masca ce era condamnat să poarte în fața lumei, îl tortura într-un mod îngrozitor.</p>
<p>Amorul său pentru Elena creștea pe fiecare zi, pe fiecare oră, cu toate silințele ce ’și da, cu toată voința ce avea de a se răci de dânsa, de a nu o mai iubi.</p>
<p>Dar este cu putință să uite cineva și să nu mai iubescă pe o ființă cu care neîncetat se întâlnește? Caera poate ca să se mai întărească pe cât timp focul care a înmuiat-o se află încă aproape de dânsa?</p>
<p>Numai depărtarea, timpul și deziluziunea pot să vindice ranele unei inime; aceasta o înțelegea și o simțea prea bine Alexandru, și pentru că nici una din aceste condițiuni nu erau care să-i vină în ajutor, el se gândea de mai multe ori să plece, însă nu avea atâta putere ca să ia și să execute o asemenea hotărâre. Amorul Elenei era pentru el un magnet care 'l ținea în loc și l’ar fi atras din ori-ce direcțiune ar fi voit să apuce.</p>
<p>Mult suferea și mare era schimbarea care se făcuse într-însul în aceste șapte zile.</p>
<p>Urmele suferinței, și a nopților, petrecute mai fără somn, ereau atât de vădite pe figura sa în cât Elena abia putea să își reție lacrimele când se uita la el.</p>
<p>În acea zi pe la orele două după amiaza, Alexandru se urcă pe munte și, oprindu-se în locul unde a șezut Elena în ziua aceea când el erea cu societatea, se lungi pe iarbă și își aținti ochii în partea ocupată de dânșii atunci, și de unde zgomotul râsetelor și nebuniilor lor ajungând până la Elena, o întrerupea din citit.</p>
<p>— Câtă schimbare în puține zile! — își zise el. Atunci eu eram acolo cu lume, iar astăzi sunt aici cu singurătatea; atunci eram vesel, astăzi sunt trist; atunci râdeam, iar acum plâng! Acest loc atunci erea ocupat de Elena liniștită, astăzi el este ocupat de mine suferindu-l! Atunci era aici ea însoțită de mumă-sa; acum sunt eu însoțit de durerea mea! Atunci ochii mei întâlneau în acest loc privirile dulci, figura îngerească a Elenei; acum ei nu întâlnesc de cât singurătatea cea mai tristă!... Atunci ’mi era viața dulce; astăzi ’mi este mai mult de cât amară! Atunci speranțele legănau inima mea; iar astăzi certitudinea de a nu fi iubit strivește și apasă sufletul meu! Atunci doream și căutam să mă apropii de Elena; iar astăzi mă silesc să fug cât mai mult de ea. Atunci totul 'mi surîdea; astă-zi nimic nu mă mișcă. Până a nu o cunoaște și iubi întâlneam plăcerile în orice loc m-aș fi aflat; acum însă totul 'mi pare rece...</p>
<p>O! Eleno, facă cerul ca nici o dată să nu suferi aceea ce sufer eu!</p>
<p>Acestui monolog, întrerupt din când în când prin cele mai sfâșietoare suspine, urmă o adâncă tăcere.</p>
<p>După câteva momente el se sculă repede, își ridică tartanul și se duse să se așeze mai departe, întorcându-se cu spatele la acele locuri pe cari până aci le privise. Vederea lor și amintirea care îi deșteptau adăugând încă la durerea sa, se hotărâ să le părăsească și să își întoarcă ochii de la dânsele.</p>
<p>El scoase din pozunar versurile ce improvizase cu o noapte mai înainte, le citi și, găsindu-le prea slabe pentru a exprima suferințele sale, le lăsă pe iarbă; și, rezămându-și capul pe braț, închise ochii.</p>
<p>Oboseala atât fizică cât și mai cu seamă acea morală, îl făcu să rămână mai mult timp în nemișcare.</p>
<p>Văzând-l cineva astfel l-ar fi crezut dormind, și cu toate acestea el nu dormea; era numai un fel de amorțeală de care se simte cineva cuprins, chiar odihnit fiind, când se găsește în aer curat.</p>
<p>Deodată el fu deșteptat printr-un lung și dureros suspin care îi izbise auzul, și întorcându-și capul rămase extaziat văzând pe Elena la spatele lui.</p>
<p>Ea ședea pe iarbă, având brațele lăsate în jos și mâinele împreunate; iar ochii fixați pe versurile scrise de Alexandru.</p>
<p>— Eleno! — îngână el cu o voce tremurândă, d-ta ești? Nu visez eu oare? Este o viziune sau o realitate care am înaintea mea? Răspunde-mi, o! răspund-’mi...</p>
<p>— Asigurează-te! îi zise ea cu o voce tot atât de tremurândă ca a lui, și întinzându-i mâna pe care Alexandru se grăbi a o lua și a o lipi de buzele sale arzătoare.</p>
<p>Sărutarea ce Alexandru depuse pe mâna Elenei se comunică în sângele ei făcându-i corpul să tresară, faț-’i să roșească, sânu-i să palpite. Ea nu se gândi, sau că își uitase să retragă mâna.</p>
<p>Ei rămaseră câteva minute în tăcere, uitându-se unul la altul, fără a mai putea să pronunțe vreun cuvânt. Printre genele Elenei se strecurau niște lacrime pe care dânsa își dedea silință să le rețină; iar privirile ochilor săi exprimau în același timp și dulceața fericirei și amărăciunea suferinței. Era fericită, căci, atât urmele ce suferința lăsase pe figura lui Alexandru, cât și versurile pe care le citise — și a căror expresiune dureroasă îi smulsese acel suspin care trădase prezența ei, — îi spuneau îndestul cât de mult este iubită. Însă alături cu această fericire era și suferința atât pentru lupta ce avea cu sine însăși, și care o tortura tot atât de mult ca și pe dânsul, cât și mai cu osebire simțindu-se învins și gândindu-se la tristul viitor al acestui amor nenorocit.</p>
<p>Cât pentru Alexandru, el era nu numai uimit de surpriză, dar și amețit, pe de o parte de speranțe, iar pe de alta de înduoeli.</p>
<p>El se credea sub farmecul unui vis, și nu cuteza să vorbească de teama că acel farmec are să dispară lăsând în locu'i iarăși dureroasa și trista realitate.</p>
<p>Elena fu cea dintâi care începu să vorbească.</p>
<p>— Prezența mea te surprinde mult, o știu, o înțeleg. Nu te așteptai să mă vezi aici precum nici eu nu mă așteptam să te găsesc în acel loc. Întîmplarea însă a făcut totul; cu toate că, îți mărturisesc, dorința mea era să te întâlnesc.</p>
<p>— Să mă întâlnești! Aveai această dorință! D-ta care 'mi-ai oprit de a te mai apropia? D-ta care m-ai depărtat, care m-ai gonit? D-ta care mă ocolești si care abia te mai faci văzută din acea zi fatală în care fără să voiesc 'ți-am deschis inima mea? D-ta care ai disprețuit amorul meu, doreai să mă întâlnești? iată ceea ce în adevăr mă surprinde mai mult de cât prezența d-tele aci! Nu cumva doreai să mă întâlnești pentru a-mi face o mustrare? Găsești că nu sufer în destul prin înduoita luptă ce am cu mine însumi, pentru ca pe de o parte se pot combate amorul meu pentru D-ta, iar pe de alta să-l pot ascunde de ochii lumei? Spune’mi, ce mai voești alt, ce trebue să mai fac, ce sacrificiu mai ceri de la mine? Vorbește, sunt gata să fac totul; mă făgăduesc să îți îndeplinesc dorința, căci sunt sigur că ceea ce-mi vei cere are se fiă lucru ușor pe lângă sacrificiul ce ’mi ai impus, în comparațiune cu tortura la care m'ai condamnat... Poate că ceea ce ai voi să-mi ceri este ca să plec! O! dacă aceasta ar fi, atunci... atunci te aș binecuvânta, căci sunt trei zile de când mă muncește această idee, de când mă lupt cu această voință; dar nenorocire mie, căci nu am destulă tărie ca să fac să triumfe această idee, căci nu am destulă putere ca să mă hotărăsc și să pot pleca. Această putere însă, care astăzi ’mi lipsește, simț că voi avea-o din momentul în care îmi vei cere ca să plec.</p>
<p>— Cât de aspru, cât de nedrept ești cu mine!Îi zise ea cu o expresiune tristă și dureroasă. — Îmi zici că 'ți-am disprețuit amorul, mă mustrezi că 'ți-am impus cel mai greu sacrificiu, mă încriminezi că te-am condamnat la tortură... Dar pentru Dumnezeu, este cu putință să mă judeci cu atâta ușurință, să mă acuzi cu atâta asprime! Cum m-ai putut crede capabilă că am voit să te fac să suferi numai pentru plăcerea de a te vedea suferind? Este adevărat că ’ți-am cerut, că ți-am impus chiar cel mai mare sacrificiu, că te-am condamnat la cea mai grea tortură, dar oare am făcut-o aceasta din simplă voință, fără ca să fiu silită, și mult silită, a o face? O! acuzarea îți este nedreaptă, iar încriminarea ce îmi faci nu o merit!</p>
<p>— Iartă-mă, oh! iartă-mă, dacă te-am supărat... Uită, te rog, aceste cuvinte... nesocotite pe care le-am zis fără să voiesc...</p>
<p>— Îți iert din toată inima, se grăbi ea a-l întrerupe, — îți iert, pentru că sunt convinsă că nu crezi despre mine aceea ce ai zis, că acuzarea ce 'mi-ai făcut nu a fost de cât efectul suferinței. Nu! inima'ți nu este nici rea nici nedreaptă, ci amărâtă și înăsprită. Știu ceea ce suferi, și înțeleg cum suferința rătăcește pe cineva și îl face se fie și aspru și nedrept.</p>
<p>— O! da, așa este. Aceasta este pozițiunea mea. Ai înțeles ce se petrece în inima mea, ca și cum ai fi putut vedea într-însa. Si cu toate astea, încă ești departe de a ști cât sufer, căci dacă ai ști n-ai putea să stai atât de rece...</p>
<p>— Încă o acuzațiune nedreaptă! Eu sunt rece la suferința d-tale!? Ei bine, ascultă: Știu ceea ce suferi și cât suferi; până astăzi aveam numai o idee, ast-zi însă când te-am privit mai bine, am înțeles cât de tare trebue să 'ți fie suferința, dacă în puține zile a putut să te zdrobească și să te schimbe atât de mult; și ’mi ai făcut așa de rău, că abia ’mi am putut reține lacrimile în fața lumii. Însă îndată ce am ajuns acasă, îndată ce am putut fi singură, le-am dat libertatea, și din fericire au curs în destul.</p>
<p>„Atunci m-am hotărît să te întâlnesc, pentru ca să îți zic, fiă măcar un cuvânt de mângâere; pentru ca să îți spun că... nu ești singurul care suferi. Iată pentru ce am voit să te întâlnesc. Îți mărturisesc însă că, când m-am hotărât să vin pe munte nu am fost cu ideea numai de a te întâlni, din contra, nu credeam să te găsesc aci, dar pentru că nu aveam astâmpăr, nu puteam se stau acasă... în fine simțeam trebuința de a fi singură numai cu natura. Însă după ce m-am urcat și te-am văzut, atunci... am binecuvântat întâmplarea.</p>
<p>„M-am apropiat, și asigurându-mă că nu m-ai auzit venind, te-am privit și am văzut și mai bine trăsurele-ți alterate... După aceea ochii mei s-au fixat pe acea hârtie și, cetind, nu am putut opri acel suspin care m-a trădat.</p>
<p>Alexandru, ascultând-o, era ca împietrit; inima însă i se bătea cu putere, făcând buzele-i să tremure.</p>
<p>— Am căutat, da, să te întâlnesc, urmă Elena, însă nu pentru a-ți cere ca să pleci... O! aceasta ar fi prea târziu.</p>
<p>Și zicând acestea, Elena își întinse mâna și luă hârtia pe care erau scrise versurile lui Alexandru.</p>
<p>— Ce ai zis, Eleno? O! mai repetă încă... Auzit-am eu bine? Nu m-am înșelat oare? Ar fi prea târziu acum dacă ași pleca?...</p>
<p>Elena nu răspunse nimica, ci urmă a citi.</p>
<p>— Răspunde, ah! răspunde. Spune-mi că nu m-am înșelat... Spune-mi că am auzit bine. Si... dacă am auzit bine, explică-mi ce trebuie să înțeleg... ce trebuie să cred...</p>
<p>Elena terminând de citit ’și ridică lăcrămânzii ochi asupra lui Alexandru și, după ce îl privi câteva secunde cu o căutătură dulce, însă de o expresiune tristă, 'i zise:</p>
<p>— Așa dar, suferința ’ți este atât de tare în cât să te facă a 'ți dori moartea? Mă iubești atât de mult în cât să 'ți urăști viața!</p>
<p>— Dar moartea nu este ea de o mie de ori preferabilă vieței care o trăesc eu? Nopți fără somn, zile fără repaos, iubire fără speranță! Nimic de cât torture și numai torture. Iată viața mea; cum dar să nu o urăsc? Să aibă cine-va inima în flăcări și să iubească numai el singur, fără a avea nici chiar speranța... Să ’i fiă sufletul rece ca ghiața pentru toți și pentru tot ce nu este ea, și să nu dorească moartea! Dar ea ar fi o bine-cuvântare cerească pentru o asemenea ființă. Moartea este singura fericire la care o ființă nenorocită mai poate aspira! Mă întrebi dacă suferința ’mi este tare! Mă întrebi dacă te iubesc mult! O, Eleno! de ce nu este cu putință să ’mi desfac sânul, să ’mi deschid inima pentru ca să poți vedea, pentru că să poți ști ce se petrece în mine. Dacă aș ști că, spintecându’mi inima, ar fi mijlocul de a te putea asigura, 'ți o jur că aș face-o, căci, pe lângă fericirea de a 'mi curma suferințele, aș avea și mângâerea dulce de a face să dispară înduoelile ce pare că ai avea despre amorul meu. Sunt însă cu atât mai mult nenorocit, cu cât nu am nici un mijloc de a te putea încredința despre starea inimei mele. — O! dacă tăcerea nopței ar putea să ’ți spue cum adesea a fost întreruptă de suspinele mele. Dacă murmurul apei ar putea să 'ți vorbească despre profundele mele cugetări cari 'l însoțeau, cugetări neîncetat și tot-d'auna îndreptate d-tale. Dăca ecoul văilor ar putea să 'ți spue de câte ori a repetat el dulcele’ți nume pronunțat în singurătatea și liniștea nopței de către tremurândule mele buze! Dacă iarba munților ar putea să 'ți spue de câte ori a fost ea udată de lacrimele vărsate din ochii mei, atunci, numai atunci ai putea să 'ți faci o idee despre suferința mea, atunci, numai atunci a 'i putea ști cât te iubesc!</p>
<p>Alexandru nu terminase încă cele din urmă cuvinte, și fața Elenei era scăldată în lacrămi.</p>
<p>— Eleno! plângi? O! lacrimile d-tale îndulcesc amărăciunea sufletului meu. Ele sunt pentru inima mea aceea ce este roua pentru roze! Așa dar suferința mea te-a atins? O, Dumnezeule! tu care știi mat bine ca dânsa ceea ce se petrece în mine, tu care cunoști cât amorul 'mi zdrobește inima, cum disperarea 'mi înăbușește sufletul, cum suspinele 'mi apasă sânul, cum lacrimile ascunsce 'mi ard ochii, numai tu ești fără îndurare, numai pe tine nu te atinge nimic! Dacă nu voești să 'mi d'ai fericirea, pentru ce oare 'ți place să mă torturezi? Aide, ia exemplu de la acest înger, care cu toate astea este creatura ta, îndură-te de suferințele mele și trimite’mi mortea chiar în acest moment... O, Eleno! Să mor aci la picioarele d-tale acum când am văzut că suferințele mele te au atins, să mor acum cu credința că induolile 'ți ai dispărut, că te ai convins în fine cât de mult te iubesc, aceasta ar fi pentru mine mai mult de cât o dulce mângâiere.</p>
<p>Și pe când vorbea, Alexandru luase mâinele Elenei pe cari, când i le săruta cu ardoare, când i le strângea cu putere pe inima sa.</p>
<p>— Alexandre, 'i zise Elena cu o voce tremurândă de emoțiune, - 'mi ai zis mai adineaori că ți am impus cel mai mare sacrificiu, că te am condamnat la cae mai grea tortură, însă ți am iertat acele aspre cuvinte, căci singur ai recunoscut cât de nedreaptă și nemeritată era acuzarea ce 'mi făceai; dar 'mi ai mai zis un cuvânt asupra nu ne-am explicat și pe care 'l cred destul de important pentru ca să trec peste dânsul; 'mi ai zis că ți-am disprețuit amorul. Ei bine, aci este eroarea, și această eroare te face, te-a făcut ca să mă acuzi. Nu, nu 'ți am disprețui amorul, dar am voit, a trebuit să fug de dânsul. Ți-am spus'o atunci și 'ți-o repet și acum, că nu m'am înduoit de sinceritatea și de lealitatea d-tale, dar am crezut că poate te amăgești asupra seriozității acestui amor, că el nu este atât de tare pe cât 'l credeai, și ast-fel speram că, fugând de d-ta, că combătându'l se va putea învinge; am crezut, însă acum văd că m'am înșelat în credințele mele. Am văzut cât ai luptat pentru ca să poți fugi de mine, și cum sufereai în tăcere, și aceasta 'mi a întărit și mai mult credința despre noblețea sufletului d-tale, despre sinceritatea caracterului și seriozitatea inimei d-tale. În fine, am văzut cât de mult te fac să suferi aceste silințe, și am înțeles chiar prin mine însu'mi că a mai continua cu rezistența a mai stărui încă ca să ne opunem curentului inimei, ar fi, dacă nu imposibil, dar cel mai puțin a ne expune la un pericol tot atât de mare ca și acela despre care 'ți am vorbit atunci.</p>
<p>„Nu am iubit nici o dată, și inima mea a rămas tot-d'auna rece în mijlocul lumei în care am trăit. La noi viața este foarte prozaică și lumea prea mult materialistă, pentru ca să 'mi poată atinge inima. Sunt, din nefericire poate, de o natură visătoare, de o imaginațiune poetică; ast-fel până acum nu am trăit ci am vegetat, am visat... Știu că pentru mine are să fie o nenorocire că te-am cunoscut, dar cel puțin mă fericesc că am întâlnită o ființă din acea lume în care imaginațiunea mea a rătăcit, că am găsit acea persoană pe care o vedeam numai în visurile mele.</p>
<p>„Oricât de straniu ți-ar părea limbajul meu, oricât de mult te-ar surprinde purtarea mea, aceasta nu mă va putea opri de a-ți vorbi cu inima deschisă. Ai fost franc și sincer cu mine și aceasta încurajează și mai mult francheța și sinceritatea mea. Astfel îți mărturisesc că am urât totdeauna persoanele ascunse, și am disprețuit pe cele ipocrite. Așa dar, fără a ține compt, fără a voi să cercetez dacă purtarea mea nu este abătută din regulele și afară de legile sociale, vin să îți spun că suferința d-tale mă zdrobește tot atât de mult precum mă zdrobește suferința mea. Vin să-ți zic că dacă de la mine depinde pentru ca lacrimile să îți înceteze, pentru ca buza-ți să zâmbească, pentru ca fruntea-ți să își redobândească seninătatea, atunci... poți să îți ștergi lacrimile, poți se faci buza-ți să zâmbească, poți să zici suferinței să 'îi înceteze. Nu voiesc să te mai aud dorindu-ți moartea, căci aceasta îmi face mult rău.</p>
<p>„Dacă pentru ca să poți trăi, ai trebuință de amorul meu, și dacă în mâna mea stă ca să poți fi fericit, ei bine... trăește și fii fericit!</p>
<p>— Eleno! fu singurul cuvânt ce Alexandru abia putu să articuleze, atât vocea sa era năbușită de precipitatele bătăi ale inimei sale pe care emoțiunea fericirei o apăsa; și luând capul Elenei între mâini, îl strânse la pieptul său, acoperindu-i fruntea cu cele mai arzătoare sărutări.</p>
<p>Pentru acei care au iubit serios, suvenirea — pentru unii a trecutului, pentru alții a prezentulul, — le pot vorbi mai bine de cât aș putea face eu, spre a înțelege emoțiunele și fericirea lui Alexandru; fericire cu atât mai mare cu cât ea l-a surprins chiar în momentele de disperare, atunci când el era cu totul departe de a se aștepta la dânsa.</p>
<p>Cât pentru acei care n-au cunoscut asemenea fericire, n-au gustat aceste transporturi atât de dulci, singurile și cele mai frumoase în viața noastră, ei tot nu vor putea înțelege ori cât de bine aș izbuti a le descrie. Asemenea transporturi se simt, dar nu se pot exprima.</p>
<p>— Eleno! este adevărat că mă iubești? Să fie cu putință! Nu cumva mă amăgesc eu! Nu cumva suferința îmi rătăcește mintea!... Să nu fie oare un vis care mă face să te cred lângă mine și să îmi pară că te aud vorbindu-mi de amor?</p>
<p>— Nu, Alexandre, nu este nici o rătăcire, nu este nici un vis. Iată, privește realitatea; suntem unul lângă altul, mâinele noastre se strâng una pe alta, privirile noastre se confundă una într-alta, inimele noastre au una și aceiași bătaie; pe buzele noastre se resfrânge acelaș surâs, surâsul fericirii! Nu Alexandre, nu te amăgești, te iubesc, te iubesc!...</p>
<p>Alexandru își apăsa cu putere mâinele pe inimă-i, ale cărei bătăi precipitate îi înecau respirațiunea.</p>
<p>— O! Dumnezeul meu! Ce am făcut eu pentru ca să fiu atât de mult favorizat de tine! Eleno, Eleno, înger dulce al vieței mele, cum aș putea eu să te răsplătesc pentru fericirea care îmi dai?</p>
<p>— Alexandre, dacă fericirea nu ar fi și pentru mine încă aș fi în destul răsplătită putându-te face pe tine fericit...</p>
<p>La aceste cuvinte ale Elenei, o idee veni să frământe și să tulbure mintea lui Alexandru, acoperindu-i fruntea de întristare și făcându-i buzele să pălească.</p>
<p>— Eleno, îl zise el cu o voce tremurând, nu cumva te amăgești crezând că mă iubești? Nu cumva suferințele mele, atingându-te prea mult, să fi dezvoltat în inima ta simțimântul milei cu atâta putere, în cât să te facă se ei acest simțimânt drept amor? O! dacă așa ar fi, dacă mila a putut să te amăgească, atunci nenorocire mie!... Ceea ce am suferit până acum ar fi nimic pe lângă ce aș suferi în urmă, atunci când aș vedea că te ai înșelat crezând că mă iubești. După ce m-ai făcut să cunosc fericirea, înțelegi tu cât aș fi de nenorocit când mă voi încredința că nu mă iubești?...</p>
<p>— O! Alexandre! mă tem că francheța mea a produs un urât efect asupra ta. Pentru ce această îndoeală? Nu cumva pentru că ți-am deschis inima și 'ți-am vorbit astfel după cum simț, fără nici o rezervă, fără a ține contt de nimic, fără a mă gândi la persoana și la pozițiunea mea, aceasta te a făcut să ai o idee rea de mine, să mă crezi o ființă ușurică.</p>
<p>— Ce zici tu, Eleno? Eu să te cred o ființă ușurică! Dar nu înțelegi tu că atunci nu te aș fi iubit? Ceea ce iubesc eu în tine nu este frumusețea ta, ci seriozitatea naturelului tău, nobleța sufletului tău, delicateța inimei tale, sinceritatea caracterului tău. Francheța cu care 'mi-ai vorbit, mă face să te stimez și să te iubesc și mai mult.</p>
<p>— Atunci dar pentru ce te îndoești?</p>
<p>— Pentru că fericirea mea este atât de mare, în cât nu îmi vine să mă încred ei, și astfel fără voia mea, inima îmi este muncită de ideea ca nu cumva mila să te facă a te amăgi...</p>
<p>— Ascultă-mă Alexandre; dacă o dată mă crezi o ființă serioasă, atunci înțelegi că nu puteam cu ușurință să iau o hotărâre atât de mare. Am suferit și eu precum ai suferit și tu, și să nu crezi că suferința mea a fost mai slabă ca a ta, din contră, căci dacă între inimele noastre nu este deosebire, deosebirea însă este mare în ceea ce privește condițiunea ta ca bărbat, față cu aceea a mea ca... femeie.</p>
<p>„Am luptat și eu precum ai luptat tu, și nu crede că această luptă m-a zdrobit mai puțin de cât pe tine, din contra, căci știam că o dată învinsă, va trebui să îmi uit de ceea ce sunt și să nu mă gândesc la ceea ce aș putea să fiu... Am suferit și am luptat mult, și prin mine am înțeles ceea ce sufereai tu; am luptat, însă din nenorocire am fost învins... și atunci când am văzut în inima mea, când m-am încredințat că rezistența nu mai este posibilă; m-am hotărât să-mi plec capul înaintea destinului... să-mi închin inima amorului.</p>
<p>— O! Eleno! scumpă comoară a inimei mele, dulce stea a sufletului meu, iartă-mă dacă, fără se voiesc, îndoiala s-a strecurat în inima mea. Nu m-am îndoit însă de sinceritatea ta, dar o repet, singura mea teamă este... a fost ca nu cumva să te amăgești...</p>
<p>— Iubitul meu, tu nu știi că acest loc, în care ne aflăm acum, este un vechi cimitir. Iarba pe care ședem acopere mormintele unor ființe care au trăit, și negreșit că au și suferit și iubit; ei bine, pentru ca orice îndoială să dispară din inima ta, pentru ca nimic să nu umbrească fericirea noastră, iau de martore aceste morminte, și îți jur pe oasele ce ele acoperă, că nu mila mă aduce lângă tine, dar un amor tare, sincer și devotat.</p>
<p>Alexandru, cu ochii scăldați în lacrimi, ca și aceea ai Elenei, o strânse cu putere la pieptu-i și, împletindu-și buzele cu buzele ei, îi dădu cele mai dulci sărutări care au putut vreodată să logodească inimele a doi amanți.</p>
</div>
<div type="chapter" n="27">
<head>XXVII</head>
<p>Amândoi tinerii, cu inimele veigine, cu sufletele nobile, cu simțurile delicate, cu naturele lor poete ei se iubeau la nebunie. Pentru dânșii lumea nu mai exista, sau părea că dacă există este numai pentru ca să privească la fericirea lor.</p>
<p>Ei priveau natura ca cum ar fi fost creată numai pentru dânșii.</p>
<p>Întregul univers îl găseau abia încăpător pentru ca să poată cuprinde ființa lor.</p>
<p>Lucirea stelelor, lumina lunei, razele soarelul, verdeața câmpului, mirosul florilor, cântecul pasărilor li se părea că sunt lăsate numai pentru ca să lumineze, să împodobească și să serbeze fericirea lor.</p>
<p>Erau atât de fericiți în cât credeau că astfel au să rămână pentru eternitate.</p>
<p>Dar această amăgire a lor îi făcu să simță și mai mult amărăciunea suferinței, și mai grea povara disperărei cu cât ajunse pe nesimțite, și se treziră din delirul lor, în cele din urmă zile ale fericirei.</p>
<p>Astfel suntem toți, pe cât timp ne aflăm în fericire uităm tristul destin al omenirei care este ca nimic să nu fie durabil din ceea ce ne face viața dulce și frumoasă, nimic alt, sau nimic mai mult, de cât suferința.</p>
<p>Era în penultima zi a despărțirei; Elena trebuia să plece a doua zi.</p>
<p>Seara, fiind bal, ei se întâlniră acolo. Dansul lor de astă dată era mai mult de cât un transport, era un delir în care fericirea și suferința frământau de o potrivă inimele lor.</p>
<p>La vals, mai cu seamă, corpul Elenei era mai mult rezemat pe Alexandru; își avea capul aplecat pe umărul lui, iar ochii jumătate închiși. Ar fi zis cineva că era leșinată atât de mult se abandonase fericirei, atât de mult era abătută de suferință.</p>
<p>Buzele lor își șopteau cele mai dulci cuvinte de amor, dar cu expresiunea celei mai mari întristări.</p>
<p>La ieșirea din bal muma Elenei mergea înainte la braț cu o rudă a ei, iar Elena la brațul lui Alexandru, venea mai în urmă.</p>
<p>Luna care totdeauna, după cum am spus, avea o influență atât de mare asupra lui Alexandru, lumina și de astă dată. Pare că era o predestinațiune ca în toate evenimentele mai mult sau mai puțin însemnate din viața lui, luna să fie martoră la fericirea sau suferința sa.</p>
<p>Dacă aerul ar fi putut să vorbească pentru a spune ceea ce își șopteau, dacă lumina lunei ar fi putut să reproducă privirile lor amoroase și melancolice cum și zămbirile dulci și tot o dată pline de amărăciune, care rătăceau pe buzele lor, atunci s-ar fi putut înțelege ceea ce se petrece în inima lor în acele momente solemne, în acea noapte, singură și cea din urmă, pe care o mai aveau pentru a o petrece împreună.</p>
<p>Când ajunseră la poartă, Alexandru se înțelesese cu Elena ca să se întâlnească mai târziu după ce mumă-sa va adormi.</p>
<p>Astfel după o oră Alexandru și cu Elena se legănau în brațele amorului în întunericul unei camere, alăturea cu aceea în care dormea muma Elenei, și care cameră se golise de trei zile prin plecarea celor care o locuiseră.</p>
<p>* * *</p>
<p>Zorile începuseră să albească umbrele nopței, și ei încă nu se puteau hotărâ să se despartă. Din contră, cu cât momentul fatal se apropia cu atât mai mult ei se strângeau în brațe ca cum ar fi voit să unească puterile lor pentru a putea combate cruda despărțire.</p>
<p>Renunț de a vă descrie durerea care le sfâșia inima, disperarea care le zdrobea sufletul, suspinele care le păleau buzele, lacrimile care le ardeau ochii. Vă voi spune numai că Alexandru s-a smuls de mai multe ori din brațele Elenei, dar după vreo câțiva pași să reîntorcea pentru a o strânge încă cu mai multă putere, cu puterea disperării.</p>
<p>În fine ei se mai îmbrățișară încă o dată, și buzele lor schinteiau de arzătoarele sărutări ce își dădeau.</p>
<p>După aceea Elena, abia îngână cu o voce tremurândă: Adio, iubitul meu! Adio!.. nu mă uita.</p>
<p>Și punându-și batista la ochi pentru a opri lacrimele ce curgeau șiroae, se repezi pe ușă, și, fugând de teama de a nu îi slăbi puterile silinței ce își făcea, intră în cameră.</p>
<p>* * *</p>
<p>Alexandru se duse acasă, se dezbrăcă și se culcă; însă toate acestea le făcu fără ca să știe, întocmai ca un om beat care nu mai are cunoștință de ceea ce face, dar pe care obiceiul și instinctul îl cârmuește.</p>
<p>Se culcase, dar repaosul fugea de dânsul. Nu mai avea astâmpăr, se întorcea pe toate părțile, învârtea perna în toate sensurile, însă toate erau în zadar. Se scula, aprindea țigara, umbla prin cameră, iarăși se culca și iarăși se scula; și în loc de a se mai liniști neastâmpărul mergea crescând; o greutate îi apăsa pieptul, o amețeală îi învârtea capul. În fine după o oră petrecută în aceste frământări, el se îmbrăcă și se urcă pe munte.</p>
<p>Acolo răcoarea dimineței îi mai răcori fruntea și îi mai liniști capul, iar aerul curat și ușor îi făcu respirația mai liberă.</p>
<p>Pe la șapte ore se duse pe promenandă, și pentru a evita întâlnirea cu cunoștințele, el umblă cu cumnată-sa.</p>
<p>Pe la 8 ore și jumătate se duse la Elena a casă pentru a-și lua adio de la ele; găsi în curte trăsura gata pentru plecare, iar pe dânsele luându-și cafeaua.</p>
<p>În zece minute care au mai trecut până ca ele să se urce în trăsură, nu a fost unul sinugr în care Alexandru se poată fi numai cu Elena. Numai ei știu ceea ce au suferit în aceste zece minute!...</p>
<p>A se iubi, astfel cum se iubeau ei, și a fi față în față unul cu altul fără a-și putea vorbi, fără a-și putea zice un singur cuvânt atunci când ar fi avut atât de multe a-și spune, și mai cu seamă știind că acele minute erau singurele și cele din urmă, era în adevăr o suferință foarte mare.</p>
<p>Oricât de mult vorbesc ochii, oricât de bine exprimă vederile atunci când limba nu poate vorbi, inima ni se strânge de durere văzându-ne siliți a sta liniștiți în fața ființei ce iubim, și chiar a acoperi cu ghiață focul care arde în sânul nostru.</p>
<p>În fine muma Elenei își luă adio de la Alexandru întinzându-i mâna; el, după ce 'i-o sărută, îi ajută să se urce în trăsură.</p>
<p>Un fior strebătu corpul Elenei când dădu mâna lui Alexandrul, o sudoare rece încinse fruntea lui Alexandru când strânse mâna Elenei; iar sărutarea ce el nu a putut să o depună pe buza ei o depuse pe mână-i, dar atât de arzătoare în cât a roșit locul unde 'și-a lipit buzele...</p>
<p>Un moment de ar fi mai întârziat trăsura, ei nu ar fi mai putut reține lacrimile cari le înnecau inimele, neputând curge în libertate.</p>
<p>O mișcare a cailor, o învârteală a roatelor fu destul pentru ca să îi răpească tot ce avea mai scump.</p>
<p>Alexandru rămase împietrit urmărind cu ochii acea trăsură care ducea cu dânsa fericirea lui, și ale cărei roate părea că îi calcă pe inimă.</p>
<p>Privea și să gândea cum fiecare învârteală a roatelor, fiecare pas al cailor, îl depărtau încă și mai mult de aceea ce iubește...</p>
</div>
<div type="chapter" n="28">
<head>XXVIII</head>
<p>Alexandru umblă toată ziua rătăcind prin locurile cele mai singuratice. Lumea îi făcea rău, mișcarea și veselia ei îl revolta. Fugea de cunoștințe, fugea de amici. Chiar încercările cumnată-sei de a-l consola, îl supărau. Nimic nu-l mulțumea nimic nu-l împăca. Singura lui dorință era de a părăsi băile.</p>
<p>În adevăr, a rămâne cineva singur acolo unde au fost doi, în acele locuri în care a fost fericit, în acele locuri cari la orice pas face, îi vorbește de ființa iubită, îi aduce aminte pe fiecare minut de nenorocirea sa, este mai mult de cât suferința, este tortura cea mai grozavă.</p>
<p>Cu timpul, atunci când cine va se mai obișnuiește cu suferința, cu lipsa ființei iubite, este o plăcere, o mulțumire, sau cel mai puțin o suferință dulce, a mai vizita acele locuri în care a trăit viața cea mai frumoasă, a mai revedea toate acele obiecte care au fost martore fericirii sale; dar atunci îndată când rănile inimii îi sunt adânci și sângerânde, când acele locuri sunt încă calde de urmele acelei ființe, când buzele sale sunt încă umede de sărutările ei, este o suferință nesuferită!...</p>
<p>Și cu toate astea Alexandru a trăit și a luptat încă două zile cu asemenea suferințe.</p>
<p>A treia zi dimineața, înainte de plecare, el se urcă pe munte ca să mai viziteze pentru ultima oară și să-și ia adio de la acele locuri pe unde a trăit cu dânsa.</p>
<p>Totul părea că împărtășește suferința lui; pasările nu mai cântau, iarba nu mai avea acea verdeață atât de vie ca până atunci, iar florile păreau că îl privesc cu mirare văzându-l singur, și îl întrebau ce a făcut-o pe dânsa... pe sora lor.</p>
<p>Toate acestea apăsau și mai mult inima lui Alexandru.</p>
<p>Ce curioasă este natura omenească? Alexandru, care până aici dorea din toate puterile sufletului său să plece îndată chiar după Elena, acum la plecare era disperat că părăsește acele locuri în care își lăsa inima, fericirea, liniștea chiar, și pe care nu știa dacă are să le mai revadă vreodată, cu toată hotărârea luată, cu tot angajamentul dat Elenei pentru anul viitor.</p>
<p>El își rezervase pentru a vizita la urmă vechiul cimitir, acel loc în care a suferit mai mult, unde a vărsat multe lacrime, dar în care a fost atât de fericit.</p>
<p>Acolo el rămase mai mult timp în genuche; și sărută iarba pe care a șezut Elena în ziua când ’i-a spus că îl iubește.</p>
<p>Lacrimile care curgeau din ochii lui Alexandru se amestecară cu roua dimineței și împreună scăldară acea iarbă care a fost leagănul fericirei lor.</p>
<p>Nu îi venea să plece, nu îi venea să se depărteze, nu putea să se hotărască a părăsi acele locuri în cari de și suferea mult dar i se părea că fără această suferință are să îi fie și mai greu.</p>
<p>În fine trebui să își facă o mare silință pentru a se smulge din mijlocul lor și a putea să plece.</p>
<p>După o jumătate oră Alexandru împreună cu frate-său și cumnată-sa părăsesc Ellopatacul.</p>
<p>Pe drum el se uita pe șosea ca cum ar fi voit să deosebească urmele trăsurei în care s-a depărtat Elena.</p>
<p>În fiecare pom, în fiecare stâlp din acei cari sunt pe laturea șoselei, ochii lui se opreau și se fixau cu atențiune căutând să vădă dacă ochii Elenei a lăsat vreo privire, buza-i vreo zâmbire, sânu-i vreunu suspin, sufletu-i vreun regret, inima-i vreun cuvânt, pentru dânsul.</p>
</div>
<div type="chapter" n="29">
<head>XXIX</head>
<p>După o noapte petrecută, sau mai drept zis în ceea ce privește pe Alexandru, trecută în Brașov, călătorii noștri ajunseră spre seară la Sinaia.</p>
<p>Alexandru găsi acolo totul în aceiași poziție cum le-a lăsat. Murmurul apei, lumina lunei, verdeața brazilor erau aceleași; nimic nu se schimbase, nimic, afară de dânsul. Atunci murmurul apei îi legăna sufletul, acum i-l zdrobea; atunci razele lunei îl făcea să viseze, iar acum să dorească, atunci verdeața brazilor îi frăgezea inima iar acum ’i-o sfâșia. Atunci imaginația lui urmărea idealul, acum mintea lui întreagă îi erea absorbită de realitate; atunci inima îi era goală iar acum prea mult plină.</p>
<p>De astă-dată, ca și de rândul trecut, el era tăcut și gânditor, însă acum gândirea sa nu mai umbla rătăcind.</p>
<p>Matilda se silea să îl distreze dar nu izbutea; se încerca să îi vorbească pentru a-l smulge din gândurile în cari era cufundat, însă răspunsurile lui erau de o expresiune așa de tristă în cât îi făcea rău, și astfel se văzu silită să renunțe la zadarnica sa încercare.</p>
<p>De o dată ea îl apucă de mână zicându-i:</p>
<p>— Alexandre, Maria s-a întors în București.</p>
<p>— De unde știi? o întrebă el cu indiferență.</p>
<p>— Privește, iată sub numele ei pe care și l-a scris în acea seară când eram împreună, chiar în acest loc, acum este adăugat de mâna ei ziua în care s-a întors. Dacă am fi plecat cu trei zile mai înainte din băi o am fi întâlnit aici...</p>
<p>— Mai bine că n-am întâlnit’o, îî zise Alexandru întrerupând-o.</p>
<p>— De ce găsești că este mai bine?</p>
<p>— Pentru că m-aș fi simțit jenat, mi-ar fi venit greu să mă vază lângă dânsa atât de rece pe cât atunci eram de cald.</p>
<p>— Alexandre, mă uit la tine, te ascult și cu toate astea nu îmi vine să cred că ești tu. Îți mărturisesc că nu te credeam capabil să iubești atât de mult. Unde este veselia ta, unde sunt impresiunile ce la fiecare pas întâlneai? Unde sunt acele transporturi ce aveai lângă orice femeie te găseai?</p>
<p>— Le am înmormântat pe toate în vechiul cimitir de la Ellopatak.</p>
<p>— Mă supăram pe tine văzându-te cu câtă ușurință îți formai legăturile, cât de puțin luai în serios amantele și cum neîncetat le înșelai; însă crede-mă că acum regret din suflet că nu mai ești același. Suferința ta îmi face rău...</p>
<p>„Este adevărat că Elena merită să fie iubită astfel precum tu o iubești, și înțeleg ca amorul său să te răcească pentru tot ce nu este ea; înțeleg ca să nu te mai poți interesa de o altă femeie, dar ceea ce nu înțeleg, sau ceea ce nu trebuie să faci este ca să te abandonezi atât de mult durerii.</p>
<p>„Bagă de seamă la ceea ce faci; ia aminte că este periculoasă o schimbare atât de mare și de repede...</p>
<p>— O! cred, o înțeleg, dar ce vrei să fac? Nu am nici o putere asupra inimei mele. Ea nu îmi mai aparține, nu mai sunt stăpân pe dânsa. Sufer în adevăr foarte mult, dar să mă crezi că suferința îmi este dulce când simț în inima mea un amor astfel cum l-am visat și l-am dorit; când gândesc și știu că sunt iubit de o ființă ca Elena...</p>
<p>— Ei bine, înțeleg ca să nu o înșeli, înțeleg ca să nu faci nimic care se aducă umbră amorului. Ei, nimic care să păteze încrederea ce ea și-a pus în tine, dar a te abandona cu totul suferinței, a te izola, a fugi de lume, a nu îți mai plăcea nimic, a nu mai vorbi, a nu mai rîde, asta este o mare nebunie.</p>
<p>— Este o nebunie zici tu, se poate să ai dreptate. Dar ce vrei, amorul chiar este o nebunie, însă o nebunie atât de dulce în cât toată lumea dorește să o aibă; și acei care nu o pot avea se cred, și cu drept cuvânt, nenorociți. Apoi crezi tu că este destul ca cineva să nu înșele pe ființa ce iubește, dar că ar putea și ar avea dreptul 'să se distreze și să petreacă și fără dânsa, fără ca aceasta să aducă nici o umbră amorului ei, nici o atingere încrederei sale? Dar ce fel de amoru ar fi acela când ar trebui să ne interesăm de ființa ce iubim numai atunci când suntem lângă dânsa?...</p>
<p>— Nu am zis tocmai aceasta, îl întrerupse Mathilda, însă am voit să te fac a înțelege că dacă toată lumea ar face ca tine atunci ar trebui să nu mai vadă și să nu mai întâlnească cine-va de cât mai pe toate persoanele umblând cu capul în jos, având fruntea încrețită de suferință, fața îngălbenită de întristare, buzele pălite de suspine, și cu ochii înecați în lacrimile disperărei.</p>
<p>— Apoi nu toată lumea iubește de o potrivă cu aceiași tărie și seriozitate, și nici multe sunt acele ființe care se găsesc în trista și dureroasa mea pozițiune de a fi și a trăi departe de aceea care iubește. Mă surprinde însă auzindu-te vorbind astfel...</p>
<p>— Să nu te surprindă, îl întrerupse Mathilda, ceea ce ți-am zis nu o cred nici chiar eu însumi, însă nu mai știu ce să mai fac și cum să-ți mai vorbesc pentru ca să te smulg din apatia în care ești căzut. Ori cum ar fi trebue să te silești a-ți învinge suferința... Haide, să vedem, încearcă de a mai face glume de acelea cu care m-ai obișinuit. A-și dori mult să te văd râzând.</p>
<p>— Mă voi sili, zise el cu o zâmbire silită.</p>
<p>Mathilda începu să îi facă mai multe glume la care el răspunse de asemenea; însă glumele lui erau de o expresiune atât de tristă în cât suferința, pe care se silea să o combată, se zugrăvea și mai mult încă pe fruntea sa acoperită de vălul întristărei.</p>
<p>Mathilda, văzând tristul rezultat al încercărilor și silințelor sale, se hotărâ a schimba tactica și începu să îi vorbească de Elena. Acest mijloc izbuti mai bine căci se știe cât de mult bine ne face când avem pe cineva de aproape căreia să-i spunem suferințele noastre, cu care să putem vorbi de ființa ce iubim.</p>
<p>— Pe la unsprezece ore Mathilda, se sculă pentru a se duce să se culce, însă nu plecă până ce nu hotărâ și pe Alexandru să intre. El simțindu-se ceva mai liniștit, se înduplecă, și în speranța că somnul îl va face să-și uite pentru câteva ore durerea se grăbi ca să se culce.</p>
<p>Zadarnică speranță! Somnul fugea cu atât mai multă de dânsul cu cât el îl dorea. Astfel că a trebuit să iasă iarăși în coridor; și abia despre ziuă, ajuns de oboseală și pătruns de răceala nopței, să se poată culca și adormi.</p>
<p>La Ploiești Alexandru rămase toată seara cu frate-său și cu cumnată-sa. El nu se duse să întâlnească nici căută să vadă chiar pe aceea ce cu vreoo două luni înainte îi dădu acel buchet de pansele prin care îi zicea ca să se gândească la dânsa.</p>
<p>Cât de zadarnică a fost acea recomandațiune indirectă, d-voastră o știți tot așa de bine ca și mine.</p>
</div>
<div type="chapter" n="30">
<head>XXX</head>
<p>După o lipsire de două luni ori cine revede cu plăcere țara sa, și simte o mulțumire mare când intră la dânsul a casă unde regăsește tot ceea ce îi face viața comodă și egulată după gusturile și trebuințele sale. Alexandru, cu totul din contră, se întristă și mai mult când intră în București.</p>
<p>Ajuns, acasă el privi cu răceală, și chiar cu deszgust, tot ce îl înconjura. Patul îl găsia tare, scaunele incomode, camerile plicticose; nimic nu îi plăcea.</p>
<p>Nu avea astâmpăr, nu-i venea să se așeze; îi se părea că nu este la dânsul, se credea cu totul străin în acel loc. Într-un cuvânt îi era urât.</p>
<p>După ce umblă mai mult timp din cameră în cameră fără nici un rost, se apucă să se scuture și să se spele de praful de pe drum; în urmă ieși din casă luă o birje și în loc de a merge să își vadă vreuna din acele ființe lângă care își petrecea timpul mai înainte, el se duse la șosea.</p>
<p>Acolo se dădu jos, apucă în partea dreaptă spre pavilion, și afundându-se cât mai adânc în grădină, se așeză pe una din acele bănci pline de mistere cari au fost martore la atâtea scene amoroase, care au dat ospitalitate la atâtea ființe fericite si ale căror secrete le păstrează fără nici un pericol de indiscrețiune.</p>
<p>Cu toată puterea razelor lunei, care era în plinul ei, locul unde se așezase Alexandru era cufundat în cel mai mare întunerec. El căutase într-adins acel loc căci nu voia să fie văzut.</p>
<p>Culcat de-a lungul pe bancă și cu capul rezemat pe o mână, el se gândea la Elena și în același timp privea perechile ce, din când în când, treceau în sus și în jos pe lângă dânsul. Vederea lor îl făcea încă și mai mult să sufere, și nu pentru că își amintea de viața lui de mai înainte, căci nu avea de cât să voiască pentru ca să o aibă, dar fiind că îl făcea să se gândească la fericirea acelor ființe cari se iubeau și puteau fi împreună, pe când dânsul era singur și fără ca să aibă cel puțin mângâerea de a fi în acelaș oraș cu ființa ce iubește, de a respira acelaș aer cu dânsa.</p>
<p>— Oh, de ce nu sunt și eu fericit ca dânșii! Să am pe Elena la brațul meu, să aud nisipul trosnind sub pașii noștri, să o strâng pe arzătoru-mi piept și să adap uscatele mele buze în roua de pe buzele ei! O Dumnezeul meu! Dumnezeul meu! Cât de scump mă faci tu să plătesc fericirea ce 'mi-ai dat!</p>
<p>— Când s-ar putea să o văd fie chiar de departe! Când s-ar putea cel puțin să știu ce face ea. Dar nu, nici măcar această mângâiere nu o am! Si cine știe câte zile vor mai trece încă până ce Elena să găsească acea persoană de încredere prin mijlocirea căreia să ne putem scrie.</p>
<p>— O, mintea mi se rătăcește gândindu-mă... Nu știu cum să fac, aș vrea să plec, să caut a o vedea cel puțin... însă cum pe cât timp nu am nici un mijloc de a o prevesti? Și apoi nu 'mi-a spus ea că, aceasta nu ar fi posibil? Dar ca să trăesc cu această sfășietoare suferință fi-va oare posibil! Ce să fac, ce să fac, Dumnezeul meu!</p>
<p>Agitat de multă gândire și de obstacolele care se opuneau dorinței lui de a pleca, el se sculă și începu să umble căutând locurile cele mai singuratice, potecile cele mai întunecoase.</p>
<p>După ce se obosi într-atât în cât să nu mai poată umbla, se lungi iarăși pe o bancă.</p>
<p>Oboseala îi calmase oare cum agitațiunea, însă gândul de plecare urma încă a îl frământa.</p>
<p>Era foarte târziu. Perechile amoroase dispăruseră; nimic nu se mai mișca împrejurul său și cu toate astea el nu se gândea să plece acasă. Singurătatea, liniștea și răcorea nopței îi făceau mult bine.</p>
<p>Privea Luna ale cărei raze, cu toată înălțimea copacilor și desimea frunzelor, de astă dată străbăteau până la dânsul. O privea ca cum ar fi căutat să întâlnească întrânsa privirile Elenei.</p>
<p>Numai acei care au iubit, numai acei care iubesc din toate puterile inimei știu cât de mult bine, dar în acelaș timp și cât de mult rău, face lumina Lunei, și cât de simțitoare, vie și adâncă este suferința în fața naturei și în singurătatea și tăcerea nopței; mai cu seamă pentru acei care se găsesc departe de ființele ce iubesc.</p>
<p>În asemenea condițiuni amanții în general doresc, caută și se silesc să exprime prin versuri suferințele lor.</p>
<p>Unii izbutesc mai bine, alții mai rău, iar mulțl dintr-înșii, cari nu posedă talentul de a versifica se mărginesc a-și aduce aminte și a cânta sau a recita versurile făcute de alții.</p>
<p>Astfel și Alexandru, cu ochii ațintiți în lună, cu gândul nelipsit de la Elena, căută să exprime dorul inimei sale prin următoarele versuri:</p>

<p>Prin tine dulce Lună trimit o sărutare</p>
<p>la mult iubita mea,</p>
<p>Mergi de ’i-o dă, și-i spune în ce grea disperare</p>
<p>gem căci n-o pot vedea.</p>
<p>Mai spune, spune-i încă cum a nopții răcoare</p>
<p>n-atinge fruntea mea,</p>
<p>Si cât e d'obosită, și cum arde de tare</p>
<p>gândindu-mă la ea.</p>

<p>Că este a șasea noapte, din noaptea de durere</p>
<p>care ne-a despărțit,</p>
<p>De când tristul meu suflet, străin de orice plăcere,</p>
<p>nici cum nu a zâmbit.</p>
<p>De când și zi și noapte în arzânde lăcrimioare</p>
<p>înoată ochii mei;</p>
<p>Și în marea mea durere, unica-mi consolare</p>
<p>este portretul ei.</p>

<p>Dar vai! a lui vedere mai mult focul mărește</p>
<p>în pieptu-mi sfărâmat.</p>
<p>Căci este întâia oară când inima-mi iubește</p>
<p>’și o cheamă neîncetat.</p>

<p>În timpul pe când Alexandru compunea aceste versuri, noaptea ajungând la sfârșit umbrele sale se albeau din ce în ce, iar razele Lunei devenire cu totul palide prin lumina zilei care începuse a îmbrățișa globul.</p>
<p>Odată cu revărsatul zorilor, începură și pasările să cânte; dar cântecul lor, atât de mult iubit de Alexandru mai înainte de a cunoaște pe Elena, de astă-dată îi făcea mult rău gândindu-se la dezacordul ce era între natură și inima sa, la schimbarea ce se făcuse întrânsul pe când totul împrejurul său își urma cursul lor regulat.</p>
<p>Sub această impresiune el 'și urmă versurile din care a fost întrerupt prin cântecul paserilor:</p>

<p>Iar voi păsări ce alt-dată prin dulcea-vă cântare</p>
<p>sufletu-mi legănați</p>
<p>Opriți-vă din cânturi, opriți orice mișcare,</p>
<p>durerea-mi respectați.</p>
<p>În doliu, ca și mine, natura întreagă fie</p>
<p>cât voi sta fără ea;</p>
<p>Nici florea să înflorească, nici vântul să adie</p>
<p>până n-o voi vedea!...</p>
</div>
<div type="chapter" n="31">
<head>XXXI</head>
<p>După două săptămâni de o lungă și crudă așteptare, Alexandru primi în fine următoarea epistolă de la Elena.</p>

<p>„Mult iubitul meu,</p>

<p>„Cât am suferit și sufer eu de când am plecat de lângă tine, din acea tristă și nefastă zi care ne-a despărțit, îmi este imposibil de a-ți descrie.</p>
<p>„De unde ar trebui să încep și unde aș putea să sfârșesc, pentru a te face se înțelegi viața mea? Ea este cu atât mai tristă și dureroasă, cu cât a fost de dulce și frumoasă când eram împreună.</p>
<p>„Suferința mea este cu atât mai tare, departe de tine, cu cât am fost de fericită lângă tine. zile fără zâmbet, nopți fără repauz au trecut una câte una lăsând în inima mea urmele lor sângerânde...</p>
<p>„Și am suferit cu atât mai mult, cu cât am întâmpinat multă greutate pentru ca să găsesc acea persoană în care să mă pot încrede. ’Mi-am tulburat mult mintea gândindu-mă asupra alegerii ce aveam de făcut într-o chestiune atât de serioasă și de delicată, 'mi-am frământata îndestul inima, deja torturată de lipsa ta, până să mă hotărăsc a mă încrede acelei persoane; dar în fine am găsit-o, și aceasta m-a făcut să simț o mare mulțumire, singura care am avut-o de când tu nu mai ești lângă mine.</p>
<p>„În adevăr, pe lângă că eram zdrobită de suferința de a mă ști și a mă vedea departe de tine, o greutate încă îmi apăsa pieptul cu cât vedeam zilele trecând fără ca să găsesc mijlocul de a-ți putea scrie. Acum acea greutate a dispărut; dar suferința a rămas mare și vie..., aceea n-are să dispară niciodată pe cât timp vom fi despărțiți!...</p>
<p>„Oh! iubitul meu, câtă silință a trebuit să-’mi fac pentru ca să mă pot smulge din brațele tale în acea ultimă și dureroasă noapte! Câtă putere ’mi-a trebuit pentru ca să mă pot opri de a nu îmi arunca brațele după gâtul tău în momentul când mă urcam în trăsură! Cât de mult m-am martirizat pentru ca să îmi pot reține și ascunde lacrimile în fața mumei mele! Și aceste silințe mă zdrobeau atât de mult, în cât simțeam că mă pierd; norocire a fost că mă apropiam de casă și aceasta ’mi-a mai dat curagiu și putere pentru ca să mai pot lupta, îndată însă ce am ajuns m-am închis în camera mea și acolo am plâns, am plâns... până ce ochii mei nu au mai avut lacrimi.</p>
<p>„Am fost fericită lângă tine, prea fericită! Astăzi însă sufer îngrozitor!</p>
<p>„Singura mea fericire acum, — dacă fericită mai pot fi departe de tine, — este când sunt singură în camera mea pentru ca să pot plânge în libertate și să mă gândesc la tine.</p>
<p>„Dar tu, ce vei fi făcând oare? Cum trăiești departe de mine? Suferi și tu precum sufer eu, sau... începi să mă uiți?</p>
<p>„Vezi tu, Alexandre, știu că mă iubești, sunt sigură de amorul tău, și cu toate astea nu știu pentru ce îndoiala începe să se strecoare în inima mea. Fără să voesc mă gândesc la acea lume multă, la acele femei frumoase în mijlocul cărora trăiești, și mă întreb dacă amorul tău pentru mine va fi atât de tare în cât să-ți lase inima rece pentru o altă femeie.</p>
<p>„O! iubitul meu, te conjur ca să nu mă amăgești niciodată. Din momentul în care nu mă vei mai iubi să nu cauți a mă menaja ci să 'mi-o spui. Sau... mai bine, fiindcă nu ai avea poate curajul a-mi face o asemenea mărturisire, să încetezi de a-mi mai scrie; aceasta 'ți-o cer în numele fericirei ce ai gustat lângă mine. Te iubesc atât de mult și amorul tău este lucru atât de sacru și mare pentru mine în cât să nu mai am trebuință de nimic din ziua în care aș avea nenorocirea să îl pierd. A căuta să mă menajezi după ce vei înceta de a mă iubi, ar fi să mă zdrobești și mai mult încă...</p>
<p>„Acum, iubitul meu, te rog să grăbești a-mi răspunde, căci sufletul îmi arde de nerăbdare și de dorință tot atât de mult precum inima îmi arde de amorul și de dorul tău.</p>
<p>„Primește cele mai dulci și mai arzătoare sărutări din partea aceleia care te iubește și te dorește din adâncul inimei.</p>

<p>Elena.</p>

<p>Ochii lui Alexandru lăcrimau de bucurie citind epistola Elenei pe care o sărută de mai multe ori.</p>
<p>— O! suferințele mele ori cât de tari sunt ele, nu plătesc încă de ajuns fericirea de a fi iubit de un asemenea înger; — strigă el cu transport.</p>
<p>Și fără a mai pierde un moment se grăbi a-i răspunde.</p>

<p>Mult iubita mea,</p>

<p>„O, da, ființele acelea care se găsesc departe de acei ce iubesc pot încă să fie fericite, aceasta o știu acum prin mine însumi, căci fericit sunt în acest moment primind drăgălașa ta epistolă și citind aceste cuvinte pline de cele mai tandre și expresive sentimente, neprețuite flori care împrăștie împrejurul lor cel mai dulce și mai îmbătător dintre parfumuri, parfumul amorului.</p>
<p>„Ziua de astăzi este pentru mine o zi de sărbătoare. Pentru prima oară astăzi, de când ne-am despărțit, buza mea a zâmbit cu un adevărat zâmbet, ochii mei au scânteiat de bucurie, inima ’mi-a tresărit de fericire.</p>
<p>„Așa este; tu nu poți spune suferințele tale, precum nici eu nu pot spune pe ale mele, căci asemenea suferințe cu cât mai mult ne zdrobesc inima, cu atât mai puțin le putem descrie.</p>
<p>„Dar dacă nu le putem exprima le putem însă înțelege, căci inimele noastre au una și aceeași bătaie, nici una din ele nu poate suferi singură; suferința ca și fericirea sunt de o potrivă împărtășite de amândouă.</p>
<p>„Vie și adâncă este suferința noastră, dar mare și dulce este și amorul nostru. Aceasta trebuie să ne mângâie în durerea noastră și să ne dea putere pentru a lupta. A suferi cineva pentru cine iubește este o suferință dulce, și cu atât mai mult când știe că nu este singurul care suferă. Să suferim dar dacă astfel este destinul nostru; să suferim, însă să ne iubim.</p>
<p>„Mă întreb cum trăiesc eu departe de tine. Cum trăiesc? Trăiesc cu singurătatea și cu suferința. Singura mea mulțumire astăzi nu este de cât să mă izolez cât mai mult de acea lume despre care fără cuvânt tu te îngrijești; să fug de acele femei de care pe nedrept tu te temi, și în fața cărora eu rămân foarte rece ori când din întâmplare le întâlnesc.</p>
<p>„Locurile cele mai ascunse sunt acelea pe care eu le caut pentru a putea în liniște s-’mi plâng durerea. Natura este confidenta amorului meu, și numai ei îi încredințez suferințele și cugetările mele.</p>
<p>„În mijlocul ei trăiesc, întrebând vântul dacă suflarea sa a mângâiat cumvva fruntea ta și dacă îmi aduce din acel aer pe care îl respiri tu. Acolo întreb păsările dacă în zborul lor au trecut pe la tine și te-au văzut. Acolo întreb florile dacă știu ceva despre tine — sora lor. — În fine acolo privesc și întreb de tine stelele, și privindu-le caut, în via lor lucire, lucirea dulce a privirilor tale. Iată cum trăiesc.</p>
<p>„Ce fac? Mă gândesc la acele fericite zile în care neîncetat te vedeam; când privirile tale languroase, surâsul tău fermecător, vocea ta dulce mergeau până în adâncul inimei mele. Mă gândesc la acele nopți delicioase când din brațele tale îmi făceai un leagăn, iar din sânul tău un căpătâi pentru capul meu amețit de transportul fericirei...</p>
<p>„Ce s-au făcut oare acele zile, unde sunt acele nopți? Au pierit precum pier stelele la ivirea soarelui! Unde sunt acele transporturi? Ce s-a făcut fericirea noastră? Transporturile s’au prefăcut în lacrimi, iar fericirea în suferință!</p>
<p>Gândesc și gândurile mă rătăcesc... După ce am fost atât de fericit, după ce am trăit lângă tine, să mă văd acum singură... O! mă tem să nu înnebunesc!</p>
<p>„Și tu care te temi să nu te uit! O, Eleno! cum ai putut să te oprești la o asemenea idee? Să te uit! Dar dacă aș voi chiar să te uit crezi tu că ar fi cu putință?</p>
<p>„O, nu! imaginea ta este foarte vie în inima mea, surâsul tău, privirile tale, vocea ta sunt destul de adânc săpate în sufletul meu, în cât să nu te pot uita. Când soarele va uita să răsară, când pământul va uita să se învârtească, când florile vor uita să înflorească, când paserile vor uita să cânte; atunci, numai atunci voi putea să te uit eu!</p>
<p>„Teama ta adaugă încă la suferința mea. Fii liniștită, iubita mea, că nici o dată n-are să vie acel timp în care să încetez de a-ți mai scrie, ceea ce ar însemna că nu te mai iubesc.</p>
<p>„Dar pentru că și eu ca și tine nu aș primi ca să fiu iubit de milă, că mai bine aș prefera să mi se dea lovitura de moarte de cât să fiu amăgit, primesc condițiunea, ca ori care din noi va înceta de a mai scrie să fie aceasta ca o mărturisire că inima sa a încetat de a mai iubi.</p>
<p>„Facă cerul ca această durere să nu lovească pe nici unul din noi amândoi!</p>
<p>„E destul, și prea mult încă, trista și dureroasa noastră pozițiune de a trăi departe unul de altul, pentru ca să nu mai fie și îndoiala care să adauge la suferința noastră.</p>
<p>„Ia aminte că ceea ce zdrobește cu desăvârșire inima nu este despărțirea, ci îndoiala... Gonește dar departe de tine această idee greșită și neraționabilă, această îndoială rătăcită și rătăcitore,... gonește-o, căci altfel va fi o nenorocire pentru amândoi!...</p>
<p>„Să fii sigură că nici distanța care ne desparte, nici timpul care va trece până să ne întâlnim, nu va putea face, nu să te uit, dar nici chiar se slăbească amorul meu pentru tine.</p>
<p>„Sunt destul de nenorocit neputând face fericirea noastră... Nu am nimic, nimic de cât inima însă ea este atât de mult plină de amorul tău, în cât să nu mai fie posibil ca să se poată strecura întrânsa vreun alt simțimânt...</p>
<p>„Tu, și numai tu ești totdeauna prezentă înaintea ochilor mei, iar cugetările mele nu au de cât un punct pe care să fixez și împrejurul căruia se învârtește, acel punct este suvenirea timpului fericit și a locurilor binecuvântate în care am trăit cu tine.</p>
<p>„Când ai ști tu cât sufăr! Când ai cunoaște cum sufletul meu arde de dorința de a te vedea, atunci, ai înțelege cât de mare fericire ar fi pentru mine, dacă tu ai priimi să vin în acel oraș — pe care îl iubesc fără să-l cunosc — în care locuești tu.</p>
<p>„Mă grăbesc să termin, mult iubita mea, căci știu prin mine însumi cât de mare trebuie să-ți fie nerăbdarea și dorința de a primi răspunsul meu, și înțeleg cum fiecare minut ce trece este grea și costisitoare pentru acei care iubesc și aștept.</p>
<p>„Printre fiecare rânduri din această epistolă vei găsi cele mai arzătoare sărutări depuse pentru tine, scumpă, dulce și mult iubită a inimei mele."</p>

<p>Alexandru</p>
</div>
<div type="chapter" n="32">
<head>XXXII</head>
<p>„ Mult iubitul meu,</p>

<p>„Cât de mare bine 'mi-a făcut epistola ta, și cum s-a liniștit inima mea prin acele cuvinte atât de expresive și pline de iubire, pe cari numai un suflet mare și nobil ca al tău, o inimă tandră și serioasă le poate simți și exprima! Ele au fost pentru mine aceea ce este izvorul cu apă limpede și rece pentru călătorul obosit și însetat... Căci oricât de mare este credința mea în tine, nu am putut însă opri îndoiala de a se strecura în inima mea.</p>
<p>„Ce vrei, iubitul meu, te iubesc prea mult și aceasta este cauza îngrijirei mele căci, cu cât suntem de curagioși și tari pentru a înfruta orice pericol și a îndura orice suferință atunci când iubim, cu atât suntem de fricoși și ne temem chiar de cele mai mici lucruri cari ar putea să ne răpească, sau să slăbească amorul ființei care ne face să trăim.</p>
<p>„Îți mulțumesc dar din suflet, iubitul meu, și îți sunt foarte recunoscătoare pentru acele cuvinte asigurătoare de care aveam mare trebuință.</p>
<p>„Spune-mi, spune-mi cât de mult și des că mă iubești, pentru ca să pot avea puterea de a lupta cu suferința, și a rezista dorului de a te vedea, dor care sub greutatea sa îmi încovoaie inima ca și corpul!</p>
<p>„’Mi-a făcut mult bine epistola ta, dar în acelaș timp ea m-a și zdrobit văzând cum ideea ta este că nu aș voi ca să vii să mă vezi.</p>
<p>„O! iubitul meu, dar ce altă dorință aș avea eu, și cât de mare nu ar fi fericirea mea, când s-ar putea să te văd și să te strâng la sânul meu! Înse din nenorocire aceasta nu este cu putință.</p>
<p>„’Ți-am spus-o când eram împreună, și 'ți-o repet și acum, că pozițiunea casei în care locuiesc este astfel că nu ar fi cu putință, nu să ne întâlnim, dar nici chiar să ne vedem. Așa dar la ce alt ar servi venirea ta de cât numai de a mă compromite,— mai cu seamă în ochii acelora care au deja bănueli asupra noastră, — prin prezența ta într-un oraș unde nici o afacere nu te poate aduce.</p>
<p>„Și apoi suferința nu ar fi încă și mai mare pentru amândoi, știindu-ne aproape unul de altul și fără ca să ne putem vedea nici întâlni.</p>
<p>„Te iubesc, te iubesc la nebunie, și cred că 'ți-am probat cât de mare preț pui pe întâlnirile noastre, și cum știu să mă sarific amorului tău, însă în acest caz sacrificiul ar fi zadarnic în ceea ce privește fericirea noastră, dar compromițător pentru reputația și onoarea mea. Lumea la noi este foarte curioasă în cât să nu îi scapă nimic neobservat, și îndestul de rea pentru ca să nu piardă ocaziunea de a-și vărsa veninul asupra nenorocitelor ființe care îi ar cădea în ghiare.</p>
<p>„Să ne resemnăm dar și să ne încovoiem dorințele sub apăsarea crudei noastre soarte.</p>
<p>„Neavând nici o putere, nu ne rămâne nimic alt de cât ceea ce ai zis tu: să suferim, dar să ne iubim.</p>
<p>„A ne iubi și a spera este un drept al nostru pe care nimeni nu ni-l poate răpi.</p>
<p>„Sufer, dar în suferință chiar eu sunt fericită văzând cum inimile noastre au aceași mișcare și cum amorul face ca cugetările și privirile noastre să meargă alături unele cu altele și să se întâlnească în aceleași locuri. Aceiași viață care o trăiești tu, o trăiesc și eu. În Lună, Stele și Soare caut, ca și tine, să întălnesc privirile tale.</p>
<p>„Adesea gândurile mă transportă atât de mult în cât mă face să mă cred încă în timpul de fericire și atunci îți deschid brațele, încep să-ți vorbesc dar... când mă trezesc din rătăcirea mea văd că sunt singură și că ceea ce strângeam în brațele mele nu era de cât umbra ta!...</p>
<p>„Veghiez târziu noaptea, iar după ce adorm tu ești nelipsit și neîncetat cu mine. Cât de fericită sunt în somnul meu! Dar vai! cât de mult sufer după ce mă deștept și văd că nu era de cât un vis!... Aș dori însă ca această suferință să o pot avea în toate nopțile.</p>
<p>„Aș dori să nu mai existe ziua, să nu mai fie de cât noapte, și totdeauna să am unul și acelaș vis.</p>
<p>„O! De ce nu este cu putință să adorm pentru mai multe luni și să nu mă deștept de cât atunci când să ne putem iarăși întălni...</p>
<p>„Iubește-mă, iubitul meu, iubește-mă căci numai amorul tău este care mă mai poate ține cu viață.</p>
<p>Elena.</p>
</div>
<div type="chapter" n="33">
<head>XXXIII</head>
<p>Corespondența între Alexandru și Elena urmă regulat în timp de trei luni; și nu era epistolă prin care dânșii să nu-și exprime aceleași sentimente tandre și vii, aceleași suferințe de a fi condemnați să trăiască departe unul de altul, același dorințe de a se vedea și întâlni.</p>
<p>Cu toate astea fără ca să fiă nimic, care să le umbrească amorul, nimic care să prevestească vreo furtună pentru inimele lor, de o dată Elena încetă de a mai scrie.</p>
<p>Întristarea lui Alexandru era mare văzând că trecuse trei zile peste aceea în care regulat primea răspunsul ei.</p>
<p>Acea întristare se transformă într-o ingrijire serioasă, după opt zile de o așteptare zadarnică; iar după două săptămâni el era cu desăvârșire disperat.</p>
<p>Nu știa ce să creadă, căci nu'i venea și nici putea să se oprească la ideia că Elena a încetat de a'i mai scrie pentru că și inima ei a încetat de a-l iubi.</p>
<p>— Nu este cu putință, își zicea el, ca Elena să nu mă mai iubească, să uite și să se schimbe așa de curând... Cu toate astea ce însemnează tăcerea ei? Este ea oare bolnavă? Dar dacă așa ar fi n-ar fi trebuit să 'mi scrie câteva cuvinte pentru a mă face să știu?... Să fiă atât de greu bolnavă în cât să nu poată scrie, aceasta nu se poate admite că s-a putut întâmpla de o dată, la moment;... și în tot cazul încă ar fi trebuit să roage pe amica ei ca să mă încunoștiințeze pentru a nu mă lăsa la prada celor mai grozave torture, mai cu seamă când știe că între noi există o convențiune după care tăcerea unuia cată să fiă o lovitură de moarte pentru celălalt.</p>
<p>O! De sigur ea nu mă mai iubește! Să fie cu putință! O! Dumnezeul meu, mintea-mi se rătăcește... Nu pot să cred că ea a putut să se schimbe așa de curând... Și cu toate astea îndoială nu mai poate fi.</p>
<p>O femei, femei! cât de mult arătați și cât de puțin prețuiți!...</p>
<p>În prada celei mai mari disperări și frământat de cele mai grele și mai amare îndoeli, el se hotărâ să mai facă o încercare, și astfel îi scrise următoarea epistolă:</p>
<p>„Ce însemnează tăcerea ta? Pentru ce ai încetat de a-mi scrie? Să fie oare adevărat că nu mă mai iubești? Să fie cu putință ca tu să mă fi uitat deja?</p>
<p>„Să mă uiți așa de curând! Tu, pe care te credeam o femeie serioasă, un suflet nobil, o inimă sinceră și devotată! Tu, care prin epistolele tale pline de cele mai tandre simțimente, îmi vorbești de amorul tău mare și serios! Tu care, abia sunt câte-va zile de când prin cea din urmă epistolă mă asigurezi despre eternul tău amor!</p>
<p>„Ce s-au făcut oare acele cuvinte prin cari mă făceai se cred că tu nu ai de cât forma unei femei, dar că în realitate ești un înger! Ce s-au făcut? Uitate tot atât de iute pe cât le-ai și pronunțat!...</p>
<p>„Dar ce fel de femeie ești tu dacă atât de iute îți schimbi sentimentele?</p>
<p>„Cum aș putea să te calific? Ce nume ar trebui să îți dau?</p>
<p>„Să fie cu putință ca eu să mă fi înșelat atât de mult? Te-am crezut un înger și tu nu ai fost de cât un demon!?...</p>
<p>„Dumnezeul meu, Dumnezeul meu, aceste gândiri mă fac să îmi pierd mințele...</p>
<p>„Dar este cu neputință să cred că m-am putut înșela atât de multă!.. Însă dacă cu neputință este ca tu să fi încetat de a mă iubi, la ce ași putea să atribui tăcerea ta?</p>
<p>„Nu știu să fi greșit cu nimic înaintea ta, nu am făcut nimic pentru ca să te poți supăra pe mine, și chiar când ai avea ceva contra mea, nu ar trebui oare să 'mi-o spui? Nici o dată nu se poate condemna cineva, fără a i se spune pentru ce este acuzat, și mai înainte de a i se da dreptul să se apere.</p>
<p>„Pentru cea din urma oară te rog, te conjur în numele amorului meu pentru tine, în numele acelui timp fericit, care am trăit împreună, în numele a tot ce ai mai scump, în fine în numele acestor mari și nemeritate suferințe care mi se adaugă prin tăcerea ta, scrie-mi câteva cuvinte pentru a-mi spune cauza schimbărei tale atât de iute și neașteptate.</p>
<p>„Ori care ar fi adevărul, chiar când el ar trebui să îmi dea cea mai teribilă lovitură, îl prefer acestei oribile și crudă incertitudine care îmi roade sufletul și îmi sfâșie inima.</p>
</div>
<div type="chapter" n="34">
<head>XXXIV</head>
<p>Zilele ca și nopțile — de și foarte lungi, triste și dureroase pentru Alexandru, — treceau una după alta fără ca să aducă vreo schimbare care să îndulcească amărâtul său suflet, fără ca să resplătească zadarnica și cruda lui așteptare.</p>
<p>El mai scrisese Elenei încă o epistolă însă și aceasta avu aceeași tristă soartă ca și celelalte. Tăcerea, cruda tăcere era singura care răspundea la amara sa așteptare, la cumplita lui suferință.</p>
<p>— Îndoiala nu mai poate fi posibilă, exclamă el cu descurajare și desperare. Până astăzi am sperat încă, căci credeam că poate epistolele mele se vor fi rătăcit și astfel nu le-a putut primi, acum însă după ce ambele și ultimele mele epistole i le-am trimis recomandate, și după ce prin mine însumi m-am asigurat că ele au fost primite, a mai spera încă ar fi o nebunie, a mai aștepta ar fi o naivitate, ar fi o stupiditate...</p>
<p>„O! în cine m-aș mai putea încrede d'-cum înainte dacă o ființă ca Elena a putut să ascundă, sub o expresiune atât de îngerească, cea mai mare infamie, cea mai desăvârșită perfidie!</p>
<p>„Câtă prefăcătorie și ce nerușinare pentru ca să cuteze a îmi minți atât de mult și a întrebuința în epistolele ei expresiuni atât de vii și pline de amor, în cât să facă a se crede că nu ar exista o a doua ființă care să iubească și să sufere ca dânsa!</p>
<p>„Ea a mințit prin prima sa epistolă chiar, și acum înțeleg care ’i-a fost scopul când ’mi a zis ca să încetez de a îi mai scrie, atunci când nu voi mai iubi-o. Infama, ea mă pregătea la cea ce avea să facă în curând, căci știa bine că nu mă iubește...</p>
<p>„Ei bine, mă voi zdrobi dar mă voi sili a nu o mai iubi; voi căuta să o uit, și la aceasta mă va ajuta perfidia ei.</p>
<p>„Voi uita-o da, și nu voi mai iubi-o, însă voi disprețui-o ast-fel după cum merită.</p>
<p>***</p>
<p>Cu caracterul său hotărât, cu sufletul revoltat de perfidia Elenei, și cu inima zdrobită, nu numai prin pierderea unui amor atâtă de mare și sacru pentru dânsul, dar mai cu seamă văzând cum a luat în serios, a uitat și a sacrificat pe toate acele femei — care ’i-au făcut viața dulce până aci, — pentru o ființă atât de prefăcută, Alexandru se aruncă cu multă furie în viața sa de mai înainte.</p>
<p>Dacă până a nu cunoaște și a iubi pe Elena, variațiunea îl făcea să treacă din brațe în brațe, neputând afla lângă femei de cât plăcerile trecătoare ale capriciului, de astă dată nu mai era nici variațiunea, nici plăcerile, ci un delir, o beție care îl făcea să nu mai poată deosebi meritele, nici să prețuiască sacrificiile și silințele ce făceau femeile lângă care el se ducea cu gura plină de cuvinte amăgitore, dar cu inima goală de ori ce simțimente pentru ele.</p>
<p>Nici una dintr-însele nu era la care el să ție mai mult de cât la celelalte; le înșela de o potrivă pe toate. Le înșela, însă fără voință, căci dânsul era de bună credință ducându-se lângă ele.</p>
<p>El nu numai că doria să iubească, dar credea chiar aceea ce le spune, și era foarte sincer în acele momente. Dacă le înșela, și daca era o suferință pentru ele văzându-se înșelate, nu mai puțin suferea el atât pentru suferințele ce pricinuia cât și pentru că vedea cum s-a înșelat chiar el însuși crezând că ar putea să iubească.</p>
<p>Le înșela, dar cel puțin se silea din toate puterile să acopere goliciunea inimei sale și să ascundă de ficare în parte relațiunile cu celelalte. Aceste silințe îl făceau se sufere mult, însă cel puțin scutea de suferințe, pe cât putință erea, pe acele ființe nevinovate.</p>
<p>Acest vîrtej, aceasta beție ținu mai multe luni, în care timp setea de a varia, creștea din ce în ce mai mult cu cât vedea cum zadarnice erau silințele sale de a uita pe Elena, a cărei imagine, al cărei suvenir îl urmărea neîncetat chiar în brațele acelor femei lângă care el căuta un refugiu.</p>
<p>Dacă după întoarcerea sa de la băi și în tot timpul cât s-a crezut iubit de Elena, Alexandru fugea de lume, ocolea orice ocaziune de petrecere, și mai cu seamă fugea de adunările zgomotoase; acum, cu totul din contra, cauta lumea, alerga după petreceri, și nu lăsa să îi scape nici adunări, nici baluri, nimic în fine din ceea ce îi făcea viața plăcută mai ’nainte de a cunoaște pe Elena.</p>
<p>Oricât de serios ar fi amorul, ori cât de mare și vie simțirea, nu pot să reziste timpului și depărtarei pentru ca să păstreze totdeauna aceiași tărie și aceiași vioiciune chiar atunci când acea simțire este hrănită, când acel amor este împărtășit; Ele trebuie se slăbească din ce în ce până când în cele din urmă să nu mai rămână decât o suvenire, de cât o umbră; așa este regulată natura ca nimic să nu poată dura pentru eternitate.</p>
<p>Astfel Alexandru cu toată seriozitatea amorului său, cu toată vioiciunea simțirei sale pentru Elena, trebuia să sfârșească prin a intra în regula naturei cu atât mai curând și cu atât mai mult cu cât nici amorul său era împărtășit, nici simțirea sa era hrănită. Dar cu toate astea el încă o iubia în destul de mult pentru ca să nu își poată lipi inima de o altă femeie. Din ce în ce însă imagina Elenei, atât de vie în inima lui, începea să își piardă culorile, iar dulceța expresiunei ei să dispară.</p>
<p>Silințele lui erau tot atât de mari precum îi era și revolta contra sa însuși văzând că nu o poate uita atât de curând pe cât dorea, și pe cât merită dânsa.</p>
</div>
<div type="chapter" n="35">
<head>XXXV</head>
<p>Balurile mascate, atât de mult însuflețite pe acel timp, începuseră a interesa pe Alexandru. Vălul întristărei, care îi acoperea fruntea, acum se subțiase cu totul. Zâmbetul începuse să înflorească iarăși pe buzele sale; privirile lui 'și redobândeau și vioiciunea și mișcarea lor de mai înainte. O melancolie însă rămăsese întipărită în toate trăsurile figurel sale, dar aceasta îl făcea să câștige și mai mult lângă femeile de care se apropia.</p>
<p>La unul din cele din urmă baluri mascate Alexandru întâlni pe Maria. Ei petrecură toată seara împreună; și suvenirea impresiunelor ce dânsa 'i lăsase, și cari atât de mult 'l atinseseră atunci, îl făcea să simță lângă ea o mulțumire pe care inima sa nu o mai aflase lângă nici o femeie de când nu mai era iubit de Elena.</p>
<p>Dânșii se mai întâlniră încă, și din ce în ce simpatia care se manifestase între ei în timpul călătoriei, începea acum să se transforme într-un acord al sufletelor lor impresionabile, într-o armonie a inimilor lor simțitoare.</p>
<p>Aceste întâlniri, această apropiere între Maria și Alexandru, făcură ca ranele inimei lui să fie aproape închise.</p>
<p>Amorul său pentru Elena începea a nu mai fi de cât o suvenire, dar o suvenire amară pe care se silea din toate puterile să o gonească cât mai departe de dânsul; căci cu cât ne place să ne amintim — ori cât de mult aceasta; ne face să suferim, — de ființa ce am iubit, și pe care numai vreo împrejurare a smuls din brațele noastre, un ce independent de voința noastră și a ei a zdrobit amorul care ne lega inimeie, cu atât ne displace, ne revoltă chiar, când gândirea ne amintește despre o ființă nedemnă care a resplătit prin perfidie încrederea ce inima noastră 'și-a pus într’ânsa.</p>
<p>Aceasta era situațiunea lui Alexandru când într-o dimineața a celei din urmă zi a lunei lui Martie, el fu deșteptat din somn pentru a subscrie de primirea unei epistole.</p>
<p>El o examină și văzu că poartă același timbra poștal ca și cele ce îi trimisese Elena; scrierea însă îi era necunoscută.</p>
<p>Emoționat tot atât de mult pe cât era și de surprins, el se grăbi a o deschide.</p>

<p>Domnule.</p>

<p>„Nu vă cunosc personal, precum nici d-v. mă cunoașteți pe mine. Nu ne-am văzut niciodată și facă cerul ca nici să ne întâlnim vreodată, căci nu aș avea puterea să suport răul care ’mi-ar face vederea d-v.</p>
<p>„O! destinul omenirei este foarte curios și fantastic! Nu ne cunoaștem și cu toate astea destinul meu a fost ca să mă amestec și să joc un rol mare, trist și dureros în viața d-v.</p>
<p>„Mare și grea este sarcina care mă îndatorează să vă scriu, trist și dureros acea ce am să vă spun, dar neînlăturabilă și sfântă datoria ce îmi este impusă... Nu știu de unde și cum să încep, dar ceea ce știu este că trebuie să o fac.</p>
<p>„Dacă nu vă cunosc persoana, vă cunosc însă inima și amorul ce... amorul d-v. pentru... Elena.</p>
<p>„Ea 'mi-a vorbit mult de d-v. 'mi-a spus cele petrecute și 'mi-a citit epistolele ce prin mijlocirea mea vă scriați.</p>
<p>„Printr’însa și prin acele epistole v-am cunoscut și v-am înțeles inima.</p>
<p>„Am văzut cât de mari și frumoase erau simțimentele d-v. pentru Elena și cât de sincer și serios amorul care vă unea inimile, dar m-am întrebat la ce sfârșit poate să ajungă el.</p>
<p>„M-am gândit la viitorul Elenei, pe care d-v. nu i-l puteați face, și pe care dânsa și-l sfărâma prin necontenitele respingeri a ori ce propuneri i se făceau, atât era de orbită de nenorocitul său amor.</p>
<p>„Mi se sfâșia inima văzând suferința ei de a trăi departe de d-voastră și neputința de a-și îndeplini arzătoarea dorință de a vă vedea. Și mi se sfâșia inima cu atât mai mult cu câtă mă gândeam la ceea ce o așteaptă în viitor atunci când inima d-voastră va înceta de a mai bate pentru dânsa, căci nimic nu poate fi etern în această lume, nimic nu poate să reziste timpului, mai cu seamă atunci când despărțirea și depărtarea lasă un loc liber și spațios, în care vârtejul întâmplărilor vine să lovească prin puternica lui suflare în plăpândele noastre inimi, mai cu deosebire în acelea ale bărbaților...</p>
<p>„Preocupată de această idee și îngrijată, cum am spus, de viitorul ei, mă sileam să o fac a înțelege cât de mare este orbirea sa și ce urmări triste are să aibă. Zadarnice însă erau toate încercările mele de a o face să renunțe la acest nenorocit amor.</p>
<p>„Deznădăjduită de neizbutirea silințelor mele m-am văzut nevoită se alerg la un mijloc infam, dar pe care în calitatea mea de amică mă credeam în drept a-l întrebuința. Înțelegeam cât de infamă este fapta mea, însă îmi dădeam ca scuză intențiunea bună ce aveam și sfârșitul la care ținteam. Astfel m-am hotărât să ascund epistolele ce veneau de la d-v. făcând pe Elena să creadă că ați încetat de a-i mai scrie pentru că și inima d-v. a încetat de a o mai iubi.</p>
<p>„A vă spune uimirea ei de a se vedea uitată așa de curând, și suferințele inimei sale zdrobită de atâta prefăcătorie din parte-vă, — căci vă acuza de a o fi amăgit vorbindu-i cu atâta căldură de o iubire pe care erați departe de a o simți, — îmi este imposibil. Suferința ei erea prea tare și decepțiunea prea mare pentru ca să o poată exprima dânsa, și cu atât mai puțin încă să o pot descrie eu. Scopul meu însă părea a fi atins și fapta mea infamă încoronată de succes, căci dacă la început Elena a fost indignată și revoltată de prefăcătoria d-v., mai în urmă însă ea se liniștise cu totul si începuse să vă uite și să vă urască chiar.</p>
<p>„Surprinsă de a o vedea atât de mult și așa de iute schimbată, și bănuind că acea liniște ar putea să fie prefăcută, încercam necontenit a-i vorbi de d-v. pentru a vedea ce efect îi face acesta, ea însă îmi respundea totdeauna 'cu multă indiferență; și din cuvintele sale puteam înțelege că cu cât indignațiunea și revolta sa a fost mai mare, cu atât inima ei a putut să se răcească mai iute și să înceteze de a mai iubi o ființă atât de perfidă.</p>
<p>„Pe fie-care zi răcela și indiferența sa se făcea din ce în ce mai mare, până când în cele din urmă nu mai primia nici cum să 'i mai vorbesc de d-v., zicându'mi că o blezează chiar amintirea despre o persoană atât de nedemnă pentru o inimă serioasă și delicată.</p>
<p>„Nu erau petreceri, nu erau baluri la care dânsa să nu ia parte cu multă plăcere. Veselie, glume, cântece nimic nu îi lipsea din ceea ce face pe cineva a fi mulțumit de viața sa; în fine expresiunea fizionomiei și a ochilor săi arătau îndestul că ea pierduse orice urmă a suferinței sale, până și chiar suvenirea amorului său.</p>
<p>„Văzând-o astfel eram foarte fericită de hotărârea ce luasem, și mă felicitam de mijlocul ce întrebuințasem. Dar vai, cum m-am înșelat de multă în credințele mele și cât de aspru am fost pedepsită pentru infamia mea!</p>
<p>„După vreo două luni de la încredințarea ei că d-v. nu o iubiți, din veselă ce era, Elena deveni de o dată tristă și abătută; și în loc de a mai căuta plăcerile fugea cât mai mult de lume, se izola și nu îi plăcea să mai vază pe nimeni, nici chiar pe mine, amica și confidenta sa.</p>
<p>„Dacă o întrebam despre cauza schimbării sale, îmi respundea că nu are nimic, dar că de sigur a căpătat friguri din multa oboseală a dansului și răceala la care s-a expus prin baluri. O credeam, căci în adevăr am văzut-o cât de multă abuzase de plăcerea dansului și cum sfârșită de oboseală, înfierbântată și cu respirațiunea înnecată se expunea la răceală pentru a se mai putea liniști, ca în urmă să reînceapă din nou.</p>
<p>„Vreo șase săptămâni a dus-o astfel pe picioare, până când, în cele din urmă, a căzut la pat. Am avut durerea sfășietoare să aud medicii zicând că nu mai este nimic posibil pentru știința lor, și că Elena este o ființă pierdută, a cărei viață se va stinge peste câteva zile.</p>
<p>„Boala mergea crescând cu o iuțeală foarte mare și corpul său se desființase atât de mult în cât nu mai era putință să-i mai zică cineva vreun cuvânt de încurajare. Elena însă părea cu atât mai mulțumită cu cât boala înainta mai repede, cu cât se simțea mai aproape de sfârșit.</p>
<p>„Într-o seară, pe când mă aflam numai eu singură lângă patul ei, văzui cum Elena de mai multe ori a voit să-mi vorbească, dar în momentul de a începe se oprea; eu înțelegând că vrea a ’mi face o mărturisire sau a 'mi recomanda împlinirea unei dorințe, o silii și o încurajai ca să vorbească. Atunci dânsa îmi spuse că a voit și a căutat să ajungă în starea în care se găsește.</p>
<p>— „Am iubit pe Alexandru la nebunie, îmi zise ea, și cu toate că imfamia și perfidia lui 'mi-a lovit prea tare inima, nu am putut însă să încetez de a-l iubi. Veselia și indiferența mea nu erau de cât numai prefăcătorie; natura mea mândră se revolta și se rușina de slăbiciunea inimei mele, și ast fel îmi făceam mari silințe ca să ascund în mine această slăbiciune, acest amor atât de mare, dar atât de mult disprețuit, și despre care am avut presimțirea chiar de la început că are să 'mi fie fatal.</p>
<p>„Veselia mea nu era de cât o mască, iar plăcerile și balurile după care alergam, un mijloc pentru a mă ameți și pentru a ajunge unde mă găsesc ca să pot cât mai curând scăpa de suferința viă, care în ascuns 'mi tortura inima, și de trista și dureroasa mea viață.</p>
<p>„Iartă-mă dacă m-am ascuns chiar de tine și m-am silit să te amăgesc prin prefăcătoria mea; o înțeleg, o recunosc că nu trebuia să o fac, însă o repet, mândria mea a fost atât de atinsă și revoltată în cât mă rușinam chiar de mine însumi văzându-mi inima așă de slabă.</p>
<p>„Am remas trăsnită de această mărturisire a ei, gândindu-mă că eu și numai eu singură sunt cauza suferințelor cari au torturat inima și a stins viața nenorocitei Elene.</p>
<p>„Nebună de durere și de remușcare îi făcui mărturisirea infamiei mele; atunci Elena rămase uimită, și ochii ei, aproape stinși, se aprinseră de mânie privindu-mă.</p>
<p>„În urmă își întoarse cu dezgust fața de la mine și cu un gest numai, ca cum ar fi avut groază ca nu cumva mâna sa să mă atingă chiar, îmi cerea să mă depărtez.</p>
<p>„Plângeam și îi sărutam mâinele rugând-o să mă ierte, ea însă nu răspundea nimic, dar era foarte mult agitată; corpul îi tresărea, sânul i se bătea cu putere, și simțindu-se înecată se ridică pe pernă pentru ca să poată respira.</p>
<p>„După câteva momente de mari frământări, lacrimile începură, din fericire, să curgă, și atunci simțindu-se mai liniștită își îndreptă ochii asupra mea. Mă privi câteva în tăcere și urmând a plânge; în urmă 'mi zise: — „Ai comis o faptă pe care calificând-o de crimă ar fi încă o calificare prea slabă... Este adevărat că nu te-ai gândit că o se aibă atât de grave și triste urmări, și la aceasta înțeleg că eu am contribuit foarte mult prin prefăcătoria mea. Este adevărat că ai avut intențiuni bune când te-ai hotărât să întrebuințezi acel mijloc... nenorocit, dar cu toate astea fapta nu merită a-ți fi iertată, și nu atât pentru suferințele ce ’mi-ai cauzat mie, și pentru consecințele ei, dar pentru că m-ai făcut se trec în ochii lui Alexandru de o perfidă, de o ființă nedemnă de amorul său. “Ea se întrerupse câteva secunde pentru a-și șterge sudoarea de pe frunte, și în urmă continuă: — „Îți iert, dar cu condițiunea ca să-ți mărturisești fapta lui Alexandru și să-i spui cum eu nu am încetat de a-l iubi chiar și în urmă după ce m-am încredințat, prin amăgire, că el nu mă mai iubea.</p>
<p>„Ți-o jur! îi strigai eu cu vocea înecată de lacrimile disperărei.</p>
<p>„Atunci îți iert, îmi zise ea luându-mi mâna. Și îți iert din toată inima, căci prin această mărturisire mă faci să știu că Alexandru m-a iubit și a fost demn de amorul meu. Această asigurare mă face mult să sufer, știind că numai am decât câteva zile, poate chiar câteva ore de viață; și cu cât până astăzi îmi doream mortea, cu atât acum aș vrea să trăiesc, însă este prea târziu!</p>
<p>„Cu toate astea este o mângâiere dulce, pentru ultimele mele momente, credința că Alexandru m-a iubit și că m-ar fi putut iubi totdeauna.</p>
<p>„Sigură de jurământul ce 'mi-a făcut, pot muri și liniștită și împăcată că dânsul va păstra pentru mine o suvenire dulce, de și zdrobitoare, aflând că nu am încetat nici o dată de a-l iubi!...“</p>
<p>„După două zile viața Elenei se stinse cu cele din urmă raze ale soarelui; și ultimele sale cuvinte îmbrățișându-mă au fost, de a 'mi recomanda să îți spui că te iubește atât de mult, în cât crede că amorul său pentru d-voastră va trăi întrânsa chiar după ce viața îi va fi stins, că inima îi va rămânea caldă în corpul său înghețat.</p>
<p>„O! infamia mea este mare, iar crima ce am comis oribilă! Tare și adâncă însă este și suferința mea. Cu toate astea, ori cât de lungă îmi va fi viața ea nu va fi în deajuns pentru ca să sufer atât pe cât merit, și nu voi avea îndestule lacrime pentru a plânge suferințele și nenorocirile ce am cauzat...</p>
<p>„Elena, ființa pe care am făcut-o atât să sufere, și a cărei inimă mare și delicată am sfâșiat-o bucățică, cu bucățică, floare pe care am smuls-o atunci când abia se formase și începea să împrăștie în juru-i parfumul său îmbătător, Elena cu toate astea m-a iertat, dar d-v. ierta-mă-veți oare?... O! daca ați ști ceea ce am suferit și sufer, dacă ați cunoaște viața mea, atunci de sigur că m'ați ierta, sau cel mai puțin m-ați plânge."</p>
<p>Iată, iubiți lectori, rezultatul la care se ajunge când cineva voiește prin mijloace violente să smulgă din inimă un amor tare înrădăcinat.</p>
<p>Iată care este efectul unui devotament nesocotit și nepriceput al amiciei. Amica Elenei a voit să-i asigureze liniștea viitorului și nu a izbutită de cât să-i răpească fericirea prezentului, a căutat să îi omoare inima pentru a 'i scăpa corpul și nu a izbutit de cât să îi omoare corpul înainte de inimă.</p>
<p>Cât despre Alexandru, cu toate că inima lui aproape se răcise pentru Elena, nu mai puțin însă această epistolă a fost pentru dânsul o lovitură de trăsnet.</p>
   <trailer>FINE</trailer>
</div>
        </body>
    </text>
</TEI>
