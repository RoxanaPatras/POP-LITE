<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Sora de caritate. Un episod din războiul de independență: ediție POPLITE</title>
                <author>Popescu, N.D.</author> 
                <respStmt>               
                    <resp>codare POPLITE</resp>
                    <name>Teodora Iuriusciuc</name></respStmt>   
                <respStmt>               
                    <resp>verificare codare POPLITE</resp>
                    <name>Lucreția Pascariu</name></respStmt>   
                <respStmt>
                    <resp>corectură manuală</resp>
                    <name>Maria Magdalena Movilă</name>
                </respStmt>
                <respStmt>
                    <resp>verificare corectură manuală</resp>
                    <name>Alexandra Olteanu</name>
                </respStmt>
                
                <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
            </titleStmt>
            <publicationStmt>
                <publisher>UAIC</publisher>
                <date></date>
                <availability>
                    <licence target="https://creativecommons.org/licenses/by/4.0/"/>
                </availability>
                 <ref type="doi" target="10.5281/zenodo.10781357"></ref>          
	    </publicationStmt>
            <sourceDesc>
                <bibl>
                    <author>Popescu, N.D.</author>
                    <title>Sora de caritate. Un episod din războiul de independență</title>
                    <pubPlace>București</pubPlace>
                    <publisher>EDITURA LIBRĂRIEI H. STEINBERG</publisher>
                    <date>1892</date>
                    <decoNote type="illustrations" subtype="no"/>
                    <dim unit="char" type="big"/>
                    <extent>
                        <measure unit="word">38358</measure>
                        <measure unit="page" type="under_250"/>
                        <measure unit="feuilleton" type="under_65"/>
                        <measure type="complete"></measure>
                    </extent>
                </bibl>
            </sourceDesc>
        </fileDesc>
        <profileDesc>
            <textClass>
                <keywords scheme='https://opentheso.huma-num.fr/opentheso/api/theso/Typologie'>
                    <term type='domaine' ref="https://hdl.handle.net/20.500.11942/crteb7oodgosm">literatura</term>
                    <term type='factualite' ref="https://hdl.handle.net/20.500.11942/crt22aacdhvi7">fictiune</term>
                    <term type='forme' ref="https://hdl.handle.net/20.500.11942/crtnufdew1lfb">proza</term>
                    <term type='genre' ref="https://hdl.handle.net/20.500.11942/crthuyig1pxri">roman</term>
                    <term type='agencement' ref="https://hdl.handle.net/20.500.11942/crtbdm5xnc6io">foileton</term>
                    <term type='origine' ref="https://hdl.handle.net/20.500.11942/crtxolq1evsr9">opera originala</term>
                    <term type='discours' ref="https://hdl.handle.net/20.500.11942/crt4wma17ncnj">narativ</term>
                    <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
                    <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
                </keywords>
                <keywords>
                    <term type="reception" n="under 5"/>
                    <term type="print_count" n="under 10"/>
                    <term type="finished"></term>   
                </keywords>
            </textClass>
        </profileDesc>
        <encodingDesc>
            <projectDesc>
                <p>Cuvantul cheie de tip "reception" indica numarul de comentarii critice formulate cu referinta la textul publicat.</p>
                <p>Cuvantul cheie de tip "print_count" indica numarul de editii ale textului in intervalul de 10 ani dupa prima publicare.</p>
                <p>Cuvantul cheie de tip "finished" indica stadiul realizarii operei de catre autor.</p>
                <p>Masura de tip "complete" indica faptul ca am gasit romanul in forma completa.</p>
                </projectDesc>
        </encodingDesc>
    </teiHeader>
<text>
    <front>
        <div type="titlepage">
        <p> EPISOD DIN ISTORIA RĂZBOIULUI INDEPENDENȚEI ROMÂNIEI</p>
        <p>SORA DE CARITATE</p>
        <p>NUVELĂ ORIGINALA</p>
        <p>Compusă de</p>
        <p>N. D. POPESCU</p>
        <p>ILUSTRATĂ CU DOUĂ GRAVURI</p>
        <p>EDIȚIUNEA II-a</p>
        <p> Revăzută și adăugată</p>
        <p>BUCUREȘTI</p>
        <p>EDITURA LIBRĂRIEI H. STEINBERG — CALEA RAHOVEI — </p>
        <p>1892</p>
        </div>
    </front>
<body>

<div type="chapter" n="1">
<head>I. Fereastra palatului!</head>
<p>Într-una din străzile principale ale Bucureștilor se înălța acum câțiva ani mândru și majestos un adevărat palat princiar, care însă nu era proprietatea unui principe ci a unei familii avute, și foarte distinse. Situat în mijlocul unei curți spațioase și bine pavate, el avea la dreapta o grădină în care găseai tot ce voiai: flori, fructe, umbră și verdeață, iar în stânga se învecina cu fundul grădinii unui vecin în care răspundea odată chiar o fereastră.</p>
<p>Grădina acelui vecin și modesta căsuță de care depindea era un contrast cu totul opus mărețului palat atât în proporții cât și în aspect: contrastul dintre pigmeu și colos. Nu numai în proporție, nu numai în clădire și în aranjarea grădinii exista acel contrast săritor în ochi, dar chiar și în poziție: pe când palatul se răsfăța în strada cea mai frumoasă și mai frecventată, căsuța răspundea într-o ulicioară dosnică.</p>
<p>Palatul era măreț, impozant, grandios; tot în el respira avuție, și prosperitate; căsuța era micuță, modestă, dar albă, curată și atrăgătoare prin simplitatea sa care avea un nu știuce care spunea tuturor: aici locuiește pacea sufletului. Palatul era proprietatea avutului Alexandru Rodescu, ale cărei ofrande magnifice pentru armată și răniți a făcut mare zgomot în presa contemporană și a atras asupra-i multe laude bine meritate, și căsuța era locuită de proprietara ei,de D-na Chiriachescu văzuva unui pensionar sărac dar onest precum și de fiul el Petrică Chiriachescu care studia mai acum câțiva ani medicina la facultatea din București. Grădina acestor case nu era așa de mare și așa bine dichisită ca a palatului de alături, dar avea mulți arbori, multă umbră și mai cu seamă un nuc mare și stufos care umbrea o laviță de verdeață și o măsuță de lemn și își întindea magneticele sale crăci până sub fereastra palatului ce răspundea în curtea săracului. Nu vă dați osteneala să aflați în ce parte a capitalei se află azi acel palat și acea căsuță, căci Bulevardul Carol I le-a șters de pe fața pământului pe amândouă.</p>
<p>Această fereastră și acel nuc provocase de multe ori ceartă și chiar judecată între vecini, dar stătu fiecare la locul său, căci justiția țării fu dreaptă și hotărî ca servitutea să rămână în picioare, adică: fereastra să stea deschisă la locul ei și nucul să o umbrescă cu foile sale.</p>
<p>Măsuța și lavița de sub nucul cel stufos era cabinetul de studiu al junelui Chiriachescu în timpul verii; acolo el făcea disecația imaginară a corpului omenesc, acolo spunea ecoului dimprejur cu voce tare tainele fiecărui mușchi, fiecărui os și fiecărei artere din acea mașină mișcătoare ce se numește ființă viețuitoare și enumera toate mijloacele găsite de știință spre a-i repara stricăciunile.</p>
<p>Acest urmaș al lui Esculap, acest viitor alinător al suferinței omenești, acest Petre Chiriachescu era în ultimul an al facultății de medicină. În momentul care deschidem șirul acestei narațiuni douăzeci și patru de primăveri îi încununase fruntea cu fragede rode și dăduse fizionomiei sale înfățișarea unui bărbat bine făcut; fetele de pe bulevard când îl vedeau ieșind de la studii spre a se întorce acasă ca să-și reînceapă studiul, îi șopteau încetinel pe la spate:</p>
<p>— Ah! ce nostim e!...</p>
<p>Petruș, așa îi zicea mumă-sa, cucoana Luxița Chiriachescu, nu prea băga în seamă ce-i șopteau fetele, mai cu seamă de pe Bulevard, ci își căta de afaceri, pentru că el avea o unică cugetătoare, o unică dorință: aceia de a termina facultatea, de a deveni doctor în medicină, doctor cu știință iar nu numai cu diplomă, și pe urmă de a-și face din speciali societății în care trăia, și mai cu seamă maicii sale care îndurase pentru el cele mai aspre privațiuni.</p>
<p>Petre era una din acele ființe în care nu se găsește cea mai mică umbră de curiozitate. Tot ce se petrecea în juru-i,tot ce se strecura pe lângă el, orice fapte sau evenimente se întâmplă în apropiere de sine, nu-l interesau deloc și nici se da ostenelei de a vedea, de a afla, de a cercea și de a se informa despre cauze și efecte. Știința sa era unica sa curiozitate, dorința de a afla toate descoperirile ce se raportau la ea era unica sa dorință.</p>
<p>Limbajul său semăna cu caracterul lui. Continua sa preocupație pentru studiu influențase așa de mult asupra modului său de vorbire, încât de multe ori îl auzeai în convorbiri familiare amestecând cuvinte medicale și anatomice; de aceia mumă-sa îl numea Draș cel mic, iar camarazii săi îl botezase cu epitetul Diaforus No. 2. El nu băga în seamă toate aceste glume și nici se supăra de asemenea comparații, pe care le lua mai mult spre fală decât spre umilire, ci își vedea de studiu, și cum venea de la facultate da dosul în grădină, se așeza sub umbra nucului diînaintea mesei și umplea aerul cu diafragme, esofaguri, sublimat de potasă, ioduri de fer etc. fără să se gândească dacă era auzit de cineva și dacă prin strigătele sale supăra sau nu liniștea celor ce locuiau în palatul de alături și mai cu seamă pe acelor cu fereastra de lângă nuc.</p>
<p>Trebuie să îi dăm dreptate, bietul băiat nici nu știa cine ședea în acea casă; el știa numai că acel palat era al lui Alecu Rozescu, că într-însul ședea D-sa și familia D-sale, dar n-avea nicio idee de numărul persoanelor care compunea acea familie și despre camerele pe unde ședea fiecare din el, căci nu fusese curios să afle.</p>
<p> Într-o zi de vară, cam pe la finele lui mai din anul 1875 Petruș întors de câteva minute de la Amfiteatru Colțeista pe lavița de sub nuc cu coatele rezemate de masă și citea cu multă atenție pe o carte ce avea îînaintea ochilor. Pe când se afla mai mult adâncit în lectura acelei cărți, autzi fără de veste un țipăt mic dar răsunător și își ridică în sus ochii ca să vada de unde venea acel țipăt indiscret.</p>
<p>Când ochii săi se îndreptară spre bolta de verdeață a nucului, văzu plângând în spațiu și coborându-se încetinel și făcând felurâte învârtituri o foaie de hârtie și mai sus de hârtie în cadrul ferestrei caselor boierești zări un cap de copilă mai frumos și mai adorabil decât capul unui serafim.</p>
<p>Ochii acelei copile erau țintiți spre foaia de hârtie și mânușițele sale micuțe și albe ca puful de lebădă se întindeau spre dânsa ca și cum ar fi cerut pentru ea o mână de ajutor. Petruș rece din fire cum l-a lăsat D-zeu nu se mișcă deloc de astă vedenie neașteptată, și lăsa hârtiea să se joace în voie prin spațiu și apoi să cadă jos oriunde s-ar întâmpla; dar stând pe laviță aruncă spre fereastră mai întâi o privire distrată, apoi se uită cu mai multă atenție spre acel chip frumos, fraged și nevinovat, și în sfârșit se pomeni băiatul cu ochii și gura căscată uitându-se țintă spre acea fereastră minunată.</p>
<p>Cum să nu rămână înmărmurât când în cadrul ei se afla tot ce natura a făcut mai perfect și mai adorabil! Aurul Californiei cel mai fin și mai strălucitor tăiat în diafane firicele de beteală acoperea capul acelei zîne fermecătoare,robele de Bengal cele mai rumene și crinii din Liban cei mai albi se îngânau unii cu alții într-un mod grațios pe chipul acelei figuri Dumnezeiești, și aburul cerului cel mai limpede combinat cu azurul mării celei mai liniștite, înecat în două lăcșoare de lapte se ascundeau printre două șiruri de gene sub două arcuri de mătase ca să dea astei fizionomii cerești decorul cel mai frumos: doi ochi de a căror duioasă strălucire putea să facă chiar pe Venera geloasă.</p>
<p>O garoafă înbobocită forma micuța sa guriță, două șiruri de mărgăritar albe ca laptele ce se întrevedeau printre buzișoarele sale de purpură forma dinții săi, și un bulz de marmură de Carara ieșit din dalta lui Canova forma gâtul său.Pieptul său era mai perfect decât tot ce a produs arta lui Fidias, mijlocul său întrecea în rotunjime și subțirime orice comparație, și mânușițele sale albe ca cașul erau mai mici decât ale unei copilițe de zece ani, deși pubiertatea pusese pe fruntea sa adorabilă sigiliulu celor 16 ani împliniți. Cum dar să nu fie Petruș uimit? Petruș cela neispitit, Petruș care încă nu bătătorise calea vieții, Petruș pe care iubirea de studiu îl împiedicase de a cunoaște adevărata iubire!</p>
<p>Pentru prima oară el ridicase ochii de pe carte spre a se uita țintă spre un chip femeiesc, pentru prima oară figura sa se oglindea în ochii unei fete, pentru prima oară văzuse așa de aproape un tezaur plin de atâtea perfecțiuni avea dar dreptate să înțepenească în loc nemișcat și cu gâtul în sus, și să simtă în suflet un nu știu ce neînțeles care-i strângea pieptul într-un clește și făcea să-i bată inima cu putere.</p>
<p>Pe când sta astfel adâncit într-o mută contemplație privind acea figură divină, juna copilă întindea mereu mâinile spre hârtiea ce deja zăcea la pământ și cu o intonație copilărească striga:</p>
<p>— Modelului meu, ah! te rog dă-mi modelul.</p>
<p>Auzind aste cuvinte ochii lui Petruș se îndreptară de la cer spre pământ, și zărind jos foaia de hârtie, se aplecă,o luă în mână, și după ce se uită puțin la ea, se agăță iute de trunchiul copacului și într-o clipă fu sus călare pe craca care umbrea fereastra.</p>
<p>Copila întinse cu iuțeală mâinile, le atinse o clipă de ale lui Petruș care se înfioră ca și cum ar fi simțit atingerea unui cărbune, îi smunci modelul din mână cam cu asprime îi zise unu mersi banal și apoi dispăru în interior cântând și sărind.</p>
<p>Petruș se uita la ea lung și fără să înțelegeagă pentru ce simți în suflet o durere neînțeleasă văzând că dispare acea ființă fermecătoare într-un mod așa brusc, și fără să vrea rămase câtva timp mut și contemplativ sus pe craca de copac și nu se deștepta din nemișcarea sa până ce nu auzi orologiul de la Crețulescu bătând 2 ore după amiază, ora reîntoarcerii la studiu.</p>
</div>
<div type="chapter" n="2">
<head>II.Martirul unei inimi virgine.</head>
<p>Petruș se coborâse jos din crăcile nucului dar nu astfel precum se suise; o parte din ființa sa rămăsese agățată de acele crăci, fecioreasca sa inimă nu se coborâse jos împreună cu dânsul!...</p>
<p>Deocamdată el nu pricepu ceea ce se petrecea în sufletul său; simți în piept o strânsură, un gol, lipsa a nu știu ce, dar nu-și dete deocamdată seama de importanța acestui simț nou și se reașeză pe laviță, se rezema iarăși cu coatele pe masă, aținti iarăși ochii pe carte casă facă o ultimă recitare îînainte de a pleca la studiu, dar literele în loc de a se supune ca mai îînainte voinței văzului său și de a zbura în linii regulate în infinitul spațiului,începură să salte într-un mod fantastic și să joace îînainte un joc infernal, astfel că nu mai putu înțelege aceea ce citea.</p>
<p>Atenția sa ca și literele se revoltară în contră; începură și ele să zboare în direcții deosibite și să se ia după gândirea sa care rupsese lanțurile sclaviei și-și luase câmpii. Neputând s-o scoată la cale cu astă revoltă fățișă, își închise cartea, și ieșind de sub stufișul nucului, se îndreptă spre portița grădinii ca să plece la școală, dar parcă ar fi fost cineva care să-l țină în loc și să-l tragă înapoi, sau parcă ar fi uitat sau lăsat ceva scump în urma-i, căci el la fiece pas se întorcea înapoi, se oprea în loc, se uita spre fereastra care era tot goală și iar pleca aruncând în brațele ecoului oftături prelungite.</p>
<p>Petruș nu era veselia personaficată; totdeauna îl vedeai adâncit în lectura cărților sale sau în studiarea unei bucăți anatomice, însă nu era nici trist, nici posomorât, ci numai preocupat; de aceea camarazii săi nu-i băgară de seamă înfățișearea cea gânditoare ce avea când se așeza pe băncile școlii și niciobservară că el nu mai asculta cu atenția de mai îînainte explicațiile profesorului, ci își ținea într-una capul în jos și tâmplele rezemate de palme. Lucru de mirare, el care mai îînainte vedea cu părere de râu că se apropia ora de plecare, de astă dată arăta o impaciență vădită și aștepta cu nerăbdare ora ieșirii din școală.</p>
<p>Cum își termină studiul Petruș zbura acasă, îmbuca ceva, și îndată ce termina mâncarea, alerga în grădină sub nuc și iar se uită în sus, dar fereastra era tot văzuvă de acea figură cerească ce se încadrase o clipă între pervazurile ei! În deșert stătu el în grădină până ce însera și încă o oră după ce a înnoptat, căci nu se ivi nimeni la fereastră și nici se auzi vreun zgomot venind dinspre dânsa. Fu dar nevoit să plece iarăși fără de nici un spor.</p>
<p>A doua zi de dimineață se duse la școală; de astă dată toți camarazii săi îl întrebară ce avea, căci era cu totul schimbat; nu era numai trist ci și tras la față, și palid ca și cum ar fi zăcut cine știe cât. Desigur că în acea noapte el nu dormise, prima noapte de insomnie!... Toți îl întrebară de ce suferea, căci mai toți îl iubeau fiind un camarad bun, el însă răspunse tuturor că n-avea nimic, intra în clasă, și în loc de a asculta prelegerile, se puse de a scrie pe hârtie tot ce-i trecea prin minte, apoi de a șterge ce a scris, ca iarăși să scrie și iarăși să șteargă, fiindcă sufletul său nu erea nimic mulțumit. După terminarea studiului se duse iarăși acasă; de astă dată nu mai puse gura pe mâncare ci aleargă în grădină, se uită iarăși spre fereastră, dar fereastra era tot goală. O durere pătrunzătoare trecu atunci prin sufletul său, ochii se umplură de lacrimi și căzu pe bancă ca să plângă în loc de a studia!</p>
<p>A doua, a treia și a patra zi nu fu mai fericit; trecu o săptămână întreagă și nimic nu se mai ivi la fereastră, nimic nu veni să schimbe trista lui soartă și să-i aducă o singură rază de speranță. Dintr-această cauză încetul cu încetul fața sa începu să se pălească, frăgezimea chipului său să se firosească să nu mai mănânce, să nu mai doarmă să nu mai trăiască!...</p>
<p>Muma sa băgă de seamă din primele zile schimbarea aceea îngrijorătoare, și atribuind-o prea multului zel pentru învățătură, îi zise într-o zi, după mai multe mângâeri, ca să se mai cumpănească și să se îngrijească și de sănătate, căci dacă va pierde-o de niciun folos nu-i va fi învățătura. Curând însă se convinse că nu era studiul care slăbea pe fiul său, căci de câtva timp el nu mai punea mâna pe carte, nu mai studia și se ducea la școală mai mult de formă. Biata femeie începu să se ia de gânduri, neștiind care era răul ce îi topea copilul, și-și bătea capul cum să-l dea de leac.</p>
<p>Durerile inimii slăbesc mult pe om, dar îi subțiază sufletul, îi ascute mintea și îi deșteaptă istețimea. Un proverb francez zice că acela ce nu iubește este un urs „mai leche” adică o ființă necioplită, și proverbul nu se înșeală, căci numai astă pasiune sfântă dar primejdioasă face pe copil să fie bărbat și pe animai să devină om. În primele zile Petruș plânse și se sfărâmă cu inima fără să facă altceva, dar pe urmă începu să se gândească, să raționeze și să caute mijloace prin care să facă a înceta suferințele sale.</p>
<p>Omul din fire este egoist, mai cu seamă acela ce suferă; în primele zile el crede că a inspirat ființei iubite aceiași pasiune violentă ce turmenta sufletul său și atribuie numai întâmplării adversitățile și ne mulțumirile ce îl chinuie. Petruș credea că aceia ce simțea dânsul pentru frumoasa sa vecină negreșit simțea și ea pentru el, și numai temerea sa niscai-va obstacole o împiedica să zboare unde-o ducea dorul.</p>
<p>Ca să-i învingă timiditatea și să-i inspire mai mult curaj, Petruș în orele de recreație se ducea sub nuc chiar când timpul nu era favorabil, și începea să recitească cu voce tare lecțiile sale anatomice și să facă cât se poate mai mult zgomot ca să atragă atenția ei spre dânsul. De prisos însă fură toate încercările; fereastra rămase tot deschisă, draperiile tot ridicate, dar ființa cea dorită nu se mai ivi în cadrul ei! Într-o zi avu indiscreția de a se urca în nuc și de a se agăța de fereastră spre a-și furișa ochii printre drugii de fier care împiedica comunicarea cu interiorul și a privi înăuntru, dar ce văzu nu-l bucura deloc, căci camera în care da acea fereastră nu era aceia ce credea el, nu era cuibul fecioresc al acelei zâne răpitoare, camera ei de culcare, leagănul viselor și aspirațiilor ei de jună fată, ci o cameră de lucru, o cameră plină cu dulapuri, scaune și mese de cusut. Ca să se asigure și mai bine, rămase într-o seară până la aprinsul lumânărilor cu ochii țintă la fereastră, dar nu zări licărind înăuntru nicio rază de lumină și nu veni nimeni ca să-i închidă geamurile. Dacă n-ar fi fost pustiele de zăbrele, el ar fi avut curaj să intre chiar înăuntru spre a afla ce s-a făcut idolul cugetelor lui, dar neputând intra noaptea pe fereastră într-o casă străină de teamă să nu fie luat drept hoț, se hotărî de a intra ziua pe poartă.</p>
<p>A doua zi după ce ieși de la școală în loc de a veni acasă se abătu către strada pe care se afla fața și intrarea palatului, trecu pe lângă poarta lui, văzu diînaintea sa și prin curte mai mulți servitori, dar trecu îînainte fără să cuteze să se oprească și să întrebe, neștiind ce și de cine să întrebe căci încă nu se gânzise. După ce ajunse în colțul străzii i se făcu rușine de rușinea lui, dete tuturor răilor pustia de timiditate care îl oprise de a găsi orice pretext ca să intre cu cineva în vorbă, și se întoarse înapoi, dar și de astă dată zări lume prin curte, dar gura sa rămase, tot mută parcă un resort ascuns îi încleștase fălcile și-i pusese în mișcare picioarele ca să nu se poată opri unde va vrea.</p>
<p>De astă dată nu se mai întoarse înapoi, ci se duse acasă, alergă în grădină, se urcă în nuc, se uită pe fereastră, și nezărind nimic care să-l bucure, intră în camera lui de dormit și se aruncă în pat ca să-și scoată necazul pe perină confidenta discretă a tutulor suferințelor sale.</p>
<p>Trecu de-a rândul două-trei zile pe lângă poarta palatului când dimineața când seara, dar nu fu mai curajos ca în prima zi și își văzu de cale fără să îndrăznească a intra în vorbă cu cineva; tocmai a patra zi pe sub seară întâlnindu-se piept în piept cu o slujnicuță avu cutezanța de a-și deștieșta fălcile și d-ai zice cu o voce tremurătoare.</p>
<p>— Fetițo p-aici șezi d-ta?</p>
<p>— Da, răspunse fata oprindu-se în loc, chiar în astă casă mare.</p>
<p>— Ale cui sunt aste case?</p>
<p>— Ce fel ale cui sunt? toată lumea știe și numai d-ta nu? aici șade coconu Alecu.</p>
<p>— Care coconu Alecu?</p>
<p>— Coconu Alecu Rozescu; se vede că ești venit de ieri de alaltăieri în acest oraș!</p>
<p>— Nu sunt străin, din contra... dar...</p>
<p>— Așa e, bine zici, te-am văzut trecând mai adesea pe la poarta noastră; se vede că d-ta cauți pe cineva.</p>
<p>— Ai dreptate, răspunse Petruș mai prinzând puțină limbă dar tot tremurând, așa e, caut pe cineva.</p>
<p>—Pe cine?</p>
<p>—Mi se pare că ești grăbită.</p>
<p>—Ai ghicit; mă duc la băcănie să cumpăr ceva pantru guvernanta cuconiței.</p>
<p>— E departe?</p>
<p>— Nu, o palmă de loc.</p>
<p>— Te întorci curând?</p>
<p>— Da de ce mă întrebi? ce ai să-mi spui ceva?</p>
<p>— Da... aș vrea...îmi dai voie să te însoțesc puțin?</p>
<p>— De ce nu ? eu nu sunt de alea fricoasele.</p>
<p>— Foarte bine faci căci intențiile mele sunt foarte nevinovate.</p>
<p>— Și de n-ar fi, slavă D-lui, am eu cu ce mă apăra.</p>
<p>Zicând aceste cuvinte arătă cu bărbăție lui Petruș o pereche de palme care erau destul de respectabile.</p>
<p>— D-ta după cum mi se pare ai să mă întrebi de cineva zise fața mergând îînainte alături cu Petruș.</p>
<p>— Da, ai ghicit.</p>
<p>— Despre cineva din casa noastră?</p>
<p>— Poate.</p>
<p>— Vreuna din domnișoare?</p>
<p>— Cine ți-aa spus?</p>
<p>— Am ghicit; nu ești D-ta cel dintâi.</p>
<p>Auzind aceste cuvinte Petruș tresări, simți în piept o durere vie, sângele începu să-i colcăie cu putere în vine, fața i se roși și o emoție furioasă îi zbuciuma toată ființa.</p>
<p>—Ai avut mare noroc c-ai dat cu mâna de mine, adăugase fata surâzând, căci eu le cunosc toate secretele și le înlesnesc toate vorbele; despre care din toate vrei să afli ? despre D-ra Roza? despre D-ra Adela sau despre D-ra Matilda?</p>
<p>— Nu pot să-ți spun despre care din toate, căci trebuie să-ți mărturisesc că nu știu cum se cheamă ființa de care mă interesez.</p>
<p>— A! va să zică ești la începutul începutului! atunci avem de vorbit mult; acum n-o să pot să-ți spui tot ce vrei căci mă grăbesc.</p>
<p>Petruș se întrista auzind aceste cuvinte și era p-aici să alerge la rugăminte în lipsă de bani care nu prea se doreau adesea în punga sa, însă din norocire n-avu nevoie căci slujnicuța adăugase:</p>
<p>—dacă vrei să afli tot ce vrei să știi, fii bun D-ta și mă așteaptă în colțul celălalt al uliței, că eu dau o raită până la băcănie, cumpăr madamei resticul pentru sprâncene, și cât te ștergi la ochi sunt a D-tale.</p>
<p>Neputând face altfel, Petruș lăsă fetița să dispară în negura nopții și începu să bătătorească strada de la un cap până la altul, trecănd pe diînaintea porților palatului cum ar fi trebuit să facă gardistul de noapte dacă nu dormea pe o laviță.</p>
<p>În sfârșit după câteva minute de așteptare zări pe slujnicuța venind în fuga și-i ieși îînainte.</p>
<p>— Te-am făcut să cam aștepți, zise ea abia respirând.</p>
<p>— Nu, nu e nimic, răspunse Petruș.</p>
<p>— Ia să stăm colea pe pragul acelei prăvălii, replică fata așezându-se pe treapta de piatră de la ușa unui magazin închis, și să ne lămurim puțin; cum e drăgulița D-tale,D-șorule? oacheșă, smeadă ori bălană?</p>
<p>— Blondă.</p>
<p>— E D-șoara Matilda fata din casă a cucoanei mari; ce mai gust pe D-ta! o papă lapte fără nicio noimă, cu ochi de gâscan,cu părul roșcat și cu dinții ca lopețile! dacă ar fi fost vorba de D-ra Roza sau de madmasel Adela, aș mai zice și eu ceva, cu toate că cea dintâi e cam cârnicică și de cea altă cam țigăncușe, dar au pe vino încoace de se înnebunesc amploiații după ele, pe când D-ra Matilda e o nemțoaică urâtă și destul de trăinicuță... zău pe legea mea, eu cum sunt slujnică la slujnici, tot nu m-aș da pe ea.</p>
<p>— Mi se pare că D-ta faci confuzie drăguță, zise Petruș după ce o lăsă să-i turuie gura până la sfârșit; persoana de care întreb este blondă în adevăr, dar nu e nici roșcată; nici urâtă, nici bătrână; îngerii din cer nu sunt mai frumoși ca ea și vârsta sa nu poate trece peste șaispresprezece ani.</p>
<p>— Ce spui! strigă servitoarea sărind în sus și uitându-se țintă la Petruș; dar ia ascultă Domnișorule unde mi-ai văzut D-ta astă zânișoară de care-mi vorbești?</p>
<p>— Ce-ți pasă? nu mă întreba, te rog însă răspunde-mi cine e? unde e? ce s-a făcut? este sănătoasă?</p>
<p>— Vezi, vezi mutră pe d-lui! te credeam cam ageamiu, și când colea D-ta nu catandicsești la fetele din casă care nu sunt deloc de lepădat, ci-ți ridici ochii până la cuconița, la singura moștenitoare a lui Rodescu, la frumoasa frumoaselor și buna bunelor, la zâna cea binefăcătoare! Ia ascultă Domnișorule dacă ți-a plesnit în cap să crezi că o să-ți dau eu mână de ajutor ca să tulburi liniștea acestei copilițe, să amărăsc viața și să scornesc furtună acolo unde ziua este senină, atunci mută-ți gândul că eu nu sunt așa de proastă precum crezi; cuconașul m-ar ucide cu mâinile sale d-ar afla una ca asta, și ar avea mare dreptate.</p>
<p>— Fetițo nu m-ai înțeles, zise Petre tremurând; eu nu voi, nu aștept, nu cer de la D-ta să-mi dai nicio mână de ajutor, ci numai oarecare lămuriri.</p>
<p>— Nimic, te las sănătos.</p>
<p>— Un singur cuvânt așa te rog, e bine? e sănătoasă?</p>
<p>— Slava D-lui, n-o doare nici capul; rămas bun.</p>
<p>— Unde e? ce s-a făcut?</p>
<p>— Unde să fie? la pensionu D-ei.</p>
<p>— La care pension așa te rog?</p>
<p>— Nu voi să-ți spui!</p>
<p>— Îți dau orice vrei.</p>
<p>— Păsătrează-ți banii în pungă.</p>
<p>— Mă omori cu zile.</p>
<p>— Ce-mi pasă dacă oi muri D-ta și o scăpa cuconița mea? Zicând aceste cuvinte intră în curtea palatului și dispăru.</p>
</div>
<div type="chapter" n="3">
<head>III. Nu aduce anul ce aduce ceasul!</head>
<p>Trecură zile, trecură săptămâni și chiar luni întregi, și soarta lui Petruș nu se mai schimbă. În desert colindă el mai în toate filele pe diînaintea palatului, în deșert încerca a se informa de la cotușa de servitoare și de la altele despre obiectul cultului său, în deșert pândi mai în fiece seară sau ajun de sărbătoare prin împrejurimi și prin grădină, căci nu mai fu chip de a da cu ochii de frumusețea care-i robise inima.</p>
<p>Mai întâi fu cuprins de o disperare furioasă; plângea ca un copil și se revolta contra pizmașei sorți care-i chinuia așa de cumplit, dar după ce mai trecu timp la mijloc, durerea ce-l chinuia luă altă formă și se schimbă din zgomotoasă în tăcută și concentrată. Ca să uite era peste putință, ca să spere era de prisos, căzu dar în o melancolie și o descurajare care-l făcu să redevină tăcut ca mai îînainte dar cu mult mai trist și mai posomorât. Mai îînainte se purta rece numai cu străinii, dar cu mama sa se purta cu multă dragoste și tinerețe; de când însă inima sa fusese rănită într-un mod atât de neașteptat dragostea maternă fu sacrificată și fiul deveni pentru mumă un străin.</p>
<p>Sărmana femeie încercă mult timp ca să-l măngâie, dar nu fu chip să-și ajungă la scop; pentru ca să-i distragă din astă preocupare primejdioasă, începu să introducă în casă prin ajutorul rudelor sale amici și amice, și mai cu seamă fete juneși frumoase, se încercă de două trei ori să-i pomenească de căsătorie și să-i vorbească de două fete care întruneau toate calitățile dorite la o viitoare soție, adică: junețe, frumusețe, instrucțiune, spirit și avere, dar el respinse cu indirecție tentative și făcu pe mamă-sa să nu mai îndrăsnească de a repeta asemenea propuneri.</p>
<p>La început chiar studiul fusese sacrificat, dar după ce mai trecu câtva timp, se potoliră primele furii ale deznadejdii și se gândi cu mai multă maturâtate, Petruș reîncepu să citescă cu îndoită ardoare ca să câștige timpul pierdut și-și văzu de învățătură.</p>
<p>— Dacă voi regăsi astă ființă dispărută, zise el în sine într-o zi, dacă soarta mă va apropia de ea și vor dispărea prin vreo minune neînvinsele obstacole ce întâmpin azi, părinții ei, aflând că sunt un tânăr cu careera pierdută, un disperat fără nicio poziție, îmi vor a tăia orice speranță de fericire, și ea desigur mă va disprețui și va fugi de mine, pe când dacă mă va afla un medic cu clientelă și cu reputație făcută, un medic mare și plin de știință și viitor atunci distanțele vor putea să se apropie și nefericirea de azi să devină mâine o mare și nețărmuită fericire.</p>
<p>Într-o seară cam pe la începutul lui iulie, pe când pierduse cu totul speranța de a mai vedea pe iubita lui, Petruș se duse în grădina sa favorită ca să respire puțină răcoare și să recite la lumina soarelui apuind aceia ce a învățat ziua la școală. Pe când sta pe bancă sub stufosul nu o gârbovit pe carte și sorbind cu lăcomie literele, simți o lovitură ușurică în creștetul capului, și când să ridice ochii în sus ca să afle ce înseamnă astă întâmplare neașteptată, văzu alunecând pe lângă gâtul său și căzându-i în poală un buchet de flori legat cu o panglicuță azurie.</p>
<p>Petruș îl lua în mână plin de mirare, se uita la el cu curiozitate. Și zărind înfipt în panglică un ac de cap ghici că acele flori fusese la un cap de femeie, și-și ridica privirea spre stufișul copacului ca să vadă de unde a venit.Un țipăt de surpriză și de bucurie ieși atunci din gâtul său, și pieptul începu să-i palpiteze cu putere: la fereastra de lângă nuc el zări în penumbra crepusculară un cap de zână fermecătorul cap al ființei ce adora.</p>
<p>Îndată ce o văzu și scoase acel țipăt, fără să se mai gândească la craca ce umbrea fereastra, și ajungând sub dânsa, fără să zică nimic, întinse buchețelul spre fată. Ea mai întâi roși puțin și pe urmă se uită la el cu mirare și cam cu frică.</p>
<p> — Florile mele! strigă apoi pipăindu-se cu o mână la tâmplă și cu cealaltă apucând repede buchețelul ce-l prezenta Petruș cu un gest tragicomic. A! adăugase ea, după ce se uită la dânsul, dar nu mai sunt bune de nimic! sărmanele s-au vestejit și făcu un gest ca să le arunce.</p>
<p>— Ah! vă rog nu le aruncați, strigă Petruș reținând-o și aruncându-i o privire rugătoare.</p>
<p>— Dar de ce? întrebă juna copilă uitându-se la el cu mirare.</p>
<p>— dacă nu vă trebuie...gângâni el cu un vers tremurător și coborând ochii în jos, v-aș ruga...</p>
<p>— Nu-mi trebuie, florile sunt ofilite.</p>
<p>— V-aș ruga să mi le dați mie...</p>
<p>— Vă trebuie d-v? întrebă fata uitându-se spre el cu curiozitate.</p>
<p>— Oh, da! da, prea mult.</p>
<p>— Ce să faceți cu dânsele? niște flori pălite! replică copila abandonând buchetul în mâna junelui.</p>
<p>Petruș fără să se mai gândească la sfiala lui, fiind împins de un impuls lăuntric întinse mâinile spre fată, îi răpi buchețelul, îl apucă cu amândouă mâinile, îl apropie de buze, depuse pe el mai multe sărutări pline de foc, și în urmă îl ascunse în sân lângă inima sa ce se zbătea ca și cum ar fi vrut să spargă pereții ce o țineau prinsă.</p>
<p>Copila se uită la el cu mirare, apoi roși, coborî și ea ochii în jos, și pe urmă se puse pe un râs cu poftă; astfel își râd junele fete de toate slăbiciunile omenești care li se par ridicole mai înainte de a gusta și ele din îmbătătorul și veninosul lor rod.</p>
<p>— De ce râdeți d-ră? întrebă Petruș cu timiditate.</p>
<p>— Pentru că, răspunse fata râzând într-una, pentru că mi se pare că nu prea are sens comun aceia ce faci.</p>
<p>— Adevărat! vi se pare ?</p>
<p>— Negreșit, judecă și d-ta singur, te sui într-un pom cu risicul de a vă jupui pielea, ca să-mi dai buchetul ce mi-a, căzut, și pe urmă dacă îl arunc eu, îl iei ca cine știe ce mare lucru și-l ascunzi în sân.</p>
<p>— V-am supărat? întrebă Petruș tremurând.</p>
<p>- Ba eu n-am pentru ce, dar m-am mirat, fiindcă puteai să-l păstrezi de mai înainte; eu nici nu băgasem de seamă că a căzut.</p>
<p>— Dacă voiți vi-l întorc înapoi.</p>
<p>— Nu, păstrează-l dacă-ți face plăcere.</p>
<p>— Ah! vă mulțumesc d-ră, vă mulțumesc din suflet strigă Petruș cu o voce duioasă.</p>
<p>— N-ai pentru ce, răspunse copila iar pufnind de râs</p>
<p>— Iar râdeți! zise Petruș privind-o cu un aer imputător.</p>
<p>— Râd că-mi vine și nu mă pot stăpâni, răspunse vesela copilă.</p>
<p>— De ce?</p>
<p>— Pentru că ceea ce faci d-ta am văzut numai la teatru în piesa Romeo și Julieta. Când Romeo primește de la Julieta din balcon o floare, face tocmai cum făcuși d-ta.</p>
<p>— Aveți dreptate să râdeți și să nu înțelegeți, zise Petruș dând din cap; sunteți o copilă.</p>
<p>— Ba mă iartă d-le, nu mai sunt o copilă; am împlinit 15 ani și tătuțu m-a luat de la pension.</p>
<p>— Ce fel nu mai mergeți la pension? strigă Petruș radios de bucurie.</p>
<p>— Nu, răspunse fetița cu oarecare întristare, o să mi se urască grozav aici, fiindcă nu am pe nimeni care să-mi țină companie.</p>
<p>Petruș nu zise nimic, dar se uită la ea cu o căutătură lungă și duioasă care pentru o ființă mai experiementată s-ar fi tradus în următoarele cuvinte:</p>
<p>— Dacă ați voi, ce bine am petrece împreună și cum am face să treacă timpul fără să ni se urască!</p>
<p>Juna fată însă nu înțelese enigma astei căutături și-și completă fraza zicând:</p>
<p>— Poate că n-o să stai mult timp singură, fiindcă tătuțu stăruiește să mă trimită să-mi completez studiile la Viena, și mama vrea să rămân lângă d-ei și să-mi dea o domnișoară de companie.</p>
<p>— O! d-ră să nu plecați, nu faceți bine; strigă Petruș cu precipitare.</p>
<p>— Pentru ce? exclama fata cu mirare, ce-ți pasă d-tale și ce te interesează?</p>
<p>— Aveți dreptate, așa e, eu n-am nici un drept ...dar cât pentru interes... nu puteți să vă închipuiți cât am suferit de când v-am văzut pentru prima și ultima dată.</p>
<p>— Ați suferit d-v?</p>
<p>— Da, prea mult; pentru ce n-ați mai venit pe acasă în decurs de două luni trecute?</p>
<p>— Pentru că n-am vrut; mi se ura grozav ca să stau aici singurică cuc, ba am fost și puțin bolnavă; dar de unde știi d-ta că eu n-am venit pe acasă?</p>
<p>— Să nu știu de existența d-voastră ? strigă junele cu foc; aveți dreptate să-mi faceți această întrebare, adăugase cu întristare după un mic spațiu; în adevăr, D-voastră nu știți că...</p>
<p>— Că ce? îmi aduc aminte, exclamă fata punând mâna la frunte, d-ta ești acel june imprudent care ai ispitit pe Anica de mai multe ori și ai vrut să-i dai bani ca să afli ceva despre mine. Știi că purtarea d-tale a fost cât se poate de necuviinciosă, Domnul meu? ce ar fi gândit tătuțu și mama dac-ar fi aflat?</p>
<p>— Oh! aveți dreptate, așa e, iertați-mă, am greșit fără să mă gândesc, răspunse Petre tremurând de emoție.</p>
<p>— Și afară de astea pentru ce toată astă curiozitate? nu-mi explic de loc cauza.</p>
<p>— Nu ghiciți! exclamă Petruș învăluind-o în razele unei priviri înflăcărate.</p>
<p>— Nu... ba da...poate că ți se ura și d-tale ca și mie, și voiai să-ți treacă vremea stând de vorbă cu mine.</p>
<p>— O! da, da, așa e răspunse Petruș cu grăbire, și bucurându-se de întorsătura ce luase convorbirea.</p>
<p>— Dac-aș fi știut poate aș fi venit, căci îți spun drept îmi place prea mult ca să-mi petrec câteva ore de seara stând de vorbă cu cineva, dar n-am cu cine; tatălui meu nu-i place vorba lungă, mama se închide cum înserează în camera d-sale și își petrece timpul mângâindu-și cățeii și pisicuțele; Domnișoarele din casă se furișează și se retrag prin camere sau prin grădină, ca cum ar vrea să ascundă de mine niscaiva secrete, și cu servitoarele nu voi să stau de vorbă fiindcă madama mi-a zis că nu e frumos pentru o d-ră bine educată ca să fie în relații cu slugile. Uite acum rămăsesem singură de tot, și ca să-mi mai treacă de urât, trecui în astă cameră ca să respir puțin aer și să admir apusul soarelui; fără d-ta era să mor de urât până acum.</p>
<p>— Dacă ați voi d-v nu vi s-ar mai urî.</p>
<p>— Cum?</p>
<p>— Am putea sta de vorbă în toate serile.</p>
<p>— Agățat de crăcile copacului ca un ciuhurez! zise fata bufnind iarăși de râs.</p>
<p>— Ce să fac dacă aste blestemate de vergele ne stau în cale?</p>
<p>— Nu le defăima; ele apără casa de hoți.</p>
<p>— Așa e, aveți dreptate; însă ce vă supără pe d-voastră că eu stau aici?</p>
<p>— Pe mine nimic, dar ai aerul cam nu știu cum, și...</p>
<p>— Iar râdeți de mine.</p>
<p>— Nu, nu mai râd căci acum suntem amici, nu e așa?</p>
<p>— Oh! da amici, exclamă Petruș oftând și veselindu-se în același timp.</p>
<p>— Nu ți se va urî stând de vorbă cu mine?</p>
<p>— De ar ține orele cât secolele tot mi s-ar părea că trec prea iute.</p>
<p>— Trebuie să fi suferit mult de urât!</p>
<p>— Grozav.</p>
<p>— Ca și mine; atunci o să ne mai vedem.</p>
<p>— Ori când veți voi.</p>
<p>— Mâine seară după apusul soarelui.</p>
<p>— Voi fi sub nuc.</p>
<p>— Si eu la fereastră.</p>
<p>— Mai plecați la Viena?</p>
<p>— Nu; voi trece în partea mamei.</p>
<p>— Dar d-ra de companie?</p>
<p>— N-am trebuință de ea; sunt destul de învățată.</p>
<p>— Scăpați de niște ochi ispititori.</p>
<p>— Mâine ne revedem?</p>
<p>— Desigur.</p>
<p>— Atunci la revedere.</p>
<p>— La revedere.</p>
<p>— Cum te numești?</p>
<p>— Petre Chiriachescu, mama îmi zice Petruș.</p>
<p>— Pe mine mă cheamă Maria Rozescu și mama îmi zice Mimica. La revedere d-le Petruș!</p>
<p>— La revedere d-ră Mimico.</p>
</div>
<div type="chapter" n="4">
<head>VI. Deșteptarea leului.</head>
<p>Iute trece timpul în ore de fericire, dar foarte cu anevoie în vremea de așteptare! Lui Petruș, cât stătu de vorbă cu Mimica, i se păru că orele zburară ca secundele, și ar fi stat încă pe atât fără să i se urască, dar a doua zi timpul ce-l despărțea de momentul în care avea s-o mai vază i se păru c-a pierdut mișcarea sa naturală; pentru el minuturi leerați mai lungi ca zilele și orele mari ca niște secule. Ah!căci nu zbura acel timp de prisos astfel cum zburau gândurile sale! Ar fi fost cruțat de atâta nerăbdare, de atâta urât, de atâtea chinuri și bietul său orologiu ar fi fost scutit de turmentele unor consultări prea des repetate!</p>
<p>În sfârșit și așteptarea are un termen, orele consimți să se scurgă încet, dar în cele din urmă se îndură și ziua să treacă ca să dea pas nopții și lumina să dea pas întunericului; ce fericire! Când văzu soarele aplecându-se spre apus, Petruș scoase un țipăt de bucurie, și când zări peultimul profesor că se mișcă spre a părăsi catedra, simți în suflet o mulțumire anevoie de descris! Cum ieși din școală el zbură ca vântul spre casă, și după ce apăru numai o clipă înaintea maicii sale pentru ca să-și depună pe masa sa de studiu portofoliul de note, se repezi fuga în grădină,și nu se opri decât sub poalele nucului.</p>
<p>Ah! decepție, de ce-ți râzi de sărmanii muritori? de ce atunci când ei se leagănă în brațele nălucirilor celor mai desmierdătoare, îi smulgi fără de milă din mijlocul acestui vis îmbătător și le zdrobești inima de colțuroasele pietre ale cruzii realități?! de ce când omul își croiește o lume de speranțe și merge spre ținta închipuirilor sale cu încredere și bucurie, tu’l oprești în cale și-i zici: stai; ceea ce vezi este o nălucire, un fum amăgitor!</p>
<p>Petruș suferi mult de nerăbdare în decursul zilei, dar își momi inima cu o singură consolație, cu convingerea că dorul său era împărtășit, și că obiectul cultului său suferea ca și el de nerăbdare.</p>
<p>— Ea mă așteaptă de mult, zicea el în sine până nu venise, ea și-o fi făcând vecul la fereastră; desigur că acum ea vine și se duce și iar vine într-acel loc binecuvântat, iar când mă va zări de departe bucuria ei mă va face să zbor dincolo de al treilea cer. Egoistul!...</p>
<p>Când ajunse sub fereastră și-și ridică fruntea în sus, atunci i se păru că bolta cerească a căzut peste capul său și un trăsnet cumplit l-a împietrit pe loc; fereastra era văzuvă de stăpâna sa, visele sale îmbucurătoare erau o nălucire mincinoasă. Văzând ceea ce nu se aștepta să vadă, puse mâna la inimă ca să comprime o durere vie ce trecu prin pieptul său, scoase un suspin prelungit din adâncul sufletului...dar bunul D-zeu făcându-i-se milă de el îi trimise iute în ajutor, pe îngerul speranței, și-l făcu să murmure:</p>
<p>— Poate c-a venit prea devreme, și ne găsindu-mă s-a întors obosită de o lungă așteptare, spre a se reîntoarce peste puțin, ori că mamă-sa o reține încă lângă sine; trebuie să vie, să mai aștept.</p>
<p>Zicând aceste cuvinte se așeză pe banca de la rădăcina arborelui, dar nu trecu două minute și se sculă repede în sus în prada unei crude agitații și își pironi ochii din nou spre fereastră, pe care vâzând-o tot goală suspină și începu să se preumble prin grădină. Abia întoarse spatele acelei ferestre pizmașe, abia făcu iarăși câțiva pași într-o direcție opusă, și iarăși se înturnă înapoi palpitând de emoție,căci i se păruse că a auzit un zgomot printre frunziș, și iarăși își pironi ochii spre fereastră. În adevăr o rândunică trecuse printre foile nucului spre a intra în cuibul unde o aștepta puișorii săi.</p>
<p>Văzând că nu era nimic își urmă calea, dar se reîntoarse iarăși și iarăși își urmă preumblarea tresărind ori de câte ori zefirul mișca frunzele, ori de câte ori câte o uscătură cădea jos din copac și ori de câte ori se făcea cea mai mică mișcare prin iarbă sau foi, și la fiece mișcare ce făcea, fruntea sa se acoperea cu o paloare crescândă și buzele sale se contractau spre a da la iveală o întristătoare descurajare.</p>
<p>Copile, copile, de ce egoismul te orbește? de ce nu-ți dai seama de situația inimii tale? de ce nu încerci de a distinge diferența ce există între poziția ta și a celei ce aștepți? Tu iubești; o știm, ai spus-o arborelui care de atâtea luni e martorul suferințelor tale, cărților care ți au supt de atâtea ori lacrimile, atmosferei care ți-a auzit și ți-a numărat suspinele, și întregii naturi căreia nu ai ascuns secretele inimii tale; dar ea oare știe toate acestea? știe că tu suferi din cauza ei, sau chiar dacă ar fi știind, dacă ar fi ghicit, crezi că ești sigur că ea te-a priceput, sau ai izbutit s-o faci să se intereseze de tine ? să sufere de suferințele tale? să te iubească cum o iubești tu? sau cel puțin c-a început să simtă și ea pentru tine vreun atașament care s-o facă a te dori?</p>
<p>Ea este un copil inocent, prin inima sa nu a trecut încă acele fiori dulci dar teribile care sau ridică pe om până la Dumnezeu, sau îl azvârle mai jos decât regiunile infernului; ea încă nu știe ce sunt palpitările iubirii și nu cunoaște suferințele și fericirile acelei pasiuni care unesc două inimi, astfel că existența, lor se contopește și din două ființe străine se transformă într-o singură ființă cu aceiași gândire, același dor, aceleași aspirații. A iubit și ea în viață pe măiculița sa, acea ființă sfântă pentru orice copilă,pe care a crescut-o pe genuchii săi, a învățat-o să gongănească primele cuvinte și să se roage lui D-zeu; a iubit pe tatăl său care i-a semănat viața cu roade, a ferit-o de orice primejdii și i-a dat acea educație care i-a înzestrat sufletul cu calități alese; a iubit pe profesoarele sale care i-au dezvoltat bunele ei însușiri, precum și pe camaradele sale cu care-și croia în orele de repaus o lume de năluciri. Da, a iubit astfel, și inima sa era încă plină de asemenea soi de iubire care face numai bine și ferește sufletul de bântuiala deznădejdei, însă era cu totul străină de orice alte sentimente mai fragede dar și mai violente.</p>
<p>Ea până atunci nu știa să facă o deplină distincție între sexe, pentru că se purtase până aici cu frații amicelor sale cu aceași libiertate cuviincioasă cu care se purtaseea cu dânsele și se juca cu ei ca si cu ele.</p>
<p>Mimica în prima sa întâlnire cu Petruș zile nu încercase nici un sentiment particular pentru vecinul său, ea vorbise cu el fiindcă n-avea ce face și-i promisese de a mai veni ca să mai stea de vorbă cu dânsul, fiindcă într-unele ore i se ura stând singură și-i plăcea să petreacă acele ore schimbând oarecare cuvinte cu cineva mai bine decât să-i țină urechile în cămara sa. Cele trei patru ore ce trecuse cât ținuse prima convorbire i se păru c-au durat puțin; aceia ce au vorbit împreună, deși nu era mare lucru, o amuzase și o făcuse să dorească ca să mai petreacă și să se mai amuze și altădată în socoteala d-lul care avea un aer atât de comic când sta călare pe craca sa de nuc; iată ce o făcuse pe dânsa să promită de a mai reveni.</p>
<p>Cât a avut cu cine să se amuze, ea nu s-a gândit o clipă măcar la Petruș, a lucrat mai toată ziua în camera mamei sale, spunând la glume și la snoave copilărești care înveselea prea mult, pe fericita mumă, după aceea trecu în sala de mâncare ca să prânzească cu multă poftă și fără de nicio grijă, și după masă intră în grădină și începu să se zbeguească printre boschete și flori cu cea mai tânără din domnișoarele de companie fără să se gândească câtuși de puțin că dincolo de zid o ființă omenească suferea așteptând-o pe când d-ei se zbeguia. Peste o oră se duse în camera maicii sale ca să-i sărute mâna și să primească binecuvântarea sa ca în orice seară, și tocmai când vâzu că a înnoptat și c-a rămas singură își aduse aminte de Petruș și sui scara din dos cântând.</p>
<p>Sărmanul Petre! trei ore fără de sfârșit bătători potecuțile grădii din jurul copacului tot trăgând nădejde doar o va vedea și tot zicând în inima sa:</p>
<p>— Trebuie să vină, trebuie s-o aștept.</p>
<p>Astă așteptare, îl făcu să sufere mult, dar toate suferințele fură uitate când o zări în cadrul fericitei ferestre; o clipă fu de ajuns ca să zboare lângă ea.</p>
<p>Treceți, treceți, cu repeziciunea electricității voi ore de fericire, căci scurtă este durata voastră! și tu zefir culege și înseamnă singur toate cuvintele ce s-au schimbat întregi, căci noi ăștia muritorii cărora D-zeu ne-a pus în piept o inimă și ne a zis: trăiți, iubiți, suferiți, am trecut toți pe acolo și știm pe de rost toate cuvintele ce se schimbă într-acele timpuri de suavă îmbătare. Ah! ce n-am da ca să mai fim odată în stare de a mai rosti cu acea simplitate și curățenie de inimă acele cuvinte ce ard buzele prin care eis și se întipăresc în minte ca să nu se mai uite niciodată!</p>
<p>In acea seară amândoi simțiră părere de rău că a sosit ora care-i obliga să se părăsească, și înainte de a se despărți își fixară o oră hotărâtă pentru întâlnire.</p>
<p>Aste întâlniri urmară de aici încolo în toate serile! cât stau împreună vorbeau despre tot ce le trecea prin gând afară de aceia ce aveau în inimă și chiar pe buze gata de a zbura! petreceau astfel până la miezul nopții repetând mai aceleași cuvinte, și cu toate acestea nu simțeau deloc ce este urâtul.</p>
<p>Cu cât trecea timpul cu atât se prelungeau mai mult orele lor de întâlnire și cu atât simțeau mai multă plăcere de a sta împreună, încetul cu încetul Mimica începu să simtă pentru Petruș un fel de atașament frățesc și să fie mâhnită când nu-l vedea înaintea ochilor. Fără să prinzi de veste încolți în fundul inimii sale un sentiment nou și neînțeles care începu să-i agite pieptul, să-l miște sângele-n vine cu o repeziciune neînțeleasă, s-o facă câteodată să plângă și să rîdă fără să știe pentru ce și să se vadă tulburată fără să priceapă cauza! Mica și inocenta sa inimă începu să se miște cu mare iuțeală și să bată mai tare ca altădată; câteodată niște suspine nejustificată îi umfla pieptul cum se umflă undele mării când e aproape să izbucnească furtuna, niște dureri neînțelese copliieșeau pieptul și i-l apăsa ca o piatră de moară fără să înțeleagă noima acestor zbuciumări, deocamdată ea se mira, se gândi zise întrebă de unde provenea astă metamorfoză? ea se mai întrebă pentru ce toate aste zbuciumări o chinuiau numai ziua, în care timp din veselă, zglobie și râzătoare cum era ea din natură devenea tăcută și gânditoare? se întreba asemenea pentru ce seara căpăta seninătatea sufletului îndată ce înopta și-și uita toate chinurile și durerile de îndată ce da ochii cu vecinul său?</p>
<p>— De unde? de unde astă minune, își zicea ea, și nu putea să dezlege enigma; mai întâi ea voi să se lupte contra astei influențe necunoscute și să gonească departe de sine acele gânduri negre și acele impulsuri neînțelese, dar îndată pricepu că se lupta cu imposibilul și renunță, și lăsă cat impul și eventimentele să-i descopere noima. Ele nu întârziară de a da adevărul pe față. La început Petruș era pentru ea un frate și se purta cu el cu acea libiertate și acea lipsă de sfieală cu care o soră se poartă cu fratele sfânt. În primele zile cea mai plăcută ocupație pentru ea era aceea de a-și petrece în socoteala lui, de a lua în râs falsa sa poziție și de a spune fel de fel de snoave care să-l supere ; mai pe urmă însă deveni mai serioasă, convorbirea lor lua altă formă, zbegurile copilărești se schimbară în o amiciție intimă, și mai apoi când inima sa începu să simtă aceia ce încă nu putea numi, începu a coborî ochii în jos dacă privirea sa se încrucișa cu a lui și a roși ca o cireașă dacă mâinile sale se atingea de ale dânsului.</p>
<p>Mai înainte Petruș luase de mai multe ori mâna sa cea albă, și delicată în ferbințile sale mâini și o apropiase cu respect de buzele sale spre a depune pe dânsa un dulce sărut, fără ca ea s-o retragă sau să simtă vreo mișcare lăuntrică; într-o noapte însă, fără să vrea, o zmuci din mâna cu repeziciune, căci un fior vid îi străpunse tot corpul în momentul în care simți contactul acestor buze înspăimântate. Atunci fără să-și dea seama pentru ce fugi repede din cadrul terestru și dispăru ca o nălucă în interiorul casei, lăsând pe Petruș împietrit și uimit de mirare. Fugind de acolo Mimica coborî iute scara, se închise repede în camera sa, se aruncă în pat îmbrăcată cum era și începu să plângă și să se înece în suspine.</p>
</div>
<div type="chapter" n="5">
<head>V. Epopea dragostei.</head>
<p>Amiciția între două ființe de vârste potrivite și sex deosebit este o minciună dacă nu este sanctificată prin legămintele rudeniei celei mai apropiate. De la crearea omului până acum au trecut atâtea secole, s-au făcut atâtea încercări, s-au rostit atâtea jurăminte și legături solemne, și cu toate astea încercările n-au reușit, jurămintele s-au călcat, legăturile s-au rupt și inmutabilele legi ale naturii și-au reluat nebiruita lor domnie.</p>
<p>Toate amorurile, mai cu seamă cele sincere și curate, încep prin amiciție; de multe ori acei ce-și promit astă legătură prețioasă nu cunosc pe cealaltă și-și o promit încurățenia inimii, dar după ce a trecut puțin timp, după ce s-a găsit cele două ființe de sex deosebit de două trei ori la o altă și singuri, pulsațiile inimii, palpitările pieptului și înflăcărarea sângelui le-au descoperit îndată că mai există în omenire și altă legătură mult mai strânsă și mai prețioasă ca amiciția, dar care nu se numește amiciție.</p>
<p>Când doi amici de același sex sunt împreună, vorbesc de multe și de toate, uneorî chiar cu foc, dar sângele lor e potolit, pieptul lor liniștit și inima lor se odihnește cu moliciune între pereții săi.</p>
<p>Ei se iubesc, ei petrec împreună fără să li se urască și se despart uneori chiar cu părere de rău, dar după ce se despart, sufletul lor redobândește sănătatea obișnuită și liniștea își recapătă drepturile sale; când însă sunt împreună doi amici de sexuri deosibite, atunci lucrurile se schimbă cu totul. Mai întâi de toate când se văd o tresărire nervoasă le mișcă arterele fără de voie și o fericire cerească le iluminează fața; după aceia roșesc când se văd aproape și un bold ascuns îi mână unul spre altul chiar când vreau a se evita. În deșert se silesc de a ascunde de lume scumpul lor secret, căci ochii lor sunt niște ingrați trădători; în deșert se depărtează unul de altul, căci îndată ce se apropie și se ating, o putere atractivă mai tare decât aceia a magnetului îi fixează unul lângă altul, și de multe ori când se încearcă ca cel puțin prin cuvinte să-și acopere taina, atunci amuțesc fără de voie și lasă ca să-și vorbească numai prin ochi și prin gândire.</p>
<p>Unde au loc unele ca acestea între amici de același sex? unde exită între ei acele revoluții de sânge? unde acele roșeli și îngălbineli succesive? unde acele sfieli și rușinări nejustificate și acele amuțiri elocvente?! Să nu credeți însă că numai inocența este supusă acestor emoții; omul cel mai experimentat, ființa cea mai sceptică este supus acestei influențe îndată ce s-a sădit în pieptul său un sentiment serios, o veritabilă amiciție, regeneratarul foc al amorului.</p>
<p>Petre când văzu pentru prima oară pe Mimica simți pentru ea amor iar nu amiciție, și de la început știm ce sentiment nutrea el pentru ea, însă fiind modest ca orice ființă omenească când face primul pas pe această cale mai cu seamă când nu spera să dobândească în schimb alt decât numai o mică cunoștință sau cel mult o amiciție sinceră, se purtă cât se poate de rezervat și de moderat ca să nu sperie inocența neexperimentatei copile. Mimica însă care, cum am spus, nu știa încă ce este amorul, și lucru de mirare spre lauda educației ce dobânzise, nici nu citise cărți de acelea care s-o facă ca să le ghicească, ea care pot zice, n-avea o idee exactă nici de amiciție, căci până atunci afară de camarade care se schimbau în fiece an n-avea nicio amică, ea care era din fire veselă, zglobie și iubitoare de petrecere, ea care ura monotonia și se silea s-o gonescă prin orice mijloace îi venea la îndemână, ea care știm ce întâmplare a apropiat-o de Petre și a făcut-o să devină amica lui de îndată ce simți inima sa robită de un simț cu totul nou și încă necunoscut, se devotă lui fără de niciun ocol și fără de nicio rezervă.</p>
<p>După ce trecu însă câtva timp și se deprinse cu noua sa cunoștință și descoperi în el niște calități ce-i plăcea, ea începu să prefere întâlnirile cu el altor petreceri mai plăcute, de câteva ori refuză chiar de a se preumbla cu tatăl său ca să stea acasă de vorbă cu amicul său, și în fine simți pentru dânsul ceva care era mai mult ca o adevărată amiciție.</p>
<p>Ea era jună, de tot jună, inima sa era castă și nebântuită de zbuciumări, prin urmare fu foarte surprinsă când simți mișcările violente care-i bântuia sufletul și neînțelesele iritații ce-i aprindea sângele, și nu putu să-și dea seamă de ce se tulburase așa deodată în seara când fugi de amicul său și de ce se închise în casă, de ce se aruncă în pat îmbrăcată cum era, și de ce nu dormi toată noaptea și plânse până în zori de zi!</p>
<p>A doua zi când văzu razele soarelui furișindu-se printre albele perdele ridica în sus capul obosit de insomnie, se uita în jurul său, căci ațipind o clipă uitase tot ce s-a petrecut, se miră de starea în care se găsi, căci nu putuse să-și dea seama așa de o dată de cauza care a făcut-o să doarmă îmbrăcată, și apoi aducându-și aminte sări repede din pat alergă la oglinda, se uită într-nsa și văzându-se galbenă scoase un țipăt de spaimă și durere și se puse din nou pe plâns.</p>
<p>— Ce să fie asta? strigă ea înecându-se în suspine, care să fie pricina ce m-a îndemnat să fac astă nebunie? ce o fi crezut Petruș de disperarea mea? D-zeul meu l-oi fi supărat și n-o mai veni!...</p>
<p>Îndată ce rosti ast monolog își drese iute părul capului. Și după ce-și potrivi hainele ce se cam mototolise, ieși repede afară, și în loc de a se duce, cum făcea în toate zilele, să sărute mâna mamei sale și să zică bună dimineața tatălui său, ea sui repede scara, intră în camera de lucru și-și aruncă setoasa sa privire spre grădina vecinului său, dar de surda fu graba sa căci nu văzu nicio ființă vie într-acea grădină. Avu chiar răbdarea de a sta pironită în loc maivbine de o oră, dar acea ce dorea sufletul său nu se zări!</p>
<p>— L-am supărat, striga ea părăsind fereastra cu ochii inundați în lăcrimi, nu va mai veni, adăugase biata copilă coborând scara și ducându-se spre camera sa ca iar să se zăvorească și să plângă din nou. Veni timpul ca să-i pară și ei ziua mare și orele fără de sfârșit și să se roage și ea lui D-zeu ca să le scurteze și să aducă seara mai curând.</p>
<p>Ea ducea grija c-a supărat pe Petruș, și Petruș în același timp se muncea să afle emigma disparației sale, să-și supună conștiința la cel mai minuțios interogatoriu spre a afla cauza supărării Mimichi lui și își făcea singur cele mai nedrepte învinovățiri. De mai multe ori luă în parte fiecare cuvânt, fiecare gest, fiecare mișcare ce făcuse, și le analiza și le explica sensul ca să găsească o urmă de îndrăzneală sau de necuviință, dar nu descoperi alt decât un schimb de cuvinte tinere și pasionate dar cuviincioase și respectoase.</p>
<p>Negăsind nimic de imputat, el încercă să afle aiurea cauza astei fugi fără de veste, și în loc de a se apropia de adevăr el se depărta într-una, și-și umplu capul cu gândurile cele mai opuse adevărului.</p>
<p>— Mimica nu mă mai iubește, strigă el cu disperare, ea nu mai are încredere în mine și a cătat un pretext ca să fugă și să mă evite.</p>
<p>Cu aceste idei negre în cap el se coborî din nuc, după ce acepta mai bine de o oră ca doar o veni, și văzând că de surda era toată nădejdea, se duse spre casă clătinându-se ca cum ar fi fost amețit și se închise în camera sa ca să facă aceia ce făcuse în acel timp Mimica. A doua zi cum se crăpă de ziuă alergă fuga în grădină, se sui în nuc, stătu o oră și mai bine cu ochii lipiți de geamurile ferestrei, și văzând că nimic nu se mișca înăuntru, se coborî jos, plecă și nu se opri decât la școală, singurul loc care îi mai potolea zbuciumările sufletești.</p>
<p>Ziua aceea păru mare și ne sfârșită pentru amândoi, dar timpul are și el o margine, seara sosi și lucru de mirare, amândoi apărură, unul sub nuc și altul în cadrul ferestrei în același minut. Văzându-se amândoi scoase un țipăt de bucurie și Petruș se grăbi a zbura lângă draga sufletului său.</p>
<p>— Credeam că te-am supărat, zise el luând mâna ce i-o întinse Mimica cu o bucurie copilărească și strângând-o cu transport la sânul său.</p>
<p>— Mi era teamă că nu mai vii! exclamă Mimica roșind și coborând ochii în jos palpitând de fericire.</p>
<p>— Spune cu ce ți-am greșit? întrebă Petre ațintind asupra ei o căutătură rugătoare.</p>
<p>— Spune ce ai crezut de mine? întreba Mimica uitându-se ca un școlar ce așteaptă de la profesor vreo dojană.</p>
<p>— Eu am crezut că ai fugit, te-ai supărat și nu o să mai revii...</p>
<p>— Să nu mai revin eu?...</p>
<p>— Atunci de ce ai fugit și m-ai părăsit cu așa grăbire ? te-a supărat purtarea mea? spune drept; ai avut dreptate să te superi, te-am strâns de mână poate prea tare; am greșit, iartă-mă, așa te rog iartă-mă.</p>
<p>— Să te iert? din contră eu am nevoie de iertat, căci desigur fuga mea cea neînțeleasă și fără de niciun motiv trebuie să te fi supărat.</p>
<p>— Dimpotrivă, eu trebuie să-ți fi greșit printr-un cuvânt sau printr-un gest.</p>
<p>— O! nu te acuza de surda căci eu singură sunt culpabilă; îți mărturisesc că nu stia din ce cauză am simțit în mine o învălmășeală, o tulburare... și fără să vreau...fără să mă pot opri am fugit în camera mea... și am plâns toată noaptea ca un copil.</p>
<p>— Ca și mine!</p>
<p>— Ai plâns și d-ta? exclamă Mimica, uitându-se spre Petruș cu mirare și dându-și multă silință ca să-și oprească o zgomotoasă izbucnire de râs.</p>
<p>— Da, răspunse Petre, ghicind predispoziția Mimichi și lăsând și el în jos ochii rușinat; iți mărturisesc că am făcut astă copilărie.</p>
<p>— Dar de ce?</p>
<p>— Mi era frică că te-am supărat și că n-o să mai vii...</p>
<p>— Și ai plâns? desigur că amândoi suntem niște copii.</p>
<p>— Poate, dar fericirea ce-mi procură astă copilărie n-aș da-o pe mii de tezaururi.</p>
<p>— Ce? ești mulțumit de timpul ce petrecem împreună?</p>
<p>— Mă mai întrebi? nu vezi că de când te-am revăzut soarele a răsărit iarăși pentru mine și mă simt cel mai fericit muritor de pe pămănt.</p>
<p>— Ca și mine, și eu asemenea simt multă mulțumire lângă d-ta; mi se pare că orele aici trec așa de repede și de bine încât m-aș fi simțit foarte nenorocită dacă te-aș fi pierdut.</p>
<p>— Și eu asemenea.</p>
<p>— Care să fie cauza?</p>
<p>— Nu pot să știu.</p>
<p>— Se vede că aceasta e amiciția despre care spune în cărți adevărata amiciție care prețuiește mai mult ca o comoară.</p>
<p>— Negreșit aceasta e.</p>
<p>— Voiești să fim amici în toată viața?</p>
<p>— Din tot sufletul.</p>
<p>— Îmi promiți?</p>
<p>— Ți-o jur.</p>
<p>— Îți mulțumesc.</p>
<p>— Ești bună ca D-zeu.</p>
<p>Zicând aceste cuvinte Petre luă cuprins de transport mâinile Mimichi, le lipi din nou de buzele sale și depuse pe dânsele un lung și fierbinte sărutat. Mimica tresări iarăși dar n-o mai retrase.</p>
</div>
<div type="chapter" n="6">
<head> VI. După soare nori</head>
<p>Într-o seară Petruș și Mimica, după ce stătură mai mult timp de vorbă, după ce își croiră pentru a nu știu câta oară tot planul viitorului lor și după ce-și făcură felurite vise aurite și își jurară ca de obicei amiciție eternă și iubire fără de sfârșit, cuvintele încetul cu încetul expirară pe buzele lor, sângele începu să se retragă din vine spre inimă, privirile lor să se amestece și să se contopească, și chiar sentimentul vieții să-i părăsească și să-i arunce într-un extaz nesimțitor.</p>
<p>Atunci frunțile lor se aplecară una spre alta precum se aplecă spre tulpină fruntea plantei ofilite; capetele lor se rezemară de drugii ferestrei, al căror rece contact  fu repede înfierbântat de clocotirea sângelui lor, mâinile lor se încleștară una într-alta, simțirea de toate cele pământești dispăru, imaginația începu să le zboare în fantasticele regiunii ale spațiului, și pierzând orice conștiință despre ființa lor și despre toate jurămintele ce și-a făcut, prin singura impulsie a naturii, buzele lor se lipiră într-un ardent sărut, primul lor sărut!...</p>
<p>Fericite sunt sufletele! ele zboară spre regiunile cerești cu iuțeala păsării și ușurința fluturelui; despică spațiul mai repede ca electricitatea și se mută din loc în loc mai grabnic ca vântul, fără să se teamă de osteneală, fără să țină în seamă obstacolele și fără să-și cumpănească echilibrul; corpul din nenorocire nu e atât de fericit; el, ca orice lucru material, este expus legilor de gravitate care domnesc pe toată suprafața pământului; vai aceluia ce le va nesocoti!</p>
<p>Pe când sufletul lui Petruș zbura mână în mână cu acela al iubitei lui prin cele mai înalte stagii ale stihiilor cerești, corpul său care sta aninat de craca nucului pierdu echilibrul și... frumoasele vise zburară, zburdanicul rătăcitor fu rechemat în grabă la locul său, dulcele sărutat fu precurmat și un țipăt în spațu și apoi o bufnitură surdă ce răsună pe pământ schimba poezia în proză și frumoasele iluzii în cruda realitate. Sărmanul Petruș căzu din înălțimea nucului tocmai pe banca de pământ și rămase întins pe dânsa câteva minute fără de simțire.</p>
<p>Spaima Mimichi fu mare; în aprinderea groazei ea uită orice temere și rezervă, nu mai vru să știe de tot ce o înconjura, începu să țipe și să strige ajutor, dar din nenorocire pentru ea tatăl său nu era acasă, mamă-sa dormea dusă și fetele din casă erau prea mult ocupate cu propriile lor secrete.</p>
<p>Văzând că n-alerga nimeni în ajutorul celui în primejdie, ea încercă să rupă cu mânușițele sale de copil groasele gratii de fier spre a zbura acolo unde poate își trăgea sufletul acela ce deja devenise viața și fericirea sa, dar acele gratii rezistară și o ținură pe loc; cine poate descrie disperarea ei era aproape nebună, iiieșeau flăcări din ochii ei și mugete de leoaică din pieptul său. Din norocire astă tulburare nu ținu așa de mult.</p>
<p>Petruș era numai amețit dar nu leșinat; spiritul său redevenind din vagabonda lui călătorie nu-și mai perdu luciditatea sa, și după câteva momente de zăpăcire își reveni în sine, și înțelegând îndată pericolul la care se expunea întregul lor viitor prin disperata imprudență a Mimichi, se ridică repede în sus, și înăbușind orice țipăt de durere, se urcă iarăși în copac ca să liniștească pe iubita lui și iarăși se apropie de fereastră.</p>
<p>Mimica văzându-l în picioare scoase un țipăt de bucurie, întinse spre el mâinile, iar văzându-l lângă sine îl cuprinse în brațe și pentru prima oară depuse din propriul ei avânt pe amândoi obrajii lui câte un fierbinte sărutat.</p>
<p>După ce se asigură că Petruș nu era în primejdie și s-a ales numai cu frica, Mimica aduse aminte iubitului ei că timpul a trecut prea repede și că deja a bătut ora retragerii, Petre îl lăsă cu părere de rău mâna ce o acoperea fără de precurmare cu mii și mii de sărutări, se coborî din copac suspinând și ieși din grădină aruncând mereu ochii spre fereastra care deja rămase văzuvă de zâna ce o înfrumuseța. Intrând în camera sa, Petre se aruncă în pat și adormi pe dată, iar Mimica nu putu să dea mult timp ochii în gene, căci mii și mii de gânduri zburau ca niște umbre pe dinaintea ochilor săi și îl înfățișa în culori negre toate tristele rezultate ce ar fi putut culege dacă, căderea lui Petruș ar fi fost fatală. A doua zi se sculă dis de dimineață cu gândul tot la el, și cum se sculă din pat alergă iarăși la fereastă ca să vază doar o da ochi cu el. Cât ținu ziua de mare mai nu se dezlipi de acea fereastră.</p>
<p>Petre iute se culca și iute adormi, dar, nu se sculă tot așa de iute; după căzătură simți în aprinderea sângelui prin mâini și picioare dureri destul de vii dar nu atât de împungătoare, însă după ce somnul potoli sângele, când vru să se dea jos din pat fu cu neputință ca să se miște din loc, căci corpul îi era înlemnit și simțea durerile cele mai vii îndată ce făcea cea mai mică mișcare.</p>
<p>Văzând, că nu era chip de a se scula ca să meargă la școală, începu să strige cu o voce slabă pe mama sa, și biată bătrână care întotdeauna, ca orice mumă cu dor, avea o ureche ațintită spre copilașul ei, îl auzi de la prima strigare, alergă numai decât în camera sa și rămase încremenită auzind că Petruș al ei era bolnav.</p>
<p>— Ce ai măiculiță dragă? strigă biata mumă frângăndu-și mâinile cu ciudă.</p>
<p>— Mă dor oasele mamă, răspunse Petruș gemând, mă dor de nu mă lasă să mă mișc din loc.</p>
<p>— Dar de unde tătarii veni astă pustie de boală pe tine puișorule? strigă ea tremurând de temere și neliniște.</p>
<p>— Se vede că am răcit.</p>
<p>— Nu ți-am spus dragul mamei să nu mai stai atât amar de vreme în grădină? Cartea aia o să-ți răpună zilele; nu te mai culci decât pe la unu și două din noapte. Trup e ăla nu e fier.</p>
<p>— Te rog mamă nu-mi mai face imputări, răspunse Petruș cam cu nerăbdare, și dacă poți dă-mi un ajutor,iar de nu lasă-mă să mor ca un câine.</p>
<p>— Să mori tu? mai bine dă-mi cu o piatră în cap decât să-mi vorbești astfel. Lasă puiu mamii, nu te speria că te face măiculiță bine.</p>
<p>Zicând aceste cuvinte biată femeie începu să, facă tot ce știa ea ca să redea sănătatea fiului său; îi trase peste tot corpul, îl obloji cu felurite lucruri calde, și după ce îi repuse sângele în circulație și-l înveii cu o blană mare ca să asude, ieși în vârful degetelor și-l lăsă ca să se odihnească.</p>
<p>— Nu mai este cu putință ca să mai dureze astă viață de pasăre, zise el rămânând singur; iată fructele sale: sunt țintuit în pat când sufletul meu zboară spre partea unde-l duce dorul, sunt condamnat de a bea în luna lui August felurite tisane fierbinți și de a mă turmenta într-o atmosferă tropicală când inima mea arde ca un jăratec de foc; puteam chiar să-mi frâng gâtul și să mor tocmai atunci când viața îmi este mai trebuincioasă spre a mă bucura de fericirea că sunt iubit de cel mai frumos înger al cerului. Afară de asta toamna se apropie și după ea vine iarna, copacul se desfrunzește și șederea în copac devine imposibilă. Ce să fac? să mă despart de ea îmi este cu neputință; să renunț de a o mai vedea, de a-i mai vorbi și de a mai oglindi fericirea mea în dulcea rază a ochilor săi este mai presus ca puterile mele; ea pentru mine a devenit mai necesară ca aerul ce respir, ca soarele ce mă luminează și ca D-zeu la care mă închin. O zi să treacă fără s-o văd și sunt mort. Ah blestemate vergele! fără de voi fericirea mea n-ar avea margini; cerul ar fi gelos de viața noastră și îngerii lui ar sta în zborul lor și ne-ar privi cu invidie. Acele gratii trebuie desființate. Să le desființez? dar oare va consimți ea, va avea încredere ea, inocentă păsărică, în puritatea simțimăntelor mele? va putea citi ea în adâncul inimii mele ca să vadă cât de sus este pus în mine altarul adolației ei? putea-va ea să se confeseze fără temere și fără de obstacole în brațele mele? Eu mă cunosc pe mine, eu știu că o iubesc cum iubește marinarul sfânta icoană ce protejează vasul său, o ador cum adoară casta virgină amintirea sfintei fecioare, și simt pentru ea un amor pur, ceresc, nematerial; dar ea! dulcea copilă, va avea atât de mare încredere?! Nu, nu voi să-i fie frică, nu voi ca micul și virginalul său sânișor să bată de temere; mai bine să sufăr eu, iarna e încă departe, avem timp să ne gândim.</p>
<p>În urma astei hotărâri Petruș își potoli cugetarea, gândurile cele aventuroase își reluară zborul și se risipiră în spațiu, și sufletul său ușurat se liniști și somnul veni să-i transporte în alte regiuni poate mai surâzătoare. Somnul său fu greu și prelungit, căci pe la prânz veni mumă sa cu puțină supă ca să mănânce, și văzându-l dormind cu așa poftă îl lăsă în pace și se retrase binișor.</p>
<p>Pe când dormea el trăsăturile și tisanele își făcură efectul, corpul său începu să asude cu abundență, și el în loc de a se deștepta și de a se scula ca să se schimbe, lepădă după sine tot ce grămăzise îngrijirea maternă și-și urmă somnul înainte. Astă imprudență involuntară îi cauza mare rău căci asudeala înghețase pe sine, astfel că dimineața când se deștepta se simți cuprins de un tremur care îi făcea dinții să-i clănțănească în gură; îl apucase frigurile. Mumă-sa văzându-l în astă stare se bătu cu pumnii în cap și-i dădu tot ce știa ea ca să îi potolească suferința; el luă tot ce i se dăduse cu docilitatea unui copil, dar despre mâncare nici nu fu vorba; deja frigurile pusese gheara pe el și-l nutrea prin veninul ce scotea din ficat și-l vărsa în sânge.</p>
<p>Când văzu că s-a înoptat și că se apropia ora în care trebuia să se întâlnească cu iubita lui, Petruș își dete toate silințele putincioase ca să se ridice în sus spre a zbura acolo unde îl mâna dorul, dar corpul său cu totul încordat îl făcu să simtă dureri cumplite și-l sili să recadă cu capul pe perne și să plângă de necaz.</p>
</div>
<div type="chapter" n="7">
<head>VII. O infirmieră improvizată.</head>
<p>Mimica nu era într-o stare mai bună ca Petre; deși nu încerca nicio durere fizică, ea era turmentată de niște suferințe morale noi pentru ea. Toată ziua fusese muncită, de o nerăbdare neînțeleasă, toată ziua plânsese fără să știe pentru ce și nu putuse să mănânce măcar o bucățică de pâine. Petre plecase de la ea bine, cu toate astea inima îi prevestea o nenorocire și gândurile sale se munceau să afle adevărul. Ah! cât ar fi dat acelui ce ar fi venit să-i spună cum se află scumpul ei odor! Cel mai mic freamăt de frunze o făcea să tresară și cea mai ușosră fâșietură prin iarbă să alerge la fereastră spre a-și vedea visul cu ochii. De cum apuse soarele ea se încuie în camera sa de lucru, refuză de a se coborî la masă, și-și lipi obrajii de geamurile ferestrei, și se uită țintă vreme îndelungată spre interiorul acelei grădini, singura care putea să o liniștească sau să amărască pacea sufletului său. Pe când ochii săi încercau să descopere adevărul printr-un semn oarecare, urechile sale stăteau la pândă ca să fure cel mai mic zgomot, dar nu auzi nimic, parcă în casa lui Petruș domnea liniștea obișnuită.</p>
<p>Văzând că nimic nu se mișca spre partea grădinii, Mimica se mai liniști puțin, se coborî în camera sa, ceru să-i aducă de mâncare, pretextând că nu se simțea bine, și după ce prinse prin nutriment puțină putere, spuse servitoarelor să n-o tulbure că vrea să se culce devreme, și se sui iarăși în camera de lucru. Văzându-se acolo se încuie din nou cu cheia, se așeza pe un scaun lângă fereastră, și ca să-i treacă de urât, începu să smulgă foile unei flori ca să ghicească dacă era sau nu iubită.</p>
<p>Într-acest timp noaptea sosi, întunericul începu a-și întinde în spațiu negrele sale aripi, cerul începu a se împestrița cu stele scânteietoare, luceafărul ieși din niște norișori de argint și se puse în fața sa ca să-i trimită drept în ochi argintiile sale raze, ca cum i-ar fi zis: iubește copilă, iubește căci eu sunt aici, eu zâna și protectoarea dulcelui amor sunt gata să te dezmierd cu razele mele și să ascund cu mister taina sufletului tău. Ea se uită lung spre acea stea mică dar strălucitoare, urma cu frumoșii săi ochi domolul ei curs în nemărginirea spațiului și n-o pierdu din vedere până ce n-o văzu dispărând iarăși după un nor alb ca zăpada precum o curtezană cochetă dispare după diafanele rețele ale patului său. Atunci mintea sa un moment rătăcită și cam faștinată de acea rază fermecătoare își aduse aminte de cele pământești, și văzând c-a sunat ora întâlnirii, că timpul trecea, și că Petruș nu mai venea, fu cuprinsă de un nou neastâmpăr și începu să bată din picioare cu nerăbdare și să plângă de necaz căci nu putea să afle adevărul.</p>
<p>Copilăria nu știe ce va să zică obstacole și crede că n-are decât să vrea spre a le face să dispară, însă vine cruda realitate, experiența vieții o face să se izbească cu fruntea de imposibil; atunci ea plânge, se supără, protestează cu necaz, dar află adevărul și începe a se învăța cu suferința și a se deprinde cu răbdarea. Mimica era până ieri o copilă și o copilă răsfățată; ea n-avea decât să voiască și să vadă acea voință că se transforma în realitate, ea credea că totul e destinat în lume de a se pleca umilit la picioarele sale; și se supăra foarte mult când nu ieșiau lucrurile astfel; experiența veni iute s-o smulgă din acea credință și să-i lumineze ochii; amorul, unica școală a vieții, o făcu să învețe acest capitol nou pentru ea dar folositor în multe ocazii, și nevoia o sili să fie răbdătoare.</p>
<p>Mai întâi ea plânse și începu a se revolta căci nu putea să afle ce se face Petruș al el, dar neputând învinge obstacolele, fu nevoită să se potolească și să le ocolească așteptând. Aștepta, timpul se scurse cu exasperanta și monotona sa regularitate, bătu chiar zece ore din noapte, dar Petre nu se mai ivi. Patru ore de așteptare, patru ore lungi ca niște secole este mai mult de ât poate pretinde cineva de la o ființă deprinsă cu comanda, și cu toate astea ea îndură toate chinurile acestei așteptări, se revoltă, plânse, blestemă, dar așteptă.</p>
<p>De mai multe ori ea vru să plece, făcu chiar câțiva pași spre ușă, dar să treacă pragul îi fu cu neputință, căci o legătură nevăzută dar puternică o opri, și o voce ascunsă îi șopti la ureche: așteaptă căci o să vină și o să-l pierzi dacă va veni și nu te va găsi. Ea rămase, dar să mai aștepte nu se mai putu căci se revoltase într-ânsa tot sistemul nervos și o ținea într-o agitație continuă.</p>
<p>— Dacă nu vine, zise ea în prada celei mai mari disperări, trebuie să merg eu la el, căci negreșit a pățit ceva de nu vine; desigur i s-a întâmplat vreo nenorocire de nu se mai ivește, de surda dar eu stau aici și mă chinuesc în deșert fără să pot a-i da vreun ajutor. Doamne,învață-mă ce să fac?</p>
<p>Dumnezeul cerului sau zeul amorului, nu știu care din doi, avu milă de suferințele sale și o învăță ce trebuie să facă. El care inspiră pe omul cel mai nepriceput, face dibacii pe ființa cea mai mărginită și dă puteri supranaturale omului celui mai slab, făcu pe Mimica să ia o hotărâre curajoasă și să o pună în executare pe dată. Ea care mai înainte tremura ca varga când se apropia de marginea unei înălțimi și se ținea de orice îi era la îndemână de frică ca să nu cadă, acum, a doua zi după ce asistase la o cădere destul de primejdioasă, se hotărî de a își încredința soarta la capriciul spațiului. Gratiile ferestrei erau dese, dar și ea era micuță și subțirică ca o suveiniță, capul numai să poată se strecoare printre ele, și corpul său trecea de sigur. După ce se uită o clipă pe fereastră în jos și își stăpâni un fior ce îi trecu fără de voie prin corp, făcu încercarea să vadă dacă capul se poate strecura printre gratii, și văzând că după ce a îndurat câteva zdrelituri cam dureroase, a trecut dincolo,își strecura și corpul, se agăță de drugii ferestrei, se sui în picioare pe cercevea, apucă cu o mână craca cea groasă ce se afla la înălțimea capului său, puse piciorul drept pe craca pe care sta Petre în toate serile, își echilibra bine corpul, și după aceea mai ținâdu-se, mai tremurând și mai balansându-se nițel puse și celălalt picior, apoi se lăsă ușurel în jos și se stabili solid pe cracă. Altădată ar fi țipat de frică văzându-se astfel aninată în văzduh și agățată ca o păsărică de ramurile unul copac, dar de astă dată își adună tot curajul, și nefâcând niciun zgomot, și fără să tremure câtuși de puțin, alunecă din cracă în cracă, se coborî pe noduroasa scoarță a tulpinii ca pe o scară, și...atinse pământul.</p>
<p>Soluția problemei ce o amânase Petre era dezlegată.</p>
<p>Văzându-se în grădină ea se uită în toate părțile ca să se orienteze, și zărind la oarecare depărtare o raiză de lumină, merse drept spre ea fără ca să urmeze rostul potecilor și fără să se uite la piciorușele sale care se înțepau în ramirile copăceilor ce garniseau laturile acelor poteci, și neluând seamă la hainele sale care se agățau și se sfâșieau de crăcile acelor copăcei, se duse mereu spre acea țintă luminoasă.</p>
<p>Ajungând în dreptul ferestrei din care iieșea lumina și găsind geamurile deschise, dete la o parte colțul perdelelor ce erau lăsate în jos, și furișindu-și în întru lacoma sa privire, scoase un mic țipăt, și fără să se gândească la consecințe sări înăuntru; acea fereastră n-avea zăbrele.</p>
<p>Camera în care sări Mimica era locașul în care Petre până aici își legănase dulcele lui aspirații și în care într-acel moment zăcea mai fără de simțire în prada celei mai mari înfierbânțeli ale frigurilor. Era singur. Mimica se apropia de el în vârfurile picioarelor și se grăbi a-i lua una din mâini în mâna sa, dar când se atinse de ea, își retrase mâna înspăimântată căci mâna lui ardea ca un jăratec. Mai întâi voi să-l deștepte ca să-l întrebe de ce suferea și cum îi mai era, dar văzându-l că se zbate între două căpătâie și că se arunca ca peștele de colo până colo fără să-și găsească loc, sporovoind fel de tel de aiureli, atunci trase binișor un scaun, îl puse lângă marginea patului, se așeză pe dânsul, și ținâdu-i mereu mâna în mâna sa se puse a asculta aiurelile lui și a plânge în tăcere de mila sa.</p>
<p>După ce se arunca încoace și încolo lepădând după dânsul plapuma pe care Mimica se grăbi a o pune la loc cu delicata îngrijire a unei infirmiere experimentată, Petruș începu să-și ridice capul de pe perne și iar să-l facă să recadă strigănd :</p>
<p>— Lăsați-mă, lăsați-mă vă zic, nu mă opriți că vă fac praf pe toți; nu vedeți că vor să mi-o răpească, să mă despartă de ea, să zidească fereastra prin care am văzut-o și care mă face atât de fericit...Degeaba încercați ca să mi-o luați că ea tot la mine va reveni.. ea mă iubește mai mult ca pe voi... și eu o ador mai mult ca viața mea...Ce? vă îndoiți? puneți-mă la încercare; ce voiți de la mine? să-mi cereți? pentru ea sacrific tot ce mi-a dăruit D-zeu!...Voiți sângele meu...iată-l...în zadar mă chinuiți cu torturile voastre, căci eu nu voi înceta o clipă de a o iubi și nu voi schimba amorul ei pentru toate tezaurele ce-mi oferiți...Ce ați zis? vreți să-i luați tot, s-o lăsați săracă? s-o aruncați pe drumuri goală cum a intrat într-astă lume? ei și? credeți că cu asta mă speriați, credeți că pentru averea ei o iubesc? De ce nu vă da D-zeu acest gând și de ce nu îl puneți pe dată în aplicare pentru ca să știu că ea îmi datorează tot mie, numai mie? Ah! cât aș fi de fericit atunci, ah! Mimico, Mimica mea cea scumpă cât de fericiți am fi când te-ar dărui D-zeu mie și mi-ași sacrifica toată viața spre a te face fericită!</p>
<p>Pronunțând aste cuvinte ochii i se umplură de lacrimi, șiroaie ferbinți începură să-i inunde pe aprinșii săi obraji și plânsul îi potoli focul ce-l consuma.</p>
<p>Mimica pentru prima oara asista lângă căpătâiul unui om suferind și pentru prima oară auzea aiurelile unui bolnav de friguri; când îl văzu ridicându-se furios de pe perne și smăcinăndu-și mâinile cu virtute și iar recăzând ca un corp neînsuflețit, ațintind spre ea o privire rătăcită și înfricoșătoare, atunci biată fată se speriase groaznic, se repezi spre fereastră scoțând un țipăt de spaimă, dar pe urmă după ce văzu că nu era urmărită și că Petruș recăzu pe perna sa, se opri în loc, îl privi cu curiozitate, și văzând că s-a mai potolit și începu iarăși a vorbi singur, se apropia de el încetul cu încetul și ascultă cu atenție tot ce vorbi. Cu cât el vorbea cu atât ea se apropia mai mult de patul lui ca să nu piardă o silabă din tot ce spunea, și cu cât auzea sensul precurmatelor lui fraze, cu atât se înduioșa și simțea în pieptu-i inima bătându-i-se cu putere și ochii înnecându-i-se în lacrimi de fericire.</p>
<p>În acel moment fără să știe ce face, fără să se poată opri și fără să priceapă de unde venea puterea care îi da brânci se apropie de el, se apleca spre figura sa și depuse pe înflăcărații lui obraji un dulce și prelungit sărutat. El parcă-l simți căci puse măna și pipăi locul unde obrajii săi fusese în contact cu buzele frumoasei copilițe, surâse cu o expresie de fericire, ca cum ar fi văzut ființa care l-a sărutat, deși era cu ochii închiși, și se întoarse cu fața spre marginea patului și murmură:</p>
<p>— Mi-e sete, apă.</p>
<p>Mimica se repezi la meștioara de la căpătâiul patului și puse măna pe o carafă plină cu apă ca să toarne în pahar și să-i dea iute să bea, dar văzând pe masă lămâie și zahăr își aduse aminte de o recomandare ce făcuse medicul mamei sale când tată-său fusese bolnav tot de friguri, tăie cu iuțeală lămăia în două, o stoarse în paharul umplut cu apă mai mult de jumătate, puse zahăr și după ce amestecă până se topi zahărul, scoase dinăuntru sâmburii de lămâie și apropie paharul de buzele fripteale lui Petre care bău cu lăcomie tot ce se afla în el.</p>
<p>După astă băutură răcoritoare Petre se întoarse cu fața spre perete și adormi, Mimica se reașeză pe scaun și își pironi privirea spre el fără a se putea îndura să se despartă de acela ce suferea numai din cauza ei; stând astfel cu ochii pironiți spre dânsul mută și nemișcată, simți că ochii i-se lipesc de gene, puterile o părăsesc și o cuprinde fără să vrea un somn greu ca plumbul. Nemaiputând rezista, juna copilă își plecă capul in jos, îl așeză pe căpătâiul pernii pe care dormea iubitul ei și adormi și ea.</p>
</div>
<div type="chapter" n="8">
<head>VIII. Mama și fiul.</head>
<p>Muma lui Petre se retrăsese din camera fiului său pe la 10 ore seara; ea mai înainte de a pleca deschisese fereastra dinspre grădină ca să mai vină puțin aer căci se făcuse în casă pâclă si se duse în camera sa ca să se culce și să doarmă puțin. Ea închise numai un ochi, căci gândul său era pironit în camera de alături, cu toate astea vârsta, oboseala, emoțiile ce o zbuciumase în ziua precedentă și mai cu seamă vicleana amăgire a somnului, o făcu să doarmă cum trebuie și să se deștepte cam pe aproape de revărsatul zorilor. Cum deschise ochii și zări cadranul orologiului din perete care arăta două ore trecute, sări repede în sus și, alergă în camera fiului său ca să vadă ce face, însă iernase în pragul ușii împietrită, căci locul său era ocupat; la căpătâiul patului fiului său unde trebuia să dormiteze ea, dormita o altă ființă femeiască.</p>
<p>Deodată la prima vedere îi veni să se repeadă spre ea și s-o întrebe cine era și cu ce drept venea să îi răpească drepturile ei, dar după ce se gândi puțin, se apropie de pat încetinel, privi cu curiozitate acea ființă străină, și inima ei deja bună și blajină se domoli îndată ce văzu acea figură adorabilă plecată gingaș pe marginea pernei fiului său, cu o mână pusă sub cap spre a-i servi de sprijin și cu cealaltă ținând una din jumătățile de lămâie deja stoarsă. Cine putea să vadă acea figură așa de frumoasă pălită și întristată de o îngrijire și de o temere, în care oricine putea citi tot secretul inimii sale, și să nu se înduioșeze ?</p>
<p>După ce o privi cu multă atenție și se minună de frumusețea și frăgezimea vârstei astei copile, muma lui Petre zise încet surâzănd cu întristare:</p>
<p>— Iată lecția care a pus în pat pe fiul meu! dar cine să fie? negreșit vreuna din demoaselele din casa Rodescului, vreo nemțoaică sau franțuză. Străinile astea tulbură capul copiilor noștri, îi face din oameni neoameni și îi aduc în stare ca să-și răpună chiar viața. Iată pentru ce am legănat și dormitat eu atâta mari de vreme! să vie alta și să-mi ia locul!...</p>
<p>Egoismul matern întrece întotdeauna orice egoism; două cuvinte au fost îndestul ca să-l exprime în toată întregimea sa. Astfel e inmutibila lege a naturii; trecutul este totdeauna gelos de viitor; ferice de acela ce știe a împăca aste două drepturi amândouă mari.</p>
<p>— Inca de ar fi vrednică de el adăugase ea comprimându-și un suspin involuntar; după chip se vede tânără și frumușică, ba încă foarte frumoasă. După înfățișare n-ar părea ceea ce e și n-are aerul de a fi vreo coțuse, dar .... n-a fost aceia visul meu; credeam să-i aleg eu o soție luată din sânul părintesc, după obiceiul strămoșesc; acum însă s-a stricat lumea, s-au schimbat obiceiurile, muma trebuie să înghită și să tacă. Ah! dar ce fac? eu mă îngrijesc de dânsa și pe ea, pe fiul meu, l-am dat uitării! cum îi mai e? i s-a potolit pulsul și somnul îi e mai liniștit; slavă Domnului c-a trecut primejdia. O fi văzut încă ea de dânsul în lipsa mea? da, i-a dat limonadă și nu l-a lăsat să  se dezveiească; se vede că-l iubește sărmana fată! tot e ceva, mai cu seamă în vremea de acum în care femeile iau bărbați nu ca să-i iubească și să trăiască cu el, ci ca să-și ia zestrea din mâna părinților. El se mișcă, poate s-o deștepta, nu voiesc să mă vadă.</p>
<p>Zicând aste cuvinte dispăru pe ușa prin care intrase și reintră în camera sa. În adevăr abia se închise ușa și Petre deschise ochii, se uită în juru-i și văzând dormind lângă sine o ființă omenească zise:</p>
<p>— Biata mamă ce mult se chinuește ea pentru mine! să stea o noapte întreagă la căpătâiul meu la vârsta ei! de asemenea devotament numai o mumă e capabilă! dragă măicuță, te rog scoală-te, du-mi-te de te culcă că nu mai mi-e rău, m-au lăsat frigurile și durerile nu le mai simt; du-mi-te măicuță, așa te rog.</p>
<p>Ființa ce dormita lângă el se sculă repede în sus, se frecă, la ochi și apoi lăsă să i se vadă chipul; un țipât de spaimă și bucurie ieși atunci din pieptul bolnavului și la rândul său începu să-și frece ochii și să se pipăie ca să vadă dacă era deștept sau era încă jucăria vreunui vis amăgitor. Convingându-se că nu dormea scoase un nou țipăt, întinse mâinile și ambii amanți se lipiră unul de altul printr-un comun avânt.</p>
<p>După ce se potoliră primele transporturi, Petre spuse toată șirețenia bolii ce-l cuprinsese, Mimica îi povesti toate câte a îndurat din cauza lipsei lui și cum și-a expus viața în miez de noapte și prin locuri necunoscute numai ca să-l vadă, și pe urmă cum, după ce l-a îngrijit toată noaptea, a adormit văzăndu-1 potolit.</p>
<p>Aflând toate acestea Petruș sărută cu fericire și recunoștință mâinile providențialei lui infirmiere și apoi zise:</p>
<p>— Iată că se ivesc zorile, haide scumpa mea să te conduc înapoi spre casă, căci dacă vor afla lipsa ta cei de acasă te pierd pentru vecie și atunci mor desigur.</p>
<p>— Deja s-a luminat de ziuă! murmură ea cu părere de rău.</p>
<p>— Da, răspunse el suspinând, fericirea trece ca o clipă!</p>
<p>— Mă duc, zise Mimica sculându-se, să te găsesc diseară cu bine.</p>
<p>— Merg și eu ca să te ajut.</p>
<p>— Nu, te rog nu te scula, ai uitat că ești bolnav ?</p>
<p>— Fericirea că te-am văzut m-a însănătoșit.</p>
<p>— Nu fi imprudent, poți să te îmbolnăvești din nou, rămâi, așa te rog.</p>
<p>— Nu se poate, mă simt bine, uite pot să mă mișc fără să simt dureri, lasă-mă să te însoțesc și să te ajut ca să te sui în copac, că acum nu vei mai putea face aceea ce-ai făcut aseară.</p>
<p>— Nu avea grijă, D-zeu îmi va da putere; te rog rămâi.</p>
<p>— Dacă mă iubești nu mă opri.</p>
<p>— O! ce vorbă rea ai zis crudule? vino dacă e așa, dar să nu mă blestemi dacă vei suferi din nou.</p>
<p>— Să te blestem! din contra eu voi binecuvânta durerile și suferințele care mi-au procurat fericirea de a fi îngrijit de scumpa mea Mimică.</p>
<p>— Haide să mergem că vremea trece.</p>
<p>— Mergi înainte că te urmez, zise Petruș roșindu-se și uitându-se la ea cu timiditate.</p>
<p>Mimica se uita deocamdată lung la dânsul, dar înțelegând noima astei rugăciuni ieși tot pe fereastră și aștepta câteva minute. Petre se da jos din pat, scoase câteva țipete de durere, căci corpul îi era tot încordat, se îmbrăcă cu oarecare greutate, și animat de dorința de a fi de ajutor iubitei lui, învinse toate durerile și alerga fuga în urma ei. Aurora începuse să apară în marginea orientului și să împrăștie puțină lumină pe suprafața pământului când ei fură în grădină; cu ajutorul acestei lumini Petruș și Mimica trecură prin dedalul potecuțelor grădinii fără de nicio stânjeneală, ajunse iute sub nuc și se urcară pe banca de verdeață. Mimica încerca a se urca singură pe tulpina copacului dar văzu că se dusese energia de cu seară și delicatele sale mânușițe nu mai putură suporta greutatea corpului său. Petre însă era aici, el o sprijini, o ajută, o făcu să se suie deasupra tulpinii, apoi o urmă, o ajută până ce ajunse la fereastră, și după ce o vâzu trecând printre zăbrele, scoasă un lung oftat și depuse pe mica sa guriță un fierbinte sărutat. După aceea ea dispăru pe dată, el mai stătu o clipă ca să contemple locul ce o absorbise, și apoi se retrase suspinând.</p>
<p>Când intră în camera sa tot pe fereastră se găsi față în față cu mamă-sa și văzând-o rămase în loc împietrit. Mumă-sa pricepând critica sa poziție, i se făcu milă dedânsul și ca să-l scoață din încurcătură se apropie de el,îl luâ de mână și atrăgendu’l spre pat îl făcu să șează lângădânsa și să zică cu dulceață:</p>
<p>— Să nu încerci a ascunde fătul meu adevărul căci știu tot; adineaori am văzut dormind lângă căpătâiul tău pe aceea pentru care ai părăsit patul de boală ca s-o petreci.</p>
<p>Auziud aste cuvinte Petruș roși ca o copilă când pentru prima oară e prinsă ascunzând un secret și pironi ochii în pământ.</p>
<p>— Nu pot să-ți judec purtarea și să-ți iau socoteală de ceea ce faci, adăugase mumă-sa, fiindcă ești bărbat și reputația ta nu suferă nimic din pricina astor rătăciri ale tinereții.</p>
<p>— Nu e nicio rătăcire, ai judecat rău mamă, murmură el fără să ridice ochii în sus.</p>
<p>— Să fie o înclinare serioasă! e prea cu putință fiindcă ești prea onest ca să judeci aminteri într-ast minut; o vie ea dreapta judecată, atunci vei repara asemenea greșeli copilărești și vei reapuca calea datoriei.</p>
<p>— Ți-am mai spus o dată, zise Petre tot cu timiditate, că nu cunoști nici ființa ce ai văzut aici nici aplicările mele către ea.</p>
<p>— Așa judeci acum și nu te osândesc, răspunse mumă-sa clipind din ochii.</p>
<p>— O iubesc mai mult ca viața mea, strigă fiul cu foc.</p>
<p>— Te cred! foc de paie fătul meu.</p>
<p>— Te înșeli mamă, zise Petre ridicând fruntea în sus și uitându-se țintă în ochii mamei sale.</p>
<p>— Mă înșel? serios vorbești? să fie adevărat? tu fiul meu iubești serios pe astă fată, pe astă vagaboandă, pe astă ființă pe care n-a ales-o maică-ta; o iubești și mi-o spui mie?! desigur c-o iubești mai mult ca pe mine dacă nu te temi de urmările nenorocite ce poate să-mi pricinuiască astă veste dureroasă, și dacă nu te sfiești de a o aduce în casa mea sub acoperământul care m-a văzut intrând de mână cu tatăl tău cu beteala pe frunte și între pereții care a auzit cele dintâi țipăte ieșite din gura ta.</p>
<p>— Mamă, zise Petre cu un ton dureros privind cu întristare pe mamă-sa care se aprindea cu cât vorbea mai mult; supărarea te face să fii nedreaptă și să insulți fără să știi pe cine nu cunoști și să mă ultagiezi pe mine, fiul d-tale atribuindu-mi aceia ce nici prin gând nu mi-a trecut; te asigur însă mamă că astă copilă nu merită ceea ce zici, n-o cunoști cine e; aflând numele ei te încredințez că singură vei recunoaște c-ai fost nedreaptă.</p>
<p>— N-o cunosc, răspunse mumă-sa cu răsfire și nici nu voi să cunosc toate slujnicele boierești din capitală.</p>
<p>— Slujnică boierească, striga Petre sărind de pe marginea patului aruncând spre mumă-sa o căutătură teribilă, ți-am spus eu că nu știi nimic și te superi de surda; află, adăugase el privind-o drept în față, că acea slujnică boierească pe care o disprețuești se numește Mimica Rozescu.</p>
<p>— Ce ai zis? strigă mumă-să sărind și ea din loc, Rozescu !fata boierului din fundul grădinii?</p>
<p>— Da, fata boierului din fundul grădinii, răspunse Petre cu ton apăsat și cam cu fudulie.</p>
<p>— Atunci răul e mai mare decât credeam eu, murmură mumă-sa îngrijită; copila e nevârstnică, părinții ei sunt bogați și puternici, astfel că atunci când vor afla grieșeala fiicei lor...</p>
<p>— N-au să afle nicio grieșeală.</p>
<p>— Acum nu, dar mai târziu ...</p>
<p>— Niciodată, căci cum ți-am mai spus, d-ta mamă ne-ai judecat rău. Legăturile care există între noi sunt sfânte și curate; fratele cel mai dornic nu respectă pe sora-sa cu sfințenia cu care respect eu astă copilă, și sora cea mai duioasa nu se reazemă cu deplină încredere ca ea de brațul meu, care e totdeauna gata a-i apăra onoarea cu sacrificiul vieții.</p>
<p>— Poate să fie cum zici, murmură mumă-sa pusă pe gânduri, te cred, dar la ce sfârșit vrei să ajungi cu astă dragoste nepotrivită?</p>
<p>— La ce sfârșit? la nici unul; voi s-o iubesc și să fiu iubit cum îngerii se iubesc în cer și nimic mai mult.</p>
<p>— Aste sunt vorbe de clacă fătul meu; în lume lucrurile se petrec altfel; și fiindcă trăiești în lume și că omul e făcut din carne, sânge și oase plin cu patimi și slăbiciuni iar nu o ființă nematerială ca îngerii, mai târziu patimile te vor subjuga, aste jocuri nevinovate vor avea un sfârșit, și vei fi silit a fi om. Sunteți tineri, plini de viată și de sănătate, sângele în voi curge clocotind, va veni odată vremea când firea își va cere drepturile ei și atunci fără de voie vă veți supune, veți aluneca și grieșeala va fi făcută.</p>
<p>— Asta nu se va întâmpla niciodată.</p>
<p>— Nu te prinde că omul e om, și chiar dacă nu s-o întâmpla orice început trebuie să aibă un sfârșit; atunci ce vei face? vei lua-o în căsătorie?</p>
<p>— O! dacă mi-ar sta prin putință, toată viața mea, toată ființa mea, tot aș depune la picioarele ei spre a o face fericită!</p>
<p>— Te cred, dar crezi că vei face pe tatăl său să consimtă de a ți-o da de soție?</p>
<p>— E un părinte care își iubește fata ca lumina ochilor.</p>
<p>— Da, dar e un boier mare crescut în școala cea veche, îmbătrânit în idei ruginite, face parte din acei oameni care sunt mai bucuroși de a-și scoate un ochi și de a-și vedea copilul nenorocit decât să-și înjosească neamul.</p>
<p>— Mă voi sui până la el, mă voi face demn de el, mă voi pune pe studiu cu îndoită energie, voi deveni un om de știință, un medic mare; și când reputația mea va ajunge până la înălțimea sa, atunci mă voi duce la tatăl ei și-i voi zice: Domnule Rodescu, acum sunt egalul D-tale, m-am suit prin știință pe treapta pe care te-au așezat pe D-ta banii și nașterea; dă-mi mâna fiicei D-tale.</p>
<p>— Cu chipul acesta crezi să isbutești?</p>
<p>— Voi izbuti.</p>
<p>— Ești fericit fătul meu că crezi; se vede că încă nu cunoști pe boieri.</p>
<p>— Ei mamă, strigă Petruș cu nerăbdare, d-ta vorbești întocmai ca o bătrână; nu-ți vine să crezi că trăind d-ta s-au schimbat și oamenii și lucrurile altfel de cum era în tinerețea d-tale.</p>
<p>— Nu cred, fătul meă, nu cred că ei le-am mâncat amarul și știu cât sunt de împietriți și ce sunt în stare să facă pentru deșertăciunea fuduliei.</p>
<p>— O să vezi că Rozescu nu e dintre acei vanitoși, și cu mine nu se va întâmpla ce s-a întâmplat cu alții.</p>
<p>— Să dea Dumnezeu! răspunse biată mumă oftând; dacă crezi că așa o să fie, o să iasă lucrurile bine și o să izbutești ca prin învățătură să te ridici la neamuri; silește-te dar fătul mamei, învață, fă-te om mare și pricopsit.</p>
<p>— Mă voi sili îndoit ca până acum, fii încredințată dragă mamă că pentru dragostea ta și a ei voi face minuni.</p>
<p>— Te cred copilul meu, căci te cunosc, dar până să izbutești trebuie vreme multă, vreme lungă, răbdare cu chila.</p>
<p>— Voi avea dragă mamă, fii încredințată; acei ce în adevăr iubesc știu să aștepte.</p>
<p>— Să dea Dumnezeu să-ți vezi dorul îndeplinit.</p>
<p>— Îl voi vedea.</p>
</div>
<div type="chapter" n="9">
<head>IX. Prejudiții!</head>
<p>Permiteți-mi, iubiți lectori, de a face un salt peste un spațiu de trei ani și de a transporta șirul narațiunii noastre în primăvara anului 1877; pentru ce? mă vor întreba mulți, și mai cu seamă multe amabile lectoare care au curiozitate de a cunoaște zi cu zi diagnoza interesantului amor dintre Petre și Mimica, născut și crescut prin discreția unei ferestre și concursul unui nuc; iată pentru ce, fiindcă chiar fericirea are monotonia sa.</p>
<p>Ce pot să vă mai spun că au făcut dânșii în decursul acestor trei ani fericiți? să număr iarăși bătăile inimii lor? să țin un comp exact de mulțimea sărutărilor lor? sau să vă dau cifra suirilor și coborârilor lor de la pământ la fereastră și de la fereastră la pământ? Poate că să vă spun de câte ori Mimica vara și iarna își făcea de lucru în camera sa favorită, pe care o transformase în cameră de culcare, de câte ori se încuia într-nsa, se strecura printre zăbrele și fugea pe fereastră ca să-și petreacă câteva ore demne de invidiat în cămăruța iubitului ei Petre? sau să reproduc aceia ce-și vorbeau ei, care semăna întocmai cu cera ce vorbise ieri, alalatăieri și în toate filele de când se văzuse? ori să vă informez dacă Petre s-a ținut de cuvânt și a ajuns unde zicea? Ei bine vă mulțumesc curiozitatea tuturor prin câteva cuvinte. Petre prin niște sforțări mari a putut să strâmbe puțin drugii ferestrei ca să pătrundă și el în sanctuarul adoratei lui și a petrecut lângă ea mai multe ore din noapte contenplând-o cu adorație ca pe o sfântă icoană. Asemenea Mimica s-a deprins a sui și coborî binefăcătorul nuc spre a se duce în camera lui Petruș ca să își croiască în voie tot planul viitorului lor; vă voi mai spune iarăși că timpul trecea pentru el iute legănându-i în brațele celor mai frumoase năluciri și că erau oamenii cei mai fericiți.</p>
<p>Frigurile părăsi pe Petruș chiar de a doua zi după vizita Mimichii, durerile contuziilor trecură și ele, și fericirea sufletească ce gustau amândoi nu mai întâmpină niciun obstacol, nicio umbră.</p>
<p> Ei în toate nopțile se întâlneau și în toate nopțile își împărtășeau sentimentele și speranțele, și își numărau filele și orele ce-i mai despărțeau de îndeplinirea dorului lor. Amorul între el rămase tot așa de curat și de dezinteresat, deși vârsta li se mărise, și raporturile dintre ei erau tot așa de inocente și tot așa de frățești.</p>
<p>Numai într-o noapte programul fu schimbat fără de voie și fără să prindă nimeni de veste, dar atunci fu pe aproape să se împlinească prevestirea cucoanei Luxiței. Era iarnă, focul trosnea în soba camerei lui Petruș și crivâțul era afară ca un turbat; atmosfera cea călduță, un pahar de ceai și ochii cei fermecători ai Mimichi ameți capul lui Petre și îl împinse până ce cam trecu peste marginea relațiilor ce existase între el și ea până atunci. Sângele în el începu a fierbe în colcote, ochii i se roșiră în cap și tot corpul lui începu să tremure ca cum ar fi fost cuprins din nou de friguri. Mimica era în brațele sale, pieptul ei palpita lângă al său, adorabilele rotunjimi ale sânului său se repauzau pe inima sa, căldura sângelui ei era în contact cu clocotindul său sânge și buzele lor erau lipite într-un ferbinte sărutat. Atunci rațiunea părăsi capul lui Petre, locul începu să se învârtească cu el, dorințe noi pentru el începu să-i furnice corpul și instinctul era aproape să termine ceea ce condamna voința lui.</p>
<p>Castitatea Mimichi era în mare pericol, mai cu seamă că și ea începuse să simtă aceeași aprindere, același farmec și aceleași amețitoare chinuri. Într-acel moment ea se lăsă pe jumătate leșinată în brațele lui, închise ochii, se agăță cu mânile de gâtul lui și abia putu să murmure:</p>
<p>— Petre... sunt în mana ta, fă ce vrei cu mine, însă gândește-te, păzește onoarea soției tale.</p>
<p>Aste cuvinte fu pentru Petre o stropitură de ploaie aruncată în foc; deși simple și fără de emfază, ele îi potoliră aprinderea, îi redase rațiunea și-l făcu să se oprească la timp și să zică:</p>
<p>— Nu, nu trebuie să roșească mireasa mea în fața altarului; iartă-mă Mimico sunt un mizerabil demn de disprețul tău, iartă-mă.</p>
<p>De atunci sora nu mai avu să se plângă de fratele său.</p>
<p>Timpul și obișnuința șterse în curând chiar amintirea diferinței de sex ce exista între el, astfel că putură urma de a se vedea, de a se încuraja și de a spera fără a mai cădea în noi ispite.</p>
<p>Asemenea amoruri sunt rare în secolul nostru cel plin de pozitivism, și mai cu seamă în țara noastră unde senzualitatea a luat de câtva timp mai tot locul adevăratului amor, însă din fericire tot se mai găsește pe ici pe colo câte un rătăcit exemplu al virtuților strămoșești.</p>
<p>Pe lângă amor Petre se ocupa de studiu cu cea mai mare sârguință.</p>
<p>De când îi zisese mumă-sa că numai prin dobândirea unei cariere strălucite putea să devină soțul Mimichi, se pusese băiatul pe studiu cu îndoită ardoare, și reuși de a da niște examene care-i atrase laude generale și de a dobândi în fine doctoratul în medicină.</p>
<p>Într-același timp, adică încă de când studia în școală, reușise a dobândi prin conduita sa și mai cu seamă prin notele cele mai eminente ce lua la studiu, atenția și protecția unuia din profesorii săi cel mai eminenți, și după ce dobândi diploma deveni amicul său cel mai devotat. Acest profesor, cât fu Petre elev, îi dete cu o bună voință rară tot concursul necesar spre a ajunge la un rezultat demn de așa lăudabile începuturi. Îi împrumută cărți și bucăți anatomice când se prepara a da examenul, îi făcu explicații detaliate asupra tuturor puncturilor anevoie de înțeles și îl ajuta ca pe copilul lui.</p>
<p>După ce deveni medic îi acordă sprijinul său, îi oferi un loc la masa sa, îl confia o parte bunicică din numeroasa sa clientelă, și-i deschise multe case care puteau să-i stabilească cariera într-un mod vrednic de invidiat. Încetul cu încetul numele său începu să se răspândească în societate; mulțumită câtorva cure norocite reputația sa dobândi oarecare renume, oamenii de știință începură să caute a face cunoștință cu el și a-l prenumera în cercurile lor, și în cele din urmă reuși a-și forma o clientelă așa proprie, încât în scurt timp mica sa căsuță din dosul somptuaselor case boierești începu să facă și ea cunoștință cu lumea cea aleasă, care adesea o vizita pentru consultații, și a vedea în sânul ei apărând abundența și confortabilul.</p>
<p> Mimica era într-al treilea cer de bucurie; fiecare succes reputat de iubitul ei era un succes repurtat de ea și un pas mai mult spre țința dorințelor sale.</p>
<p>— Eu i-am inspirat curajul și bărbăție, zicea ea cu mândrie, glorificându-se cu toate succesele lui; toate victoriile lui sunt opera mea; în curând are să sune și ora recompensei.</p>
<p>Pe când aștepta să bată acea oră mult dorită și se uita cu inima palpitândă de emoție spre cadranul viitorului său, adică spre renumele iubitului ei care creștea din zi în zi, o veste neașteptată o precipită din cerul visurilor ei în fundul negrului abis!</p>
<p>Deși mare medic, totuși Petre se purta cu Mimica lui tot ca elevul amorezat: adică în fiecare noapte escalada tulpina nucului ca să petreacă câteva ore liniștite în brațele ei, și-și alina lângă virginalul său sân toate momentanele lui supărări. Într-o seară el alergă la iubita sa tot princa lea știută, și tot voios și zglobiu cum era ori de câte ori prin succesele ce dobândea se apropia de termenul suferințelor sale, dar în acea seară era mai vesel și mai fericit ca oricând; pentru aceea în loc de a merge el alerga în fugă ca un copil ca să împărtășească iubitei lui o veste mare, o vestene așteptată, o veste încă nesperată, adică știrea că a dobândit un post de medic secundar la unul din spital.</p>
<p>— Fă-ți curaj și nu fi copil; du-te acasă de te liniștește, iar mâine seară să vii să afli rezultatul, căci eu prânzesc mâine la Rozescu.</p>
<p>Doctorul Hipocrescu nu era din acei amici frivoli care promite mult cu cea mai mare ușurință, și apoi, sau face prea puțin, sau uită de tot. El cum se sculă își aduse numaidecât aminte de promisiunea ce făcuse amicului său, ieși din casă la ora obișnuită, își făcu vizitele pe la suferinzi și spitale cu obișnuita sa regularitate, și după ce termină tot, se duse la Rozescu. Tatăl Mimichi îl primi cu brațele deschise, și, deși bătrân, săltă în sus ca o fată mare când află c-a venit să-i ceară un tacâm la masă.</p>
<p>Mimica nu se coborî să prânzească împreună cu părinții săi pretextând o indispoziție, și se puse la masă tacâmuri numai pentru patru persoane, adică pentru d-na Rodescu, soțul său, medicul și o damă bătrână amica casei. După masă femeile se retrase și bărbații trecură în salonul de jos ca să ia cafelele. Găsind că atunci era timp priincios pentru scopul ce-l aducea la Rozescu, Doctorul zise sorbind din aromatica ceașcă de cafea:</p>
<p>— Știi că am să-ți comunic o veste îmbucurătoare?</p>
<p>— Ce spui? oare te-au numit decan al facultății, ori te-au ales deputat? zise Rozescu.</p>
<p>— Nu, nu e vorba de mine, ci de d-ta.</p>
<p>— Adevărat? se vede că azi este zi ogurilie pentru mine, căci și eu aveam să-ți comunic tot o veste bună și tot pentru mine?</p>
<p>— Are haz, gând la gând cu bucurie!</p>
<p>— Se cunoaște că ne iubim.</p>
<p>— Ei, ia spune-mi vestea d-tale, ca apoi s-o spui și eu pe a mea.</p>
<p>— Știi că mărit pe Mimica?</p>
<p>— Adevărat ? și cu cine ?</p>
<p>— Cu Victor Prodigescu.</p>
<p>— Prodigescu! dar ce-ai văzut la el?</p>
<p>— E de familie mare, în relații de rudenie cu toată aristocrația noastră, nepot de prinț.</p>
<p>— Și dator vândut.</p>
<p>— Ce-mi pasă? am cu ce să-i plătesc eu datoriile.</p>
<p>— Nu mă îndoesc, dar el e capabil să facă altele noi, căci pănă acum a tocat vreo trei moșteniri.</p>
<p>— I-a mai venit și lui minte, jena l-a făcut să devină mai rațional.</p>
<p>— Lupul părul îsi leapădă, dar năravul ba.</p>
<p>— Și dacă o fi așa, ce-mi pasă? am destulă avere ca să fie fiica mea fericită; îi încredințez numai veniturile în mănă, și chiar de ar cheltui mai mult nu mă supăr;</p>
<p>— Zi mai bine la parresse.</p>
<p>— Fie; lenea e apanajul nobleței.</p>
<p>— Așa e, răspunse doctorul oftând; de aia se duce nobleța d-voastră cu avere cu tot cum dispar primăvara sloiurile de gheață.</p>
<p>— Vina e a noastră căci nu ne strângem rțândurile, ci din contră le lăbărțăm, nu dăm mână de ajutor tinerilor din lumea noastră ca să-și repare erorile juneții prin averile fiicelor noastre, ci preferăm a ne înjosi numele, introducând în familii mojici poleiți cu puțină învățătură, sau străini pribegiți din cine știe ce tărâmuri, uneori chiar fărăd e instrucție.</p>
<p>— Căsătoria după mine nu e o afacere de calcul, ci de inimă. Te-ai asigurat d-ta de aplecările d-rel Mimichi? consimte d-ei la astă unire?</p>
<p>— Cam face nazuri; de aceea nici n-a vrut să vină la masă, dar se va deprinde, te asigur și va consimți.</p>
<p>— Dacă nu va consimți?</p>
<p>— Să nu consimtă ? atât ar lipsi; știe ea că eu am o voință nestrămutată, și când e la adică, aș trece și peste consimțământului el, și mai târziu îmi va mulțumi de astă violență.</p>
<p>— Dar dacă nu-ți va mulțumi, dacă nu se va deprinde cu bărbatul ce-i destini, dacă viața între ei ar fi imposibilă?</p>
<p>— Ei! ce întrebări faci și d-ta ? parca nu ești din București; pentru ce e înființată la noi instituția divorțului?</p>
<p>— Nu lăuda amicul meu astă instituție, și n-o dori dușmanilor, necum fiicei d-tale, căci e un funest remediu. Acest remediu este ca și focul, nimicește unele stavile, dar în acelaș timp distruge ceea ce n-ai vrea să se distrugă. Ia spune-mi, mă rog, care sunt rezultatele divorțului? decepția, iluzii pierdute, inimă zdrobită, legături nimicite, distrugerea familiei, copii nevinovați lipsiți de fireasca protecție a unuia din părinți, și primul pas spre viciu și înjosire! Puține ființe au scăpat intacte din ghearele ăstui monstru nimicitor.</p>
<p>— Așa e, nu e vorba, dar nu cred ca Mimica să ajungă până acolo, ea e o fată poze.</p>
<p>— Te închină, femeia face multe când nu poate suferi pe cineva.</p>
<p>— N-are de ce să nu sufere pe Victor; e băiat gentil, june cu maniere alese și...inima sa încă n-a vorbit pănă acum, n-a avut preferințe.</p>
<p>— Dacă te-aș asigura eu de contrariu.</p>
<p>— D-ta !</p>
<p>— Da, dacă te-aș încredința că nu un capriciu pasager ci niște atașamente serioase o leagă de inima unui june întru toate demn de d-sa și de d-ta, atunci ce ai zice?</p>
<p>— Îmi pare că vrei să glumești doctore, zise Rodescu ștergându-și de pe frunte mai multe picături de nădușeală rece, fiica mea iubește o ființă nealeasă de noi și de mai mult timp? asta nu se poate, ea nu prea iese din casă, și din ochii mei sau al mă-si n-a scăpat o clipă măcar.</p>
<p>— Nu te prinde amice, căci amorul a înșelat pe Argus cel cu o sută de ochi, necum ochii unor părinți iubitori și confienți.</p>
<p>— Dac-așifi convins de una ca asta aș strânge-o de gât cu mâna mea.</p>
<p>— Ba asta să n-o faci amice, ci s-o dai după acela ce-și a ales singură; las-o să doarmă astfel cum și-a așternut.</p>
<p>— Să bag în familia mea cine știe ce vagabond? strigă Rodescu sculându-se în sus și începând să se plimbe prin casă foarte agitat; aida de; măcar de aș omorî-o și aș muri și eu, asta nu voi face-o.</p>
<p>— Alesul fiicei d-tale nu e un vagabond, ci un june onorabil, plin de viitor, demn de stima d-tale și capabil de a vă face copila fericită.</p>
<p>— Ce spui? va să zică n-a ales prost fata? exclamă Rozescu cu ironie; ia spune așa să trăiești cine e acel giuvaier... acea piatră nestemată așa de mult lăudată de d-ta, care nu prea lauzi pe oricine?</p>
<p>— Este vecinul d-tale, doctorul Petre Chiriachescu.</p>
<p>— Cum! feciorul conțipistului a avut obrăznicia să-și ridice nasul până la fiica mea? strigă Rodescu în prada celei mai violente mânii.</p>
<p>— Fiul conțepistului azi este unul din cel mai însemnați medici din capitală; viitorul e al lui și onorurile cele mai strălucite sunt gata de a-i face o carieră demnă de invidiat.</p>
<p>— Dar lasă-mă frate în pace și nu mă strânge de gât cu onorurile lui și toată strălucirea voastră cea de contrabandă, căci printre mincinoasa poleală se vede mojicia cale de o poștă; să-și modifice genealogia, dacă poate, să-și mai poleiască neamurile dacă-i stă prin putință; să își mai spele de tina bădărăniei moșilor și strămoșilor, și apoi să îndrăznească de a se uita la o Rozească.</p>
<p>— Azi moșii și strămoșii nu mai fac nicio para, scumpe amice, răspunse doctorul înțepat meritul personal e totul și nașterea nimic; renunță dar la asemenea puerile prejudecăți.</p>
<p>— Să renunț la ele, va să zică să renunț la ființa mea, la numele meu, la moșii și strămoșii mei care au scăpat această țară cu sabia în mână de păgânii cotropitori? să renunț la toate aspirațiile ce am hrănit de când sunt în viață! Ah! unde ești vreme de mai înainte? unde ești sărace căpitan Costache să tai nasul mojicilor obraznici cu sfîrcul îngerescului tău bici! Azi nu mai e dreptate pe pământ, nu mai e familie, nu mai e nimic. Un mojic de ieri de alaltăieri, un nimica, un doctoraș vine și se furișează în familia ta, întoarce capul fetelor tale, pentru ca apoi să-ți fure punga, și-ți aduce confuzia și nenorocirea în casă, iar tu nu poți a te pune la adăpostul legii ca să pedepsești asemenea crime, nu poți să dai poruncă cui se cuvine ca să desprindă din cui sfânta falangă, ca să intre minte în glava mojicului pe la tălpi, dacă pe la cap nu mai poate să-i intre.</p>
<p>— Ai vorbit de pungă boierule, zise doctorul sculându-se în sus indignat de cuvintele amicului său; află că doctorul Chiriacbescu nu s-a uitat la pungă, ci vrea să ia pe fiica d-tale fără de nicio zestre.</p>
<p>— După o insultă alta și mai mare! strigă Alexandru în paroxismul celei mai mari furii; fiica Rodescului, d-le, are zestre de un milion și nu catanzidește a primi pomana unui Chiriachescu.</p>
<p>— Te cred; fericirea însă nu se cumpără cu bani.</p>
<p>— Lipsă de așa fericire înjositoare.</p>
<p>— Supărarea momentană te face să reflectezi puțin boierule, gândește-te că te joci cu viitorul unicei d-tale copile.</p>
<p>— Fie; mai bine să moară nenorocită decât să trăiască dezonorată și să fie nevoită ca mâine poimâne să-mi impute ea singură că m-am potrivit cu mintea ei și i-am închis lumea, exilând-o din toate saloanele prin mezalianța la care am contribuit.</p>
<p>— Astea sunt niște prejudicii sterpe; ce saloane se mai închid azi, mai cu seamă nouă oamenilor de știință ?</p>
<p>— Rău, de tot rău; trebuie pus odată capăt acestei licențe, și eu voi da primul exemplu.</p>
<p>— Închizându-mi ușa mie mai întâi, nu e așa?</p>
<p>— Posibil; în orice caz mă voi hotărî a încredința cura sănătății mele unuia din ai mei.</p>
<p>— Caută-l și ferice de d-ta dacă îl vei găsi; dacă însă nu vei găsi decât neant, nimica toată, atunci fă bine și te adresează la alt medic ca să-ți vadă de podagră, căci eu nu mai voi să pun știința mea de bădăran fără moși și strămoși poleiți la dispoziția unei persoane așa de nobilă ca a d-voastră, care se trage de sigur din vizitiul său ibricarul lui Pârlea Vodă.</p>
<p>— Cum vei pofti.</p>
<p>— Adio.</p>
<p>— La revedere.</p>
<p>— Am zis adio, striga doctorul răstit și trântind ușa după el.</p>
<p>Petre când află de la Hipocrescu trista noutate și-l văzu atât de supărat de purtarea lui Rodescu rămase în loc ca trăsnit; tot frumosul lui vis era nimicit.</p>
</div>
<div type="chapter" n="10">
<head>X. Crucea Roșie Română</head>
<p>Într-acest timp tunul începuse să bubuie la frontieră, voinicii țării începuseră să se adune pâlcuri pâlcuri și să se strângă în falange sub cutele steagului țării, și la strigătul de alarmă al patriei în pericol începu să alerge mic cu mare spre a-i da mană de ajutor. Cei tineri puse drept prinos la picioarele altarului patriei generosul lor sânge și bravele lor vânjoase, cei matori își deschise larg pungile și grânarele spre a nu duce lipsa fii vitejiei pe câmpul de luptă, cei bătrâni nu se lăsară mai pe jos și contribuiră și ei cu ce putură, adică cu experiența lor, cu sfaturile lor, cu generozitatea lor și cu rugile, spre a-și vedea cu ochii visul dorit de atâtea veacuri de neamul românesc. Toți doreau să vadă țara mântuită de păgâni și neatârnarea ci dobândită prin brațele fiilor ei, și toți contribuiau cu ceea ce puteau ca dorința lor să se transforme în realitate.</p>
<p>Toți își făcură datoria mai presus de orice așteptare; acei ce erau acuzați de toată lumea că ar fi moleșiți,atrofiați, lipsiți de energie, de patriotism și de orice sentiment măreț; aceia cărora se atribuia pusilanimitatea,nevrednicia, poltroneria și lipsa completă a oricărei calități civice și militare, aceia-ce erau taxați ca niște sceptici și zeflemiști fără de niciun entusiasm, toți cu toții spăimântară lumea prin neașteptatele exemple de patriotism ce dădură numai în câteva zile. Scepticul deveni entuziasmat: atrofiatul viteaz, pusilanimul patriot, poltronul erou!</p>
<p>Acolo unde mai înainte se credea că domnește numai o atmosferă coruptă, molicioasă și aplicată spre desfrânări și petreceri înjositoare, începu să sufle vântul vitejiei, și toate inimile începură să respire cu nesață adierile unor zefiri care le sădea în inimă dorul faptelor mărețe.</p>
<p>Femeia romană era mai mult ca toți criticată; ei i se imputa faptele cele mai puțin măgulitoare, și cu toate acestea femeia română într-acele timpuri grele se ridica așa de sus, încat lăsa pe jos chiar pe companionii vieții lor. Ei se făcură bravi, ele deveniră mărinimoase. Ca Dumnezeu care din nimic făcu lumea și pământul, și din tina pământului făcu pe om, asemenea și ele din nimic scoase la iveală mândră și majestoasă caritatea română, și din sânul ei se născu acea instituție mântuitoare care se numi:Crucea Roșie.</p>
<p>Iată origina acestei instituții: pe la anul 1867 mai multe puteri Europene în urma războiului Austro-Prusac își dete întâlnire la Geneva, și acolo, prin reprezentanți anume desemnați, alcătuiră niște reguli după care să se trateze și să se protejeze morții și răniții în timpul războiului. Aceste reguli supraumanitare și din toate punctele drepte deveniră legi pentru toți subscriitorii lor. În acea alcătuire se hotărî în principiu cum să se strângă morții și răniții de pe câmpul de război, cum să se facă spitale și locuri de cazare, și se enumerară toate scutirile și imunitățile de care aveau să se bucure oamenii și obiectele destinate pentru ușurarea suferințelor, precum și toate dispozițiile care puneau pe răniți la adăpostul catastrofelor războiului. Toate acestea: medici, farmaciști, personal, sanitari, care, căruțe, corturi, spitale, tărgi și tot materialul care depindea de dânsele, fură puse sub adăpostul unui semn anume definit, sub o cruce roșie pe un steag sau un câmp alb.</p>
<p>Acest semn, acest steag al păcii fu adoptat de toate țările care au subscris sau au aderat la acea conversie și fu obligatoriu impus ca să-l poarte în evidență tot personalul și materialul sanitar, care sub scutul acelui semn cată a fi feriți de consecințele războiului. Trăsurile fură obligate să poarte un steag alb cu cruce roșie pe el înfipt înainte deasupra învelișului, celălalt material să aibă pe înveliș lipită ca o etichetă o cruce mare roșie pe un câmp alb, și oamenii să poarte la mână o legătură albă pe care să figureze în vază crucea roșie pe pânză albă. Oriunde s-o zări aceste semne tunul dușman era obligat să tacă, glonțul puștilor să le respecte și furajorii să se ferească de a le supune la rechiziții forțate, (pleașcă curată). În fiecare țară există câte o societate numită: Societatea crucii roșii, a cărei misiune e de a pregăti de cu vreme materialele necesare spre a organiza la minut ajutoarele în timp de război și de a da concurs beligeranților ca să răspândească binefacerile sale pretutindeni pe unde va fi suferință de ușurat și răni de vindecat.</p>
<p>Societatea crucea roșie în timp de pace adună bani cu care să cumpere cele trebuincioa se și să formeze capitalurile atât de necesare în timp de război, iar în timp de primejdie, ea organizează spitale, echipează ambulanțe, procură și distribuie personalul medical, ațâță emulația în inimile caritabile, spre a da mână de ajutor acestei instituții eminamente filantropică și vine prin orice mijloace, prin orice căi în ajutorul celor căzuți pe câmpul de onoare.</p>
<p>La această instituție aderă și România și-și formă societatea sa pentru crucea Roșie pe la mijlocul anului 1876 când izbucni războiul Turco-Sârb. Ea își inaugura începutul existenței sale trimițând pe câmpul de război câteva ambulanțe însoțite de personalul necesar, și din primele zile culese cu spornicie fructele sârguinței sale. În primul an această societate fu cam nebăgată în seamă, căci românul e din firea lui cam tembel; nevăzând primejdia de aproape, el nu prea se sfărâma cu firea ca să înțeleagă folosele ce ar putea aduce o asemenea instituție, însă îndată ce primejdia fu la ușă; somnorosul scutură toropeala, îndărătnicul pierdu codirea. Moise izbi cu toiagul piatra cea uscată și deodată, țâșni în pustie abundente izvoare de binefacere, și convoiuri nenumărate de ambulanțe române se născură ca prin farmec.</p>
<p>Bani nu sunt! fu primul strigăt al tuturor, și numai decât pungile bogaților și săracilor se deschise, și societatea crucii roșii își procură banii trebuincioși spre a face cele mai mari cheltueli; materialuri de legat și de premeneală nu sunt, și îndată saloanele, budoarele, camerele de culcare și căsuțele, toate locuințele în fine unde se găsea o femeie, se transformară în croitorii, în ateliere, în case de lucru, și pânăa se tăie și se destrăma în feluri pe chipuire spre a forma fitiluri, scamă și îmbrăcăminte pentru răniți. Ambulanțe nu sunt, nu sunt acele ființe providențiale cu inimi de înger, cu suflet de mamă și cu mâni de catifea, care să ușureze o durere printr-un surâs, să inspire animoșie printr-un cuvânt incurajator și să usuce o lacrimă printr-o consolație, care să fie ca însăși provedința la capul bolnavului. Abia se pronunță acest cuvânt, și îndată alergară din toate unghiurile țării sute de asemenea ființe binefăcătoare; sute de mame, sute de soții, surori și fiice ieșirâ din palaturi mărețe sau din mici bordeie, și alergară să-și dea mână de soră, să se însumeze în aceiași sacră legiune, și să contribuie cu toate la alinarea nenumăratelor suferințe.</p>
<p>Înainte de război era numai o singură societate de binefacere, o singură cruce roșie în București, și îndată ce izbucni războiul ieșiră ca din pământ zecimi de comitete de binefaceri menite de a strânge de la toți și toate ofrande în bani și lucruri. Nu rămase capitală de județ, nu rămase oraș, nu rămase orășel, nici măcar un târguleț care să nu aibă comitetul său de binefacere și care să nu trimită secțiunii centrale bogate daruri. Cele mai producătoare de roade din acele societăți private fură Independența Română din București și Craiova, societatea damelor Române din Iași, societatea spitalului Elisabeta Doamna din Galați, societatea spitalului din Turnu-Severin și Piatra și societatea israelită Zion, Societatea Crucea Roșie însă le întrecu pe toate.</p>
<p>Ziua de 9 iunie e o zi de sărbătoare pentru români căci ne amintește mari suveniri! În acea zi cu 29 ani înainte, adică la 1848 poporul român zise pentru prima oară: pe lângă datorii avem și drepturi; destul cu asuprirea! și cum zise îndată intră în negura neantului apăsătorii lor ca să vină mai apoi la spatele oștilor de invazie. Nedreptatea a triumfat deocamdată, dar simțământul dreptului a încolțit în inima românului și a crescut până a dat în fine mănoasele, roade de care ne bucurăm noi; pentru aceea s-a deprins românul a serba cu bucurie și iubire acea măreață zi.</p>
<p>În anul 1877, a cărei măreție va rămânea în veci neștearsă în cartea istoriei neamului românesc, poporul Bucureștean avu în acea mare xi o îndoită sărbătoare: pe lângă sărbarea amintirii trecutului glorios, avea să asiste la pornirea primului convoi de ambulanțe române produse din inițiativă privată.</p>
<p>Încă din seara zile de 9 iunie publicul Bucureștean se îmbulzi pe Bulevardul Universității ca să admire 15 trăsuri de ambulanțe, mai multe căruțe de bucătării, care de material, catâri încărcați cu burie cu apă și felurite trăsurele maleabile, menite toate pentru a ușura suferința, și a îndulci traiul celor răniți pentru patrie! Mii de oameni veniră să admire aceste trăsuri care erau înșiruite de-a lungul străzii alături cu trotuarele.</p>
<p>Deasupra fiecărei trăsuri fâlfâia steagul tricolor român, și alături cu el pe un steag alb crucea roșie, asemeni și pe fiecare pachet, pe fiecare obiect, pe fiecare trăsură și la mâinile fiecărui ființe din personalul ce le însoțea strălucea acea cruce roșie mântuitoare.</p>
<p>În ziua de 10 iunie, pe la patru ore după amiază; după ce se potoli puțin marea căldură  ce arsese pământul toată ziua, se adună multă lume în dreptul peristilului universității, veni și M. Sa Doamna precum și Doamnele patronese ale societății Elisabeta Doamna și Președintele Crucii roșii române și în fața lor se sfinți aghiazma și se boteză steagurile, trăsurile și ambulanțele, după care serviciu primele ajutoare ale carității private porniră spre gară; iar în ziua de 11 iunie, cum se făcu ziuă, acele ambulanțe încărcate în trenuri speciale porniră spre câmpul de război.</p>
<p>Doctorul Ștefănescu era capul acestei prime secțiuni, dar brațul, inima, sufletul care mișca și activa tot mecanismul acestei prime încercări era un medic tânăr dar deja celebru,care se însumase de curănd în numărul medicilor militariși părăsise un post destul de însemnat la un spital civilși o clientelă destul de numeroasă, spre a alerga acolo unde îl așteptau mai mulți suferinzi de ajutat, mai multe dureri de potolit. Acel medic era doctorul Petre Chiriachescu.</p>
<p>În adevăr era el, eroul nostru, iubitul Mimichii; el se despărțea de tot: de carieră, de fericire, chiar de viață, poate spre a arunca în brațele neantului și al primejdiei, și se ducea poate ca să nu se mai întoarcă niciodată, fiindcă nenorocirea geloasă atât timp de fericirea ăstui ales între aleși izbutise a-și ajunge la scop și spulberase acest mușuroi de nisip aurit.</p>
<p>Întorcându-se de la doctorul Hipocrescu cu disperarea în suflet și moartea în inimă, el se duse acasă, zburase în grădină și de acolo sub nuc, dar nu mai găsi ca altădată pe iubita lui așteptându-l la fereastră și mâncând spațiul cu lacoma ei privire. Se miră puțin de aceasta și fără să stea pe gânduri se sui sus în copac, se apropia de fereastră, dar geamurile erau închise și camera goală. Bătu încetinel, niciun răspuns, bătu mai tare crezând că Mimica a adormit așteptându-l, aceiași tăcere, stătu locului acolo până în zori de zi, dar nu văzu în cameră nicio rază de lumină și n-auzi nicio mișcare.</p>
<p>Ivindu-se ziua fu nevoit să se retragă ca să nu fie zărit și merse să plătească un mic tribut de somn osâditului său corp care era zdrobit de oboseală.</p>
<p>Deșteptându-se din somn alergă acolo unde îl chema datoria, adică la suferinzi, și după ce termină tot și prinse puțină putere, alergă în grădină, dar se cutremură de ceea ce văzu... fereastra lui iubită, confidenta drăgăstoasei sale fericiri dispăruse, și în locul ei se vedea un zid de cărămidă încă proaspăt! zburase ca să nu se mai întoarcă fericirea lui!</p>
<p>În deșert disperă, în deșert strigă, în deșert plânse ca un copil, căci alinare pentru durerea sa nu putu găsi. De surda fu alergările, de surda cînercările de conrupție, de surda toate stratagemele cele mai îndrăznețe și mai ingenioase, căci nu fu chip să mai dea ochi cu Mimica lui. Amicul său Hipocrescu, deși plânse împreună cu el nenorocirea ce-l izbise, cu toate astea nu putu să-i dea mână de ajutor; mama sa n-avu să-i facă altă ușurință decât să-i consoleze cum numai o mumă știe, și restul lumii stătu indiferentă și-și văzu de afaceri pe când pieptul său se zdrobea, viitorul său se nimicea!</p>
<p>Cu toate astea tot mai nutrea o rază de speranță: era iubit de Mimica lui și astă dulce convingeree îl mai consola, dar o epistolă venită prin poștă îi lipsi și de această rază de speranță. În primele momente văzând acea epistolă tresălta de bucurie și fericire căci cunoscuse scrisoarea: era de la ea, de la Mimica lui, dar citind-o simți că inima sa își dă ultima respirare; acea epistolă era scurtă dar din nenorocire destul de cuprinzătoare.</p>
<p>Iată conținutul ei:</p>
<p>„Fatalitatea ne-a fost dușmană și ne-a condamnat; e cu neputință de a mai da ochii unul cu altui, căci sunt exilată și gata de a pleca nu știu unde; în interesul fericirii tale silește-te a mă uita; eu nu-ți promit că voi reuși, dar îți promit că mă voi ține de cuvânt, adică de a nu fi a altuia decât a morții.</p>
<p>„Nu mai spera căci eu nu mai sper.”</p>
<p>„Mimica”</p>
<p>Atunci Petre își aduse aminte de suferința, cea mare, suferința generală, suferința patriei în primejdie și alergă ca să-i dea mână de ajutor și să amestece dramele lui cu ale țării.</p>
</div>
<div type="chapter" n="11">
<head>XI. Mimica</head>
<p>Tatăl Mimichi era, cum știm, un om cu prejudecăți învechite și cu principii ruginite din alte secole, dar nu era un om rău; el era capabil să nimicească viitorul intregal fiicei sale și să-i sacrifice fericirea sa în interesul realizării principiilor sale, dar nu era capabil s-o facă să îndure suferințe corporale și s-o supună unor aspre privațiuni.</p>
<p>În primile momente ale supărării, ce este drept, el se purtă cam aspru pot zice prea aspru cu dânsa, dar pe urmă voi să repare prin dulceață și bunătate răul ce făcuse.</p>
<p>Mimica nu aflase nimic din convorbirea ce avusese loc între doctorul Hipocrescu și tatăl său; ea stătuse într-acel timp în camera sa cu lucru în mână lângă fereastra din grădina vecină spre care își arunca prea adesea ochii din când în când ea ștergea cu o batistă fină ce sta pe o măsuță de lucru câte o lacrimă ce se scurgea încetinel de-a lungul frumoșilor săi obraji, și foarte adesea tresărea și se zbuciuma mișcată fiind de un neastâmpăr lăuntric neînțeles și de nimic provocat. Gânduri felurite treceau prin mintea sa și-i obosea rațiunea prin varietatea și întunecimea lor, și suspine năbușite iieșeau în valuri din pieptul său cel prea mult zbuciumat de niște presimțiri triste care o turmentau fără să vrea. Ca să le risipească și să-și momească răbdarea, degetele sale mânuiau acul cu o iuțeală și o agilitate surprinzătoare; cu toatea acestea activitatea corpului nu putea deloc întrece activitatea minții. Inima îi spunea că avea să dea de mari nenorociri, și mintea sa se muncea cum și prin ce chip să scape plăpânda barcă a vieții sale de așa valuri furioase.</p>
<p>Pe când se gândea și iar se gândea cum să scape din pericolul ce o amenința și cum să înduplece îndărătnicia tatălui său, pe care-l știa că era foarte cerbicos, una din domnișoarele de companie ale mamei sale îi deschise ca niciodată ușa și îi zise:</p>
<p>— Domnișoară, cuconașul vă poftește să coborâți puțin până la d-lui.</p>
<p>— Eu! întrebă Mimica surprinsă de astă invitație care i se făcea pentru prima dată, ești sigură că eu? adăugase ea sculându-se; nu s-o fi făcut vreo confnzie,d-ră Adelo?</p>
<p>— Nu, vă asigur, răspunse d-ra Adela; însuși d-lui m-a chemat, după ce a petrecut până în anticameră pe doctorul, și mi-a zis să vă rog să poftiți până la d-lul.</p>
<p>Auzind cuvântul de doctor începu să simtă că-i palpită pieptul cu furie și amărâtul său suflet se îndulci de o mică rază de speranță.</p>
<p>— Bine, vin, zise ca lăsând lucrul din mână, și îndată ce ieși d-ra Adela, își arunca o căutătură în oglindă, și după ce își șterse bine obrajii ca să nu se vadă urmele lacrimilor, ieși din casă și coborî iute scara.</p>
<p>Îndată ce trecu pragul camerei tatălui său și zări fizionomia lui, în care se citea toată tulburarea sufletului său, ghici că soarta nu-i așternea roade în cale, și fără de voie începu să tremure. Rozescu cum o văzu scoase din piept un răcnet înăbușit întocmai ca o fiară sălbatică, trase iute zăvorul de la ușă, o apucă de mână cu bruschețe, și trăgând-o cu violență spre fundul camerei, o făcu să cadă pe un fotoliu galben și pe jumătate leșinată și îi zise cu o voce surdă și abia conținută:</p>
<p>— Va să zică d-ră, D-zeu te-a dat mie ca să mă dezonorezi și te-a născut ca să întinezi părul meu cel alb!</p>
<p>Mimica auzind aceste grave acuzații ridică ochii de la pământ și îi pironi drept în ochii tatălui său și strigă plină de indignare:</p>
<p>— Eu tată? eu te-am dezonorat?!</p>
<p>— Da, tu fiică denaturată, tu copil ingrat, răspunse tată-său, stând înaintea-i ca statuia mâniei și acoperind-o cu o căutătură trăsnitoare; pentru aceea a încărunțit părul meu, pentru aceea te-am crescut cu atâta tinerețe, pentru aceea ți-am dat educația cea mai îngrijită! atâtea sacrificii trebuiau răsplătite prin ingratitudine! trebuia să-mi văd numele pătat, reputația compromisă și puritatea familiei mele prihănită!</p>
<p>— Tată, tată, încetează cu aceste învinovățiri că nu le merit, răspunse Mimica aruncând asupra tatălui său o privire tristă și rugătoare; fiica d-tale nu e capabilă de așa fapte.</p>
<p>— Nu! exclamă Rozescu cu ironie; se vede că-ți place a crede că sunt un dobitoc sau că nu știu nimic; află d-ră că știu tot, cunosc toate mișeliile d-tale și chiar numele amantului tău.</p>
<p>— Amant eu! strigă Mimica sculându-se în sus; te înșeli tată.</p>
<p>— Mă înșel?! mă înșel! exclamă Rodescu în prada celei mai mari furii; poftim după crimă și nerușinare; crezi nenorocito că nu știu nimic, te legeni în speranțe că sunt tot orb cum am fost pană acum și te încerci încă a mă amăgi? să-ți piară din cap astă gândire. Ți-am spus odată că știu tot.</p>
<p>— Ce știi? întrebă Mimica făcând o mișcare bruscă și uitându-se la tatăl său cu îndrăzneală.</p>
<p>— Mă mai întrebi ce știu? strigă tată-său din ce în ce mai aprins, nu ți-am spus o dată? de ce mai ai curaj de a mă face să repet? nu mai ai obraz ?</p>
<p>— O! tată, tată, răspunse fie-sa recăzănd zdrobită pe fotoliu, deși te aud tot nu-mi vine să cred că în realitate îmi impuți asemenea infamii.</p>
<p>— Destul cu vorbele mari, strigă tatăl său cu nerăbdare, și răspunde-mi categoric: ai sau nu amant?</p>
<p>— Nu, răspunse fie-sa cu bărbăție.</p>
<p>— Va să zică m-a mințit doctorul Hipocrescu ? </p>
<p>— Doctorul n-a putut să spună o asemenea monstruozitate. Iubesc, nu tăgăduesc, dar n-am amant, cum ai zis d-ta, și n-am încetat o clipă de a fi demnă de mine însămi și de numele ce port.</p>
<p>— Astea sunt vorbe de clacă care numai pe proști îi amăgesc; ia spune-mi cunoști pe doctorul Chiriachescu?</p>
<p>— Da, îl cunosc răspunse Mimica roșind și lăsând ochiiî n jos.</p>
<p>— Dacă-l cunoști spune-mi cu ce ocazie ai făcut cunoștință cu el? unde te-ai întâlnit cu dânsul? și ce rol joacă acel domnișor pe lângă d-ta ? te rog nu te codi, ci răspunde-mi lămurit.</p>
<p>— Tată la toate aceste întrebări îți răspund numai că Chiriacescu este fidanțatul meu, acela pe care l-am ales înaintea lui D-zeu ca să-mi fie soț, și pe care...îți mărturisesc fără de sfială, îl iubesc.</p>
<p>— Îl iubești! ai cutezanța să-mi spui o asemenea monstruozitate fără să rosești! dar în ce secol trăim oare D-zeule? Ce au pierdut fetele rușinea? părinții au încetat de a fi aceia, ce sunt?! E fidanțatul tău? nenorocito! dar bine, spune cine e acel om? e preferatul părinților tăi? e acela pe care ți l-am ales de bărbat eu sau mama ta? e acela pe care prezentându-ți-l ți-am zis: iubește-l, e soțul tău?</p>
<p>— Nu, dar e alesul inimii mele, răspunse Mimica cu curaj, sunt mândră de el, căci e demn de mine cum și eu sunt demnă de dânsul, și nicio ființă omenească nu va fi în stare să ne despartă.</p>
<p>— Nu? vei vedea tu dacă vei putea să reziști puterilor mele.</p>
<p>— D-ta nu vei întrebuința violența ca să mă nenorocești, zise cu liniște Mimica.</p>
<p>— Ba voi fi mai teribil decât poate să-și imagineze cineva pentru că voi să pedepsesc cu cea mai mare asprime indolența unei nesocotite, pentru ca să-mi scap casa de rușine și nenorocire.</p>
<p>— Nu, e cu neputință ca d-ta să fii rău, zise Mimica luându-i mâinile în mâinile sale și mângăindu-le și sărutându-le; acum ești supărat, indignat poate fiindcă mă crezi culpabilă, dar pe urmă, după ce te vei convinge cât de mare și sfânt e amorul nostru, cât e el vrednic de iubit și cât de fericiți am fi dacă nu ne-ai zdrobi viitorul atunci nu vei fi în stare să vezi pe obrajii fiicei d-tale lucind lacrimi ci îți vei aduce aminte că ești tatăl meu.</p>
<p>— De prisos încerci ca să mă îndupleci, zise Rozescu retrăgăndu-și mâna și depărtându-se ca să nu se înduioșeze; acela pe care ai ales tu e cu neputință să fie soțul tău; nu voi consimți odată cu capul ca să fie complicele vinovatei tale înclinări și să îmi pătez numele prin o alianță nepotrivită.</p>
<p>— Oh tată, dragă tată, pentru ce m-ai născut? pentru ce mi-ai dat o instrucție atât de îngrijită și o educație atât de aleasă dacă ai avut de gând să mă faci atât de nefericită? La ce-mi folosesc toate bunătățile cu care m-ai înzestrat, dacă ești hotărât să-mi răpești cel mai scump dar; mulțumirea de a trăi liniștită lângă ființa aleasă de inima mea. Aș înțelege să fii atât de aspru cu mine când alesul inimii mele ar fi o ființă nevrednică de a conduce pașii unei ființe ca mine, dar când nici inamicii lui cei mai învierșunați n-ar putea să-i găsească nici un defect de cât pe acela că nu are un nume pompos, pentru ce mă torturezi cu atâta cruzime? Ce îmi pasă mie dacă n-are un nume istoric, un nume răsunător? din norocire a trecut vreme protipendadei; în adevăr suntem nepotriviți prin naștere, avere și sânge, dar în schimb el mi-a dat dovadă că are o inimă mai nobilă și un suflet mai înalt decât toți nobilii acestei lumi?</p>
<p>— Ție nu-ți pasă, dar mie îmi pasă mult.</p>
<p>— Nu cred, pentru că niciodată n-ai ținut la prejudecăți, niciodată nu te-am văzut disprețuind pe omul onest, capabil și muncitor care e născut din popor; niciodată nu te-am văzut fugind de omul de merit dar obscur și stimând și căutând amiciția imbecililor de neam mare. Od ragă tătuță nu te face rău cum nu ești, nu mă arzi susținâd lucruri ce tu niciodată n-ai susținut.Nu mâhni până la moarte prin severa ta înfățișare,căci îmi vine să cred că tu vei prefera mai bine să vezi pe fiica ta nenorocită decât să treci peste aste vane prejudecăți.</p>
<p>— Prefer mii și mii de nenorociri decât o singură dezonoare.</p>
<p>— Unde vezi d-ta dezonoarea?</p>
<p>— Acolo unde n-o vezi tu.</p>
<p>— Nu e nicăeri, dragă tătuță, zise Mimica luându-i din nou mâna și așezendu-1 pe fotoliul după care se ridicase ea ca să îngenucheze la picioarele lui. Mimica d-tale e demn? de iubirea și stima d-tale, și Petre e demn de mine și de d-ta. În lipsa unei nașteri care acum nu mai joacă niciun rol în societate, el are un caracter dulce, iubitor, respectos, și capabil de a mă face fericită; sufletul său e înalt,cugetele sale nobile, calitățile sale capabile de a-i face un viitor splendid; nu lasă nimic de dorit, nici pentru inimă nici pentru ambiție, ce mai vrei?</p>
<p>— Cu ce foc îi pledezi cauza!</p>
<p>— Îl iubesc, dragă tătuță, îți mărturisesc franc; nu mă ascund de d-ta care ești așa de bun și de generos pentru că și el mă iubește și sunt sigură că mă va face fericită.</p>
<p>— Siguranța fetelor este foarte adesea amăgită.</p>
<p>— Nu, el nu va fi capabil de a-mi amăgi speranțele.</p>
<p>— Poate, să fie așa precum zici tu, zise Rozescu sculându-se repede în sus și ridicând tonul vocii sale care încetul cu încetul sub influența fermecătoare a dezmierdătoarelor vorbe ale fiicei sale mai mai se înduioșase, dar să știi într-un mod hotărât că el ginerele meu n-are să fie.</p>
<p>— Și pentru ce?</p>
<p>— Pentru că nu vreau, pentru că știu eu ce știu.</p>
<p>— Poate că știi multe, dar și eu știu una și bună că tătuțul meu iubește pe Mimica sa și nu-i va lăsa inima ca s-o facă să sufere.</p>
<p>— Vei suferi căteva zile, și pe urmă după ce te vei dumiri o să-mi mulțumești.</p>
<p>— O dată cu capul!</p>
<p>- Mă prind că vei iubi pe altul care va fi ales de mine, și care va fi demn de tine în toate privințele; atunci fii sigură ai să-mi fii recunoscătoare.</p>
<p>— Mai bine prefer să mor decât să iubesc pe altul.</p>
<p>— Și eu mai bine prefer să te văd moartă decât să te văd soția feciorului conțipistulul; m-ai înțeles? zise Rozescu aprinzându-se din ce în ce mai mult.</p>
<p>— Asta nu se poate.</p>
<p>— Ba se va putea.</p>
<p>— O să fug să nu mai dai ochii cu mine.</p>
<p>— Să fugi dacă vei putea.</p>
<p>— Cine mă va opri ?</p>
<p>— Eu.</p>
<p>- Cu ce drept?</p>
<p>— Cu dreptul tatălui care este responsabil de faptele minorilor.</p>
<p>— El mă va scăpa de acest lanț odios.</p>
<p>— Poate dacă veți mai da ochii unul cu altul.</p>
<p>— Te desfid.</p>
<p>— Peste un ceas plecăm la moșie.</p>
<p>— Ești un tiran, un tată denaturat.</p>
<p>— Fie, dar îți voi zdrobi cerbicia.</p>
<p>— Niciodată.</p>
<p>Zicând aceste cuvinta Mimica voi să iasă din camera tatălui său, dar el îi apucă înainte, trânti ușa după dânsul, întoarse cheia și încuie pe fie-sa în camera lui. Astă purtare neașteptat de aspră dispera pe biata copilă și o făcu să cadă jos leșinată. Când se deștepta era noapte! ea îndată alerga la ușă, era tot încuiată; s-o spargă era peste putință! Imaginați-vă disperarea sa! Tocmai a doua zi ușa se deschise și putu ieși din temnița sa improvizată înfuriată întocmai ca o leoaică căruia i s-a furat puii. Cum se văzu liberă sui iute scara și se repezi spre ușa cameri sale, ca dincolo de ea să-și verse în tăcere focul ce o consuma și să-și plângă nenorocirea fără a se umili în fața vreunor priviri indiscrete. Ușa se deschise dar camera sa era întunecoasă și cu totul goală.</p>
<p>— Ce este acest întuneric? ce este această goliciune ? striga ea dând curs liber furiei ce stătuse reținută atâta timp.</p>
<p>— Din porunca cuconașului, răspunse d-ra Adela, fereastra ce da la vecini s-a zidit, și camera de culcare a d-rei s-a strămutat în rondul de jos în camera de lângă iatacul cuconașului care răspunde în curte.</p>
<p>— Îmi voi răzbuna într-un mod teribil, strigă ea ridicând în sus pumnii și izbucnind într-un plâns spasmodic.</p>
</div>
<div type="chapter" n="12">
<head>XII. Mama si fidanțata.</head>
<p>Se topea inima lui Petre ori de câte ori avea câte un minut de răgaz și zbura pe aripile gândului spre iubita sufletului lui; se topea și inima Mimichii care îndura cu bărbăție asupririle tatălui său și se întreba cu graiul minții: ce s-o fi făcând și ce o fi gândind despre ea fidanțatul ei? dar inima care se topea mai amarnic și se chinuia mai cumplit ca a amândurora era inima de mumă, inima cucoanei Lucsiți muma lui Petruș.</p>
<p>De când a plecat el ochișorii ei nu s-au mai uscat, somnul mai că nu s-a lipit de genele sale și mai că nu punea nimic pe gură cât ținea ziulica de mare; se usca sărmana pe picioare întocmai ca o prigorie.</p>
<p>Nu zărea vreo gazetă fără ca inima sa să nu tresară de temere că doar o citi ceva funest pentru fiul său, nu auzea vreo noutate fără ca inima sa să nu palpite de frica că fiul său dat de vreo primejdie, și ori de câte ori se informa de sosirea vreunei depeșe biata femeie tremura ca varga gândindu-se la fiul său. Avea dreptate sa fie îngrijorată, căci, deși nu prea ieșea des prin lume, însă de când plecase fiul său la război, părăsea mai adesea singurătatea casei sale și mergea pe ici pe colea ca să tragă cu urechea și să afle ce s-a mai făcut și ce se mai aude de la câmpul de război; făcuse ceva și mai mult, chiar se abonase la un jurnal, pe care-l slovenea de la un cap până la altul în toate nopțile, și de ici de colo era în curentul noutăților zilnice. Cu chipul acesta ea aflase despre purtarea turcilor cu prizonierii și cu corpul medical și nu era deloc liniștită de siguranța filelor lui, cu toate că purta la mână crucea roșie.</p>
<p>Scrisorile între Plevna și București se preschimbau în fiecare zi, și cum se făcea ziuă biată femeie, care în timpul tinereții sale nu prea învățase așa carte multă, căci pe atunci femeile învățau cum să țină casă iar nu cum să facă bilete dulci, punea pe nas ochelarii, se așeza la masă și umplea coli întregi de hârtie cu heroglife cu câte două și trei caturi, în care însă reproducea cu fidelitate toată întipărirea duioasei sale inimi.</p>
<p>Orele cele mai frumoase ce petrecea ea erau acelea în care citea cu multă anevoie sloavele de liformă ale scrisorilor fiului său, pe care adesea mai mult le ghicea decât le citea; atunci mai gusta și ea un minut de mulțumire, atunci mânca și ea, atunci se repauza și dânsa, căci afla că fiul său era sănătos.</p>
<p>Dânsa nu aflase cauza care determinase pe Petre să place la bătălie, nici deznodămăntul cel întristător ce avusese proiectele lui de căsătorie, căci ca un fiu bun ce era, el nu găsise de cuviință să amărască și pe maică-sa cu propriile sale amăriciuni, și o lăsase să zboare încă prin înfloritele câmpii ale râzătoarelor speranțe.</p>
<p>Ea pusese această hotărâre în numărul ingenioaselor mijloace prin care voia el să parvină spre a dobândi mâna fiicei Rozescului, și credea în toată sinceritatea că fiul său a plecat ca să-și facă un nume mai ilustru și să se întoarcă triumfător în capitală, pentru ca apoi întocmai ca un concherant să pună la picioarele altarului prețul biruinței sale. De câte ori nu se lăsa ea după ce termina lectura epistolelor lui să alunece pe clina gândurilor, să se coboare în verdea luncă a nălucirilor și uneori imaginația sa se lăsasa fie furată de felurite închipuiri fermecătoare care se legănau în brațele celor mai frumoase visuri!</p>
<p>Într-o seară pe când sufletul său era transportat într-acea lume fără de griji și de supărări, în care totul surâde, două ciocănituri ce răsunau la ușă o smulse dintr-acea lume frumoasă și o făcu să tresară puternic cum făcea ea ori de câte ori auzea vreun zgomot ne așteptat.</p>
<p>— Intră, zise ea sărind din pat drept în picioare și uitându-se spre ușă cu îngrijire.</p>
<p>Ușa se deschise și văzu intrând înăuntru o ființă femeiușcă înfășurată pe cap și la obraz cu un voal des. Când bătrâna surprinsă de astă vizită neașteptată se pregătea să întrebe cine e și ce poftește, necunoscuta își dezveli capul și scoase la iveală trăsurile chipului său; văzând-o bătrâna scoase un țipăt de bucurie și întinse brațele spre noua venită, care se aruncă în brațele ei și lipi tânăra sa frunte de bătrânul său piept.</p>
<p>Era Mimica.</p>
<p>— Oh! îți mulțumesc că mă primești ca o mamă, zise ea inundând cu lacrimi pieptul de care era rezemată.</p>
<p>— Iartă-mă copila mea, zise bătrâna cu oarecare sfială -dacă eu îndrăznesc să te privesc ca pe fiica mea.</p>
<p>— Să te iert! din contră sunt fericită căci în fine se găsește o inimă care poate să aibă îndurare de suferințele ce-mi turmentau sufletul.</p>
<p>— Suferințe! d-ta? zise muma așezând lângă sine pe marginea patului pe fiica Rozescului.</p>
<p>— O! prea mari și prea violente.</p>
<p>— Tânără, frumoasă, avută și...iubită de cel mai iubitor dintre tineri; ce mai dorești? </p>
<p>— Avută! exclamă Mimica cu amărăciune.</p>
<p>— Ce fel nu mai ești? o! dar nu purta grijă, Petru ar fi fericit ca să te vadă datorând numai lui tot ce ai avea pe acest pământ.</p>
<p>— Din nenorocire nu e așa; sunt tot avută ca mai înainte și asta e cauza nenorocirii mele.</p>
<p>— Cum se poate?</p>
<p>— Da, tatăl meu vrea să mă mărite cu altul! exclamă Mimica ca cum n-ar fi putut să fie cu putință o așa mare enormitate.</p>
<p>— Să te mărite cu altul?! exclamă într-un chip mașinal muma lui Petre uitându-se cu neîncredere spre tânăra fată, ca cum ar fi vrut să-l zică: este cu putință una ca asta, dacă odată te iubește Petruș și într-adevăr îl iubești? </p>
<p>— Da, tata vrea să mă vândă pe mine împreună cu banii mei unei ființe ce nu cunosc și...nu iubesc; vrea ca în schimbul fericirii întregii mele vieți si cumpăr un nume pompos și răsunător.</p>
<p>— Un nume! exclamă biată mumă din ce în ce mai mirată ; dar bine fiul meu nu are un nume destul de vestit și de stimat în lume? nu i-ai arătat gazetele care neîncetat vorbesc de el și-i ridică în slavă numele și faptele sale? nu i-ai spus că după război are să fie și mai vestit ?</p>
<p>— Tatăl meu din nenorocire nu caută un nume ilustrat prin muncă, capacitate și fapte mari, care știe să aducă servicii eminente țării ce l-a născut și să fie folositor semenilor săi, ci umblă cu punga în mănă după acele ființe inutile societății, care pentru că moștenesc un nume făcut de alții mare și ilustru, cred că ei pot să doarmă pe așternut neîmpleti de el, și la adăpostul lor să facă rău în loc de bine, fapte rușinoase în loc de fapte mărețe. Numai asemenea oameni sunt capabili de asemenea târg, numai asemenea oameni sunt în stare de a ucide viitorul unei fete și de a înjuga la carul moleșitei lor existențe o ființă ce nu cunoaște, nu-l iubește și poate chiar îl urăște.</p>
<p>— Mie mi se pare că visez, murmură cucoana Lucsița împietrită.</p>
<p>— A! și de ce, dragă mamă, dă-mi voie să te numesc astfel, căci numai d-ta mi-ai întins cu dragoste mâinile îndată ce m-ai văzut, și m-ai lipit de sânul d-tale după ce aceia ce m-a purtat întrânsul m-a respins cu brutalitate.</p>
<p>— Îți dau voie din toată inima copila mea, numește-mă astfel, numește-mă cat vrei, căci auzindu-te numindu-mă astfel îmi aduc aminte de copilașul meu.</p>
<p>— Cum am zis, ai de ce să ți se pară că visezi, că numai în vis se pot petrece niște lucruri așa de peste putință. Ce vrei? cum poate să fie de crezut că pe acest pământ se poate să se afle un tată și o mumă care preferă a vedea pe fata lor mai bine moartă decât fericită cum dorește ea?!</p>
<p>— Multe lucruri de necrezut se petrec în lume; mie-mi vine să cred că bătrânii nu știu nimic și de aceea vor să te dea după altul; de ce nu le-ai spus că d-ta iubești pe altul și că fără de el nu poți trăi?</p>
<p>— Oh! le-am spus și eu și alții!</p>
<p>— Ei și ce au răspuns?</p>
<p>— Mi-au zis că mai mult le place să mă vadă moartă decât însoțită cu alesul inimii mele.</p>
<p>— Și pentru ce?</p>
<p>— Findcă e fiu din popor.</p>
<p>— Ei și? nu vede d-lor că fiii poporului le iau în fiece zi pas cu pas pământul de sub picioare? nu vede că viitorul este al lor, căci cu el este munca și lumina?</p>
<p>— Vede, dar se face că nu vede, închide ochii și mă face la vârsta mea să sufer mai rău ca osindiții la ocnă.</p>
<p>— Ce-ți fac? te silesc? nu te las în pace?</p>
<p>— Mai mult, mă martirizează, mă țin închisă ca pe o osândită cu ușile zăvorâte și ferestrele astupate, ca cum n-aș mai face parte din astă lume.</p>
<p>— Ce oameni barbari!</p>
<p>— Fiare nu oameni; ce zic eu fiare? mai răi ca dânsele căci ele își iubesc copiii iar nu-i chinuesc cum fac d-lor cu mine.</p>
<p>— Biată fată! exclamă bătrâna sărutând-o din nou pe frunte, ce ai fost ursită să suferi!</p>
<p>— Ceea ce am meritat, dragă mamă, răspunse Mimica cu aprindere; cine are inimă și caracter în astă lume mizerabilă și pozitivistă așa poate; așa am pățit-o dacă eram ca toată lumea, dacă eram ființă pozitivistă, care nu ține nici la onoare, nici la demnitate, ci numai la interes, azi nu sufeream cele ce sufăr. Dacă Petre era alt om și eu altă fată, dacă alunecam pe calea cea lesnicioasă dar rușinoasă a depravării, dacă ne uitam datoriile și ne dădeam unul altuia, de bună seamă tătăl meu ca să scape de rușine mă mărita cu alesul meu, care ar fi fost complicele meu; pe când acum suferim amândoi mai amarnic ca cei mai mari criminali. Viciul, prefăcătoria și banul iată tot resortul care mișcă societatea noastră modernă; pentru ele se comit toate mișeliile, toate infamiile; dacă n-ar fi punga tatălui meu puțin le-ar păsa dacă trăiesc sau nu acelui domn care e cauza nenorocirilor mele.</p>
<p>— De bună seamă.</p>
<p>— Tatăl meu e om bun dar e vanitos; pănă acum credeam că mă iubește, cu toate astea lăcomia de bani a acelui domn l-a transformat cu totul și l-a adus în poziție să uite că e tatăl meu și să mă surghiunească ca pe o criminală.</p>
<p>— Să fie cu putință!</p>
<p>— Da, îndată ce i-am spus verde și curat că nu mă supun voinței sale, tata a fost cuprins de mare furie, m-a ținut încuiată în camera sa o zi și o noapte, apoi a pus să zidească fereastra despre nuc, m-a luat cu sine și a doua zi pe sub seară m-a dus la o moșie, unde ce e drept s-a silit să mă consoleze. Văzând că nu poate să reușească cu binele ca să mă înduplece, a alergat la alte stratageme, a început să-mi spună că Petre nu mă iubește pe mine ci banii mei și ca să-mi dovedească m-a pus să scriu o epistolă către el prin care cu alte cuvinte îi tăiam orice speranță. Tata mi-a zis că îndată ce va primi acea epistolă dânsul mă va uita și se va grăbi de a-și potoli necazul însurându-se cu alta, și mi-a promis cu jurământ că va împlini dorința mea dacă el mă va iubi și fără de speranță și-mi va rămâne statornic. Eu am crezut și am scris acea scrisoare și i-am dat-o în mână ca s-o trămită singur la adresă. A doua zi a plecat, și ea nebazându-mă îndestul pe făgăduelile sale și temându-mă ca epistola mea să nu facă mai mult rău decât bine, am încercat să fug, dar n-am putut fiindcă eram înconjurată de spioni plătiți de el care nu mă pierdeau din vedere. De teamă ca să nu compromit tot până și slaba speranță ce mi-a dat tata, am fost silită să rabd și să-mi înnec necazul și urâtul prin lucru.</p>
<p>Peste o săptămână tata se întoarse și fără să-mi zică nimic mă lua cu sine, mă readuse în București și mă închise în camera mea fără să mă lase a da ochii sau a comunica cu cineva. Nimeni din mulțimea trântorilor ce se hrăneau în casa noastră nu avu milă de nenorocirea mea- nimeni nu se îngriji de a aduce o mică ușurare sau o slabă mângâiere care să mai aline întru câtva suferințele ce înduram; numai o biată fată, fata spălătoresei avu milă de mine; ea cunoștea secretul inimii mele și pe autorul său, fiindcă la început Petre o întrebase de mine într-o noapte; și astă fată făcu ce făcu de se introduse până la mine, și dând ochii cu mine, îmi spuse că Petre de focul meu a plecat la război. Eu aflând astă dureroasă noutate, neștiind în ce calitate s-a dus acolo, neștiind dacă a intrat în armată ca medic ori ca soldat, temându-mă că poate și-a luat lumea în cap ca să se omoare pentru mine, dorind cu orice preț, de a afla adevărul, am reușit ca prin bani si făgădueli să înduplec pe astă sărmană fată de a-și compromite viitorul pentru mine și de a schimba cu mine costumul său și de a sta închisă în camera mea în tot timpul în care eu voi lipsi de acasă. Cu chipul acesta eu putui să ies din curte astă noapte fără să fiu nebăgată în seamă de cineva și am alergat la d-ta ca să aflu adevărul. Te rog dar, te rog scumpă mamă, spune-mi ce face el? e bine? unde e? în ce condiție a plecat la război? spune-mi așa te rog.</p>
<p>— Liniștește-te copilă, răspunse bătrâna cu bunătate, slavă D-lui până acum e bine și voinic; uite scrisoarea lui cea din urmă, citește-o să vezi că până acum o săptămână era sănătos ca tunul; de atunci încoa nu mai știu nimic și tremur ca și d-ta de soarta lui, căci la război fiecare clipă, are schimbările sale bune sau rele.</p>
<p>— Oh! îți mulțumesc mamă! strigă Mimica după ce parcurse cu iuțeală scrisoarea și o citi ca cum ar fi mâncat-o; a! e medic; oh! mi-a mai venit puțin inima la loc.</p>
<p>— De ar fi până în sfârșit tot astfel! murmură muma, ridicând ochii spre cer.</p>
<p>— Să n-avem grijă mamă, răspunse Mimica râzând de bucurie; el e medic și prin urmare apărat de orice primejdie.</p>
<p>— O! ce stai de vorbești fata mea! oare Turcii cruță ceva?</p>
<p>— O! mamă, d-ta mă sperii, strigă Mimica îngălbenind.</p>
<p>— Numai de atât fiica mea? de o temere care nu dăinuește decât de o clipă! Ia întreabă viața mea de două săptămâni și mai bine, pune-te în poziția mea și dăți singură seamă de mărimea durerilor ce-mi ai pricinuit dorul și grija lui.</p>
<p>— Ah! mamă te rog taci, ai milă și nu mai vorbi astfel, căci te uită cum îmi bate pieptul.</p>
<p>— Copilă nerăbdătoare ce ești! învață-te cu suferința.</p>
<p>— Românul, România liberă, Telegraful cu masacrul din Valea plângerii și uciderea unor medici, striga un băiat trecând pe lângă fereastra casei.</p>
<p>Amândouă auzind aceste cuvinte, scoase deodată același țipăt de spaimă, amândouă se repeziră afară, și după un minut se întoarse în mână cu câte o gazetă, pe care le parcurseră cu iuțeala fulgerului ca să dea mai curând de descrierea masacrului medicilor. După oarecare căutare iată ce citi Mimica cu o voce tremurătoare:</p>
</div>
<div type="chapter" n="13">
<head>XIII. Masacru din Valea Plângerii.</head>
<p>„Nimic în lume nu este mai barbar și mai sălbatic ca războiul; el degradează pe om și-l face din ființă rațională o fiară sălbatică.</p>
<p>Ce sunt însă acei care nu se mulțumesc cu lupta de pe câmpul de război, care cel puțin este onorabilă, care are oarecum scusele sale? cum se pot numi acele ființe fără suflet care comit în urma luptei cele mai spăimântătoare cruzimi? Ce sunt acei care după luptă merg pe câmpul de război și cad ca șacalii pe cei răniți? Cum se numesc acei monștri cu chip omenesc care torturează fără de inimă pe acei ce cad pe câmpul de onoare care nu mai sunt în stare de a se apăra?</p>
<p>Lumea luminată și civilizată pretindea că Turcii sunt o națiune pornită spre calea civilizației; pentru aceia Turcia a fost de mai mult timp admisă în sânul statelor civilizate, Europa i-a dat mănă de ajutor, i-a deschis visteriile sale și a pus-o să coopereze și ea la actele de umanitate și îndulcirea moravurilor spre care țintesc fiii secolului al XIX; cu toate acestea Turcii n-au pierdut nicio ocazie de a dovedi lumii că s-a înșelat în credințele sale, că ei n-au încetat de a fi aceia ce au fost în totdeauna, adică tigri fără de milă, hiene fără de remușcare.</p>
<p>Cu sufletul plin de indignare venim a denunța Europei și lumii întregi barbarismul și sălbăticia cu care Turcii au tratat după bătălia de la Plevna pe răniții româno-ruși, ca Europa și lumea întreagă să afle cruzimile de șacali ale Turcilor, ca doar astfel simțul omenesc se vade aștepta în toate popoarele și va exclude din sânul său aste ființe cu aplicări de fiare, și va face să înceteze lupta în asemenea mod între niște răniți neputincioși și niște hiene cu chip omenesc.</p>
<p>Ne tremură mâna scriind aceste rânduri și descriind faptele tot ne întrebăm dacă e cu putință să existe asemenea ființe cu aplicări de fiare, și dacă e posibil să se comită asemenea crime în secolul al XIX?</p>
<p>Suntem nevoiți, iubiți lectori, să vă descriem aceste fapte odioase, deși simțim o repulsie și un dezgust anevoie de învins, căci asemenea fapte degradează pe om; ascultați dar și rămâneți nepăsători dacă puteți.</p>
<p>La 30 august românii au luat cu mari pierderi Grivița No. 1, dar Turcii au rămas în Grivița No. 2. Între aceste două redute se află o vale strâmtă și goală de orice vegetație; negreșit că acea vale nu putea fi practicabilă pentru nici unul din beligeranți, fiind că era la bătaia puștii din ambele părți, și nimeni n-ar fi cutezat să se expună de a fi ciuruit de gloanțele ce se schimbă ziua și noaptea între ambele părți războitoare.</p>
<p>În acea vale avu loc bătălia de la 6 Septembre care costă pe români peste 120 morți și 250 răniți. După ce se retraseră seara oștile, rămase pe câmpul de război, mai cu seamă în șanțurile redutei, mai mulți răniți din ambele părți, care nu puteau umbla pe picioare; între aceștia se afla și majorul român Nicolae Ioan, care fusese rănit la piept în fruntea batalionului său, și căpitan Năstase căruia un obus îi zdrobise fluierul unui picior.</p>
<p>O dată cu încetarea războiului sosi noaptea și cu ea întunericul; serviciul sanitar Român însă nu se dete la o parte de la îndeplinirea grelelor sale datorii, ci îndată ce încetară ostilitățile, medicii și infirmierii porniră cu tărgile și trăsurile de ambulanțe spre câmpul de luptă, și adăpostiți sub cutele crucii roșii, înaintară spre reduta dușmană, pe lângă care, cum am zis, gemeau o mulțime de răniți. Deodată însă ce se iviră acești oșteni ai umanității, turcii îi salutară cu o salvă de puști și chiar tunul începu să bubuie; doi brancardieri din frunte care deja pusese mâna pe un rănit spre a-l duce la targă căzură victimele devotamentului lor.</p>
<p>Sanitarii care mergeau dezarmați și cu încredere că sunt protejați de un semn ce-i punea la adăpostul peripețiilor războiulul, nu-și pierdură în prima dată cumpătul,ci atribuind întunericului astă primire ostilă, aprinse îndată făclii și felinare desfășurând mare steagul Crucii Roșii și iarăși porniră înainte punâdu-l în fruntea coloanei. Turcii îl primiră și de astă dată tot ca întâia și răsturnară la pământ morți și răniți mai mulți sanitari care căzură lângă singura armă ce purtau, lângă targa cu care transportau răniții ambelor părți. Un subchirurg avu aceiași soartă.</p>
<p>Dezarmați cum erau și atât de puțini la număr, ei nu putură să se împotrivească nici să rămână cu sila pe acel teren neospitalier, și se întoarse înapoi numai cu câțiva răniți. După retragerea lor se petrecu teribila tragedie care a revoltat indignarea tuturor.</p>
<p>Cei mai mulți răniți români căzuse în șanțul ce desparte reduta turcească de vale; acest șanț ieșea din zona bătăii puștilor românilor, prin urmare Turcii puteau să facă acolo ori și ce voiau fără să aibă teamă că vor fi supărați.Pe la 10 ore din noapte după retragerea serviciului sanitar român, ieși din reduta turcească o droaie de bașibuzuci înarmați cu hangere și topoare, și la lumina lunii care era plină, și de față cu oștenii români care asistau încremeniți de groază și tremurând de mânie, se repeziră spre răniți, îi despuiară de veștminte cu brutalitate și apoi începură să-i ciopârțească și să-i măcelărească cu hangerele și topoarele fără să aibă milă de suferințele lor, fără să se îndure de rugămințile lor.</p>
<p>Sute de asemenea hiene omenești se răspândiră prin șanțuri și începură să mișune întocmai ca niște vermi infecți și distrugători spre a-și împlini odioasa lor crimă, fără ca un singur ofițer turc sau măcar un nizam, să scoată capul la iveală ca să le spună că asemenea cruzimi nepermise de legile războiulul pătează într-un mod neșters numele națiunii lor și-i compromite și pe denșii, făcându-i părtași al acestor crime. Din contră ei stau pe parapete și asistau ca la o priveiisce plăcută și făceați haz de peripeției acestor scene, ale căror amănunte ne este greu a le descrie.</p>
<p>Barbarii râdeau de suferințele acestor martiri și ațâțau prin cuvinte și gesturi pe călăii ucigași ca să tacă crimele lor să fie mai rafinate și mai dureroase.</p>
<p>Închipuiți-vă în ce poziție se aflau oștenii români care erau martori oculari la masacrarea nenorociților lor frați; cei mai împietriți plângeau ca femeile și strigau comandantului:</p>
<p>—Dă-ne voie, d-le colonel, să mergem ca să pedepsim asemenea nelegiuiri, și vă făgăduim că până în zori îi și îngropăm.</p>
<p>Colonelul era mișcat și revoltat ca și ei, dar fu la înălțimea poziției de încredere ce avea în mână, și cumpănind șansele între succes și nesucces, rezistă tuturor ispititorilor și plânse și el împreună cu ei suferințele camarazilor săi de arme fără să permită cuiva a se mișca din loc. Trebuia însă să ai inimă de piatră ca să asiști la asemenea spectacol și să te împotrivești ispitei de a pune mâna pe ce ai apuca și de a merge năvală înainte, întâmple-se în urmă orice s-o întâmpla. Nu numai ochii ci chiar urechile erau victimele ăstui nou chin de Tantal: fiecare adiere de vânt aducea din acea vale sinistră câte un țipăt, câte un gemăt și câte un suspin din piepturile celor chinuiți și acelor ce-și vedeau cu ochii soarta ce-i aștepta fără să întrevadă o singură rază de speranță.</p>
<p>Major Nicolae Ioan zăcea rănit aproape de căpitan Năstase; după primul leșin în care căzuse îndată ce fusese răniți amândoi își veniră în fire mai într-același timp și recunoscură groaznica situația în care se aflau; căpitan Năstase nu era cu putință să se miște din loc, căci piciorul îi era cu totul sfărâmat, dar Maiorul Nicolae Ioan, deși pierduse mult sânge prin rana din piept, care era gravă fără a fi mortală, își făcu curaj, scoase din buzunar o batistă, îndopă cu ea rana, se strânse bine cu mondirul la piept și începu să se târască spre partea românilor. Trecând pe lângă căpitan Năstase nu-i veni să lase pe fratele său de arme fără de nici un ajutor, în ghearele sălbaticilor șacali, și cu un sublim devotament amicul din zilele cele bune ale bietului căpitan, se aplecă spre, dânsul, îl luă în brațe și începu să meargă împreună cu el legănându-se spre reduta română. Dacă ar fi mers tot pe brânci ca mai înainte poate că ar fi scăpat nezărit de ucigași și ar fi fost mântuit; în picioare însă el fu zărit, și îndată o droaie de bașibuzuci se năpusti asupra lui și îl înconjurară.</p>
<p>Atunci se comise o crimă pe lângă care toate nelegiuirile comise până atunci erau numai niște greșeli demne de iertat. Maiorul și căpitanul fură răsturnați la pământ prin o îmbrâncitură puternică; cu toate astea căpitan Năstase, cu tot piciorul său zdrobit cuteză a se ridica îngenuchi și încerca a se apăra, dar toporul unui nelegiuit de cerchez îi spintica țeasta în două și îl culcă mort într-un lac de sânge. Păgânii nu se mulțumiră numai cu atât ci tăiară corpul cu toporul în două și apoi îi ciopârțiră cu hangerele carnea ce încă se bătea. Maior Nicolae Ioan avu o moarte mult mai crudă: barbarii cum îl răsturnară la pământ, îl luară de picioare, îl ridicară în sus, îi depărtară picioarele unul de altul, și pe când patru inși îl țineau astfel cu capul în jos, doi îl ciopârțiră cu topoarele cum ciopârțește măcelarul mielul când desparte ciosvârtele. Închipuiți-vă ce dureri supraumane și ce moarte cruntă! Cât timp o fi trecut de la începutul astei dureroase spintecări și până ce a sosit mult dorita moarte, numai bunul D-zeu știe! se zice că deja era spintecat în două de la cap până la picioare și încă palpita!</p>
<p>Astă saturnală sălbatică dură până ce începură a miji zorile; când văzură că se îngâna ziua cu noaptea teama de răsbunarea românilor făcu pe infamii criminali să se retragă de pe câmpul de carnagiu sătui de sânge și încărcați de prăzi și să lase pe morți să zacă pe câmp neîngropați. Mulți răniți masacrară ei în decursul astei nopți sinistre, dar rămăsese încă mulți în viață, mai cu seamă cei căzuți în zona bătăii puștilor românilor; aceștia nu fură măcelăriți, căci ai noștri culcau la pămănt fără de greș pe orice ștelerat ce cuteza să se apropie de ei, dar tot asemenea nu puteau dobândi vreun ajutor, căci la rândul lor turcii trăgeau în aceia ce încercau să-i scape. Bieții oameni încereau în zadar ajutor prin vaiete și țipete groaznice care se ridicau până la cer ca un protest vie contra acestor nelegiuiri, dar nimeni n-avea curaj ca să se expună. De aceea fu numită acea vale de către români: Valea plângerii.</p>
<p>A doua zi, cum se făcu ziua, M. Sa înștiințat de asemenea fapte dezgustătoare trimise un parlamentar protejat de steagul alb ca să protesteze contra acestor crime și să ceară un scurt armisțițiu ca să se îngroape morții și să se strângă răniții, dar parlamentarul fu primit de civilizatul și mult lăudatul Osman-pașa ca și ambulanțele protejate de crucea roșie, adică prin împușcături.</p>
<p>Aflând acest rezultat corpul medical român și sanitarii săi jurară să-și scape morții și răniții fără voia păgânilor, și chiar din seara acelei zile începu o adevărată vânătoare de morți și de răniți care dete mormântului și spitalelor mulți din fii României. Când noaptea era mai întunecoasă sute de oșteni îmbrăcați în haine închise ieșeau din șanțuri, se risipeau pe câmpie, și târându-se pe brânci și adăpostindu-se pe cât le era cu putință pe după buruieni, aruncau spre morți căngi lungi cu care-i trăgeau spre ei iar spre răniți aruncau lațuri de fringhii, pe care bieții suferinzi le apucau cu mânile și apoi se lăsau a fi târâți pe golul pământ înecându-și durerile ce simțeau fără să facă zgomot, numai să scape cu zile.</p>
<p>Sublimele exemple date de șefii care nu se cruțau deloc făcu pe mulți soldați să înainteze târându-se pe brânci mai până sub poalele redutei turcești și să dispute bașibuzucilor chiar victime ce zăceau în zona omnipotenției lor; ce minuni poate face întrecerea în fapte bune și ce acte mărețe pot rezulta din exemplele venite de la cei de sus! Medicii Români nu se codiră de a da cel întâi pilda și de a merge în fruntea coloanelor de scăpare. Unul mai cu seamă îl întrecea pe toți: Doctorul Chiriachescu.”</p>
<p>Auzind acest nume scump Mimica tresări și se opri puțin ca să respire și să-și comprime violentele bătăi ce începură deodată să-i zbuciue pieptul.</p>
<p>— Petre al meu! exclamă cucoana Lucsița tresărind; urmează, urmează, adăugase ea cu nerăbdare.</p>
<p>— „Acest meritos june, urma Mimica cu vocea tremurândă,care deja și-a făcut un nume celebru prin serviciile ce a adus omenirii suferinde legând rănile și făcând să se aline durerile, a dobândit un îndoit renume, chiar pe câmpul de luptă, disputându-și răniții piept la piept cu inimicul și răpindu-i din ploaia de gloanțe și obuze ce curgeau în jurul său. A săvârșit nenumărate fapte mărețe fără să pațească nimic, însă are un capăt și temeritatea, căci azi meritosul june zace în spital foarte grav rănit.”</p>
<p>Pronunțând aste din urmă cuvinte, Mimica îngălbeni, îi scăpa fiarei din mână și căzu jos fără cunoștință. Muma lui Petre din contră nu leșina, ci smulse ziarul de jos, îl luă în mână, și după ce citi încă o dată durerosul pasaj care o vestea că fiul său era rănit, strigă</p>
<p>— Alerg să-i smulg chiar din ghearele morții.</p>
</div>
<div type="chapter" n="14">
<head>XIV. Devotamentul iubirii.</head>
<p>Amorul matern este cel mai sublim dar și cel mai egoist dintre toate amorurile; muma iubește pe fiul său până, la sacrificii, dar simte un fel de necaz când vede că fiul său este iubit și de altă ființă străină. Muma lui Petre, fără să țină în seamă că Mimica a leșinat, trăsnită de vestea care-i spunea că iubitul ei fiu se afla în primejdie, o lăsă să zacă jos pe pământ, și îndată ce afla trista noutate, începu să se îmbrace alergând de colo până colo sprintenă și aproape voioasă, ca cum ar fi simțit oarecare bucurie văzând pe acea copilă tânără și în puterea verstei zăcând jos fără decunoștință pe când ea, muma lui bătrână cu un picior în groapă, rezistând cu bravură contra teribilei izbituri și făcând rost ca să aboare mai iute în ajutorul lui.</p>
<p>Aceia ce tremura când se îmbrăca și simțea dureri în toate încheieturile când își punea corpul în mișcare, în acel moment simți sângele său înflăcărat de un curent învietor,se văzu însuflețită de o putere neobișnuită și într-o clipă fu gata. Ar fi și plecat dacă Mimica n-ar fi dat semne de viață; dar leșinul pierdu o mare parte din puterea sa, juna fată începu să se miște, să deschidă ochii și să se uite în juru-i cu un aer rătăcit. Atunci bătrâna își aduse aminte de dânsa și se grăbi a-i da puțin ajutor spre a o aduce la deplină cunoștință.</p>
<p>— Iartă-mă că am fost mai slabă decât trebuia, zise juna fată sculându-se de jos, am pierdut de surda un timp destul de prețios; să ne grăbim mai iute.</p>
<p>— Eu sunt gata, plec, răspunse bătrâna privind pe Mimica cu un aer triumfător.</p>
<p>— Acum! exclamă fata uimită.</p>
<p>— Da, acum; el poate să moară pe când noi ne petrecem vremea leșinând și plângând nenorocirea lui.</p>
<p>— Așa e, bine zici, să plecăm.</p>
<p>— Ce ai zis? Să plecăm! dar ce vrei să mergi și d-ta?</p>
<p>— Mă mai întrebi? se vede că n-ai auzit că el e în primejdie de moarte.</p>
<p>— Ba am auzit prea bine și uite mi-am înecat durerile în inimă, am uscat izvoarele lacrimilor și m-am gătit.</p>
<p>— Și eu sunt gata; să plecăm.</p>
<p>— D-ta nu trebuie să pleci, fata mea, căci n-ai pentru ce, nu șade bine.</p>
<p>— Ce-mi pasă dacă șade bine sau nu? el suferă, trebuie să alerg.</p>
<p>— Gândește-te la părinții d-tale și la hula lumii.</p>
<p>— Nu voi să știu nici de părinți nici de lume.</p>
<p>— D-ta poate, dar eu voi să știu, căci puterea tatălui d-tale e în stare să ne stânjenească și să ne oprească de a ajunge la vreme. E mai bine să merg eu singură.</p>
<p>— Dar ce ajutor poți să-i dai d-ta la vârsta în care ești?</p>
<p>— Muma poate mult, copilă, când vede primejdia aproape de capul fiului său; nu purta grijă că Dumnezeu îmi va înmii puterile și Petre va fi scăpat. Mă duc.</p>
<p>— Nu, nu se poate să pleci singură; nu ai inimă d-ta? n-ai iubit niciodată? nu-ți este milă de mine? gândește-te că aș muri aici neștiind cum se află el acolo.</p>
<p>— Ei! ce vrei fata mea? răspunse bătrâna oarecum înduioșată, spune-mi ce pot să-ți fac ca să te ajut?</p>
<p>— Să mă iei cu d-ta.</p>
<p>— Ți-am mai spus o dată, tatăl d-tale ne va urmări cu urgia sa și într-astă vreme Petre al meu va muri pe mâini străine necăutat.</p>
<p>— Potolesc eu pe tata și-ți făgăduesc că-l voă face să-mi dea singur voie să plec.</p>
<p>— Se poate, iubirea părintească e mare, dar când vei face toate astea?</p>
<p>— Mâine dimineață.</p>
<p>— Mâine dimineață! dar eu voi să plec chiar acum.</p>
<p>— Acum! dar cu ce tren? e aproape miezul nopții.</p>
<p>— Alerg la Ferasca.</p>
<p>— Să mergi cu căruța! dar nu te gândești că vei pierde timp și mai mult?</p>
<p>— Oh! așa e, strigă bătrâna căzând pe un scaun pierzând într-o clipă toată energia speranței ce o ținuse până atunci pe picioare; ce să mă fac oare? adăugase ea sculându-se iarăși în sus și preumblându-se prin casă în prada celei mai mari disperări; cum să zbor eu în ajutorul copilașului meu? Doamne, Doamne ajută-mă.</p>
<p>Zicând aceste cuvinte, biată bătrână fu podidită de un plâns strașnic și de astă dată căzu cu totul zdrobită în brațele Mimichi care o strânse la sân cu dragoste.</p>
<p>Juna copilă fu mai puțin egoistă, ea se grăbi a-i da toate ajutoarele putincioase, o așeză în pat, o dezleșina și nu se dezlipi de ea decât în răvărsatul zorilor. Atunci după ce se încredința că bătrâna se afla mai bine, își luă ziua bună de la dânsa și se duse acasă unde intră cu mare înlesnire, căci toți ai casei dormeau afară de complicea sa care veghea și o aștepta.</p>
<p>A doua zi pe la zece ore Mimica cheamă pe feciorul tatălui său și îi zise să meargă la dânsul și să-l roage a-i acorda câteva momente de convorbire, bătrânul consimți, și văzând-o intrând zise râzând:</p>
<p>— Ei! în sfârșit am făcut pace amândoi?</p>
<p>— Da, răspunse Mimica fără afecțiune, dacă și d-ta vei primi propunerea mea.</p>
<p>— Ai uitat acele mari dureri care ziceai că o să dăinuească cât lumea? zise el fără să se facă că a auzit finalul frazei Mimichi.</p>
<p>— Da...murmură ea în buze, sau pe aproape.</p>
<p>— Îți spuneam eu? Ei acum pe când nunta?</p>
<p>— Nunta proectată de d-ta n-are să aibă loc niciodată, ți-am sacrificat inima mea, trebuie să-mi sacrifici și d-ta prejudecățile d-tale.</p>
<p>— Nu e destul de vindecată, se gândi el; să nu bruscăm lucrurile și să lăsăm a mai trece puțin timp. Bine, adăugase el cu voce tare, eu nu te silesc; fă cum vrei; dar nemăritată n-ai să rămâi.</p>
<p>— Nu se știe; să nu mai vorbim de asta și să venim la condiția ce îți propui.</p>
<p>— A! e o condiție la mijloc! s-o aflăm și pe ea; vorbește, răspunse tatăl său aruncându-se pe un fotoliu și încruntându-se puțin.</p>
<p>— Tătuță, zise Mimica cu o voce dulce așezându-se lângă tatăl său și cuprinzâudu-i umeri cu lanțul adorabilelor sale brațe, d-ta ești bun și generos pe cât ești de avut, d-ta ai întrecut în generozitate mai pe toți bogătașii țării noastre și numele d-tale e pus în capul fruntașilor care au contribuit mai mult pentru ajutorarea țării înstrâmtorate; numai fiica d-tale n-a făcut nimic spre a-și vedea și ea numele trecut între femeile caritabile care s-au cualizat contra suferințelor celor răniți. Te rog tătuță, ajută-mă să fiu și eu folositoare la ceva.</p>
<p>— Ce sumă-ți trebuie? zise bătrânul uitându-se mai vesel spre fiica sa de îndată ce auzi că era vorba de bani.</p>
<p>— Suma e cam mare...murmură Mimica încurcându-se.</p>
<p>— Nu face nimica, îți este acordată; mai ai să-mi ceri ceva?</p>
<p>— Da tătuță.</p>
<p>— Spune.</p>
<p>— Vezi că...te rog mai întâi să nu te superi.</p>
<p>— Îți dau voie să te explici.</p>
<p>— Tată, sunt ambițioasă ca o Rozească, prin urmare aș vrea ca și ofranda mea să fie demnă de numele meu.</p>
<p>— Nu mă împotrivesc la realizarea planurilor tale, oricât de ambițioase ar fi, ci din contră le aprob din toată inima; spune ce vrei?</p>
<p>— Aș vrea să echipez o ambulanță cu spital, corturi, trăsuri și tot ce trebuie.</p>
<p>— Zi lui Ioan să cheme pe intendent ca să-l pun la disposiția ta.</p>
<p>— Aș mai vrea încă... s-o conduc eu singură?</p>
<p>— Tu! exclamă Rozescu sărind în sus din locul ce ocupa; ce nebunie te-a mai apucat?</p>
<p>— Nebunie sublimă, nebunie demnă de imitat care a cuprins pe o d-nă Florescu, pe o d-nă Costaforu, pe o d-nă Rosetti, pe o d-nă Cămpineanu, precum și pe alte d-ne și d-șoare de cea mai înaltă treaptă a societății, care a alergat pe câmpul de război spre a se face surori de caritate.</p>
<p>Astă enumerare își produse efectul dorit; omul vanitos fu atins tocmai la slăbiciunea sa.</p>
<p>— Trebuie să fie vreo drăcovenie la mijloc, murmură el dar ce-mi pasă? voi fi cu urechea și ochii la pândă; numele Rozescului trebuie să fie în cadrul ce i se cuvine. Mimico, zise el cu voce tare, hotărârea ta e demnă de laudă și de admirare, dar vei avea tu forță de a o duce la bun capăt?</p>
<p>— Te încredințez tătucă că voi avea.</p>
<p>— Gândește-te mai înainte de a pleca.</p>
<p>— M-am gândit și am zis că o Rozească nu poate fi mai slabă ca o Sturzulească.</p>
<p>— Așa e; du-te dar fata mea și Dumnezeu să te ajute ca să-ți îndeplinești cu demnitate scopul ce urmărești.</p>
<p>— Îți mulțumesc scumpul meu tătuță, strigă Mimica sărutându-i pe amendoî obrajii radioasă de bucurie.</p>
<p>— Când pleci? întreaba tată-l său.</p>
<p>— Dacă se poate chiar mâine.</p>
<p>— Eu cred că se poate, din cauză că acum se găsesc gata de toate cele trebuincioase pentru asemenea lucruri; mă duc să dau ordinele cerute.</p>
<p>Cu ocazia pregătirilor de plecare Mimica dobândi în casă o libiertate mai mare decât avusese mai înainte, putea să intre și să iasă din palat când vrea și chiar să se ducă singură oriunde îi plăcea, pretextând că merge să cumpere ceva; crucea roșie ce deja o legase la mână o proteja de săgețile zburdalnicului zeu al iubirii și mai cu seamă de înveninatele darde ale clefetirei.</p>
<p>Printre picături ea își făcu drum până la mama lui Petre spre a-i spune cu o bucurie nepovestită că dorința sa s-a realizat, că tatăl său îi dă voie să plece și că a doua zi va porni în capul unui convoi de ambulanță, dar găsi casa încuiată și pe stăpâna sa nicăeri; muma nu mai putuse aștepta și zburase cu trenul de dimineață în ajutorul fiului său. Mimica se întristă foarte mult de astă fugă, dar speranța că va ajunge-o în curând o consola pe dată.</p>
<p>A doua zi calea Târgoviștei era de dimineață mai toată în picioare; trecea convoiul unei noi ambulanțe ce pleca spre câmpul de război; pe latura celor patru trăsuri din care se compunea acea ambulanță se citea:</p>
<p>„Donată de familia Rozescu”.</p>
<p>Mai multe surori de caritate însoțeau acea ambulanță, între care se număra însăși fiica bogatului aristocrat. Astă copilă a Rozeștilor, mergea cu fruntea mandră și senină la îndeplinirea celor mai aspre îndatoriri: la privațiune, osteneală și chiar primejdie ca cum mergea la un bal din lumea mare.</p>
</div>
<div type="chapter" n="15">
<head>XV. Sora de caritate.</head>
<p>Când sosi Mimica la Turnu-Măgurele pe la 28 septembrie însoțită de doica sa și de fata spălătoresei, toate spitalele erau pline de răniți, toate evacuările posibile avusese loc, din toate unghiurile țării veneau vești că nu mai se găseau paturi disponibile pentru cei ce soseau din nou, și cu toate acestea veneau într-una convoaie întregi de care încărcate cu răniți, astfel că ambulanța sa fu primită ca un dar providențial și fu instalată pe data într-o casă privată de unde ieșiră proprietarii ca să locuiască în corturi. Alminteri nu era cu putință de a se mai găsi case în Turnu Măgurele.</p>
<p>În prima zi ea vru să treacă numai prin Turnu Măgurele spre a căuta pe Petruț, și negăsindu-l să meargă înainte încotro o mână dorul, dar văzând că paturile sale fusese iute ocupate și funcția sa de infirmieră începuse chiar din prima zi să fie mai mult ca necesară, caritatea creștină învinse amorul omenesc și o făcu să râmână câtva timp pe loc. Doisprezece răniți avură fericirea de a datora vindecarea generoasei sale îngrijiri. Rănile lor erau grave, dar devotamentul acestei copile mărinimoase și concursul tuturor medicilor ce se puse la dispoziția sa contribuiră ca ambulanța sa cu ocazia inaugurării sale să n-aibă a deplânge nicio moarte; din contră după trei zile de repaus mai toți intrară în stare de convaleșcență. Unul din toți era încă în pericol pentru că rana ce dobândise la fluerul piciorului începuse să cangreneze și să amenințe tot corpul cu descompunerea. Medicii declarară că nue ra chip de scăpare dacă nu-i vor tăia piciorul.</p>
<p>Acesta era un curcan chipeș și voinic ca toți curcanii români, tânăr numai de vreo douăzeci și patru de ani și însurat de trei ani. Medicii după ce făcură toate încercările ca să-l mântuiască, vânznd că nu era chip de scăpare, îl întrebară ce vrea să aleagă: preferă să moară în câteva zile sau să se lase a i se tăia piciorul?</p>
<p>Deocamdată soldatul se opuse cu multă energie acestei propuneri, fiindcă în poporul român sluțirea este privită ca un rău mai mare ca moartea, și declara neted medicilor că nu vrea să i se ciunțească trupul ci să-l lase în plata lui Dumnezeu, dar medicilor le fu milă de el și nu prinse bucuros ca să lase a pieri victima unui prejudiciu un așa brad de voinic; așadar ei se hotărâră de a face tot posibilul ca să-l înduplece de a se supune. Nimeni nu putea să-l aducă la cunoștință mai bine decât Mimica, căci numai în ea răniții săi aveau o încredere oarbă, și numai ea știa prin dulceața vocii și puterea convingerii să-l facă să înțeleagă și să le deschidă ochii minții.</p>
<p>Suferindul o iubea mai mult ca ceilalți, pentru că, deși n-o cunoștea decât de câteva zile, totuși avea încredere în ea ca într-o maică, fiindcă, deși tânâra, îl îngrijise întocmai ca o mumă, ca o mumă îi ghicise toate dorințele și îi îndeplinise toate voile, și tot ca o mumă, când făcea oarecare greșeli, îl certa cu acea dulceață mumească care convinge și subjugă. Ea îi scrisese sub dictatul lui două epistole, pe care le tiămisese una nevestei și una lui alde tată-său, și știuse să aștearnă în acea scrisoare niște cuvinte care mergeau drept la inimă și mângâiau prin speranță sufletul cel mai amărât.</p>
<p>La intervenirea sa alergară dar medicii și o rugară ca să facă tot ce s-o pricepe pentru a îndupleca pe rănit ca să se supună lor. Cum auzi Mimica ruga lor intră în cămăruța în care zăcea suferindul și surâzând îi zise:</p>
<p>— Mi se pare că trebuie să tai azi o nuelușă ca să bat pe cineva.</p>
<p>— Taie cuconiță, răspunse el, și bate, dă vârtos căci usturimile bătăii d-tale sunt mângâieri părintești pentru vinovatul care ți-a greșit.</p>
<p>— Pe d-ta o să te pedepsesc, zise Mimica.</p>
<p>— Atunci alege nuiaua mai groasă, căci și pielea mea este groasă.</p>
<p>— Ba nu, aș vrea să te bat numai cu cuvântul.</p>
<p>— Dar ce ți-am greșit așa de strașnic ?</p>
<p>— Greșeală mare ai făcut fătul meu; pentru ce nu te-ai supus doctorilor?</p>
<p>— Pentru că vezi d-ta, răspunse bolnavul scărpinându-se după ureche, vor să-mi taie piciorul, și mai bine aș vrea să mor decât să trăiesc în lumea albă șontorog.</p>
<p>— Pentru ce ai intrat d ta aici?</p>
<p>— Pentru că... de știu și eu?...alții m-au adus.</p>
<p>— Ai intrat ca să capeți vindecare; dacă voiai să mori nu trebuia să intri aici.</p>
<p>— Mă iartă dacă te-am supurat, murmură el confuz, și dacă am greșit de mă aflu aici, plec; mă voi târî până la cel mai apropiat gard ca să mor fără a aduce nimănui supărare.</p>
<p>— N-o lua astfel, dragul meu, zise Mimica cu dulceață,așezându-se pe un scaun aproape de patul rănitului și apucându-i o mână în mâinile sale; noi nu vrem să te gonim și să-ți facem rău; dimpotrivă aș vrea să ieși de aici după cum ai intrat în război, dar dacă nu se poate, dacă D-zeu a vrut ca să dai ca prinos țării d-tale o parte din ființa d-tale, dacă ți-ai plătit birul sângelui cu așa mare dărnicie, de ce să n-ai inimoșia de a suferi o clipă pentru a trăi bine o viata întreagă, și a da cealaltă parte din ființa d-tale la ai d-tale, care s-ar bucura foarte mult când te-ar vedea scăpat și cu viață trăind spre binele și fericirea lor?</p>
<p>— Nu e vorba de suferință, zise el cu voiciune, căci românul e hărăzit cu dânsa, ci mi-e groază de sluțenie și de râsul lumii.</p>
<p>— De râsul lumii! te înșeli fătul meu, răspunse Mimica; toți care te vor vedea călcând cu mândrie cu piciorul de lemn pământul ce ai mântuit prin pierderea acelui picior, toți își vor scoate căciulile și vor zice: „Iată unul din mântuitorii noștri, iată unul din vitejii de la Plevna!”.</p>
<p>— Așa e, murmură rănitul scărpinându-se iarăși după ureche.</p>
<p>— Afară de asta dacă ți-ai plătit datoria către țară crezi că ți-ai plătit toate datoriile? ți-ai uitat denevasta și copii.</p>
<p>— Ce să facă ea cu un slut?</p>
<p>— Pentru ea vei fi un D-zeu chiar de vei veni de zece ori mai slut, numai să te vadă întorcându-te cu zile.</p>
<p>— Să muncească nevasta pentru mine! murmură rănitul căzând pe gânduri.</p>
<p>— Va munci cu drag și tragere de inimă știind că muncește pentru omul și copilașii ei. Nu știi ce jertfe e în stare să facă femeia pentru soțul ei? ea își dă bucurosă viața numai să vadă în preajma sa stâlpul casei sale, sprijinul și cinstea sa. Nu știi povestea bătrânească: bărbatul de ar fi un băț tot gonește pe clefetitori, și dușmanii care vor să se lege de casa lui dau dosul îndată ce-l zăresc, pe când la femeia văduvă toți nemernicii îndrăznesc de a-și arunca cu batjocură ochii.</p>
<p>— De aia așa e.</p>
<p>— Dar copiii d-tale cum crezi că vor crește fără de tătucul lor? dacă mama lor va fi muiere bună și nu se va mai mărita, atunci sărăcia va intra cu mânie în șolduri, în casă, holdele ți se vor face păragină, vitele îți vor pieri de foame și tot avutul ce ți-a agonisit D-zeu se va risipi căci va lipsi mâna și mintea bărbatului care aduce spor în casă.</p>
<p>— Bine zici, exclamă soldatul oftând.</p>
<p>— Dacă dimpotrivă femeia fiind tânără și frumușică se va mărita, atunci vai de copilașii sărmani! ei vor fi huiduiți, bătuți, părăsiți, aruncați după ușă și în locul lor puși gogoț în fruntea casei cei nou veniți, și avutul lor va fi răpit ca să îmbogățească pe ceilalți.</p>
<p>— Oh! așa, așa; vorbești ca însăși măiculița lui D-zeu, să-ți fie gura aurită, strigă bietul dorobanț foarte emoționat de viul tablou ce i se punea în vedere.</p>
<p>— Pe când dacă te vei întoarce fără un picior, adăugase Mimica, nimic n-are să se întâmple din toate astea; femeia d-tale te iubește, îmi spune inima și ghicesc din scrisorile ce ți-a trimis; ea te va priimi cu brațele deschise ca pe un Mesia și se va crede mai fericită ca altele cărora nu le-a venit alt decat numele bărbatului lor! Afară de astea n-o să ajungi cu totul neputincios și nefolositor pentru muncă; închipuiește-ți că te călca un car și-ți frângea piciorul. Ce făceai? te culcai să mori? nu îți puneai unul de lemn și te deprindeai cu el; te învățai la săpat să apeși în cazma cu piciorul stâng, arai mai încetinel dar mai bine și îți vedeai de munca câmpului ca oricare creștin; așa vei face și acum, și peste acestea vei avea ajutor de la stăpânire, vei avea mângâierea că ți-ai jertfit viața pentru țara d-tale, vei fi stâlpul casei, mândria și mângâierea femeii d-tale, și copiii vor avea un tată și vor putea să crească și să ajungă oameni nebântuiți de nenorocire.</p>
<p>— Așa, așa, vorbește, spune-mi tot, căci vorbele d-tale îmi insuflă bărbăție, strigă rănitul foarte mult mișcat; cheamă îndată pe doctori, așa te rog, și ce-o vrea D-zeu cu mine. O rugăciune însă am să-ți fac; dacă iubești pe D-zeu și ți-e milă de mine, șezi colea lângă mine, ține-mi în mâinile d-tale mâinile mele și încurajează-mă cu privirea d-tale cât va ține măcelăria, căci alminteri eu care am intrat în foc ca în nuntă n-o să am curajul de a răbda ciopârțirea.</p>
<p>— Voi sta aici, murmură Mimica îngălbenind.</p>
<p>Mimica ca orice fiintă nervoasă și prea mult impresionabilă avea oroare de sânge; ea îngălbenea cum zărea cea mai mică crestătură și îi venea să leșine cum da cu ochii de o bubuliță mai mare. Cu toate astea, fiind pătrunsă de marea responsabilitate ce și-a luat când a primit greaua sarcină de soră de caritate, se jură de a-și îndeplini datoria cu toată sfințenia cerută și de a-și stăpâni propriile sale sentimente. Îndată ce înduplecă pe rănit, ea ieși din casă, alergă fuga la medicul principal care făcea serviciul în spitalul, vecin ca să-l vestească, și se întoarse cu el și cu toate instrumentele lui ciopârțitoare. Rănitul era cu fața la perete și ațipea să doarmă în momentul în care intră în cameră medicul și Mimica; ei nu-l tulburară și așezară în tăcere pe măsuța de la capul lui teribilele instrumente. Vederea acestor unelte și metodica lor așezare ce o făcuse medicul cu cel mai imperturbabil sânge rece produse în sufletul Mimichii mai multe dureri decât ar fi produs operațiunea în corpul suferindului, dar îi făcu un bine, o deprinse cu vederea lor și cu ideea rezultatului ce vor obține.</p>
<p>După ce termină pregătirile și Mimica făcu rost de toate bandajele trebuincioase, medicul se apropie de rănit, îl mișcă puțin, și după ce-i adresă câteva cuvinte banale fără să se dea în vorbă de operație, îi zise:</p>
<p>— Vrei să bei un pahar cu vin?</p>
<p>— Bucuros, răspunse rănitul, căci tot mi se uscase gura.</p>
<p>— Ia bea, zise medicul dându-i în mână un pahar cu vin negru.</p>
<p>Bolnavul îl bău cu lăcomie și fără să se întoarcă murmură</p>
<p>— Bodaproste; după aceea repuse capul pe pernă și reațipi fără să-și schimbe poziția.</p>
<p>Îndată ce-l văzu liniștit, medicul apropie de nasul suferindului o batistă cu narcotic, și după ce o ținu câtva timp aproape de nările sale, făcu semn Mimichii ca să-l urmeze, și după ce ieșiră amăndoi din casă îi zise.</p>
<p>— Până să lucreze narcoticul ce-i dădui în vin și pe batistă, eu mă duc să caut doi subchirurgi ca să mă ajute. D-ta îngrijește de albituri și cheamă și pe bătrână ca să stea de față.</p>
<p>Mimica făcu tot ce-i zisese și peste câteva minute reintră în camera bolnavului deodată cu medicul și cu ajutoarele căutate. Suferindul dormea dus. Operațiunea nu ținu mult, fiindcă medicul era prea îndemânatic, dar ținu un secol pentru Mimica, în inima căriea se resimțea fiecare crestătură de brici și fiece tăietură de foarfec. Când văzu pentru prima dată țâșnind sângele ca dintr-o cișmea din vinele tăiate, fu pe aproape să leșine și respira cu putere săruri dintr-o sticluță ce ținea în mână, iar când simți în mâna sa tremurătoarele mâini nervoase ale suferindului care svâcneau la fie ce tăetură, ochii i se umplură de lacrimi și gemu întocmai ca și el. În sfârșit operațiunea se termină cu norocire, piciorul fu tăiat de la genuchi și căzu greoi în lighean ca și cum n-ar fi fost niciodată însuflețit, vinele fură legate cu băgare de seamă, rana cusută și înfășurată cu multă îngrijire și groaznicele instrumente fură șterse și repuse la loc.</p>
<p>Durerile din urmă deșteptară pe suferind și-l făcură să scoață țipete sfâșietoare, medicul însă avu gata pentru acel moment un pahar cu vin negru amestecat cu o esență alinătoare; el îl lipi iute de buzele uscate ale bolnavului care îl sorbi dintr-o înghițitură.</p>
<p>— D-zeu și Maica precista să vă dea tot ce doriți, exclama dânsul scoțând un suspin de satisfacție după ce bău și se simți ceva mai ușurat. Ați sfârșit? adăugase el.</p>
<p>— Da, răspunse medicul.</p>
<p>— Unde e piciorul dați-mi-l să-l mai văd o dată. Medicul se codea de ai face voia.</p>
<p>— Dă-mi-l de, adăugase rănitul, că n-o fi vreun păcat; îți moare cineva, și tot te lasă să-l plângi și să-l săruți când se pune pleopa peste el, dar piciorușul meu care m-a hrănit până acum și m-a făcut să zbor în Grivița sub steagul țării mele cum să nu-l sărut?</p>
<p>Mimica cu șiroaele de lacrimi curgând pe obraji se plecă jos, scoase piciorul din lighean, îl șterse de sânge și i-l dete. El îl luă în brațe ca cum ar lua o mumă pruncul de curând născut, se uită lung la el, apoi îl podidi lacrimile, îl strânse la sân și-l lipi de buze murmurând:</p>
<p>— Ah! căci nu pot să te mai pun la loc și să mai zbor iarăși cu tine ca să mai dau buzna în dușmanii ce m-au lipsit de tine!</p>
</div>
<div type="chapter" n="16">
<head>XVI. El și ea</head>
<p>Mimica venise la Turnu-Măgurele pentru un scop și urmărea un altul; caritatea subjugase inima, amorul aproapelui învinsese amorul propriu și devotamentul pentru unul se transformase în devotament pentru toată lumea suferindă. Mulțimea nevoilor de întâmpinat și a suferințelor de ajutat câte întâlnise la Turn o făcuse să uite aproape cauza care o adusese la Turnu; dorința de a face cât se poate mai mult bine și să ușureze cât se poate mai multe dureri o făcuse să nu mai simtă propriile sale dureri, și suferințele altora înăbușise pe ale sale. Cu toate acestea ea nu uită că pe patul de durere zăcea și poate se lupta cu moartea acela ce era mai scump pentru ea ca orice pe acest pământ; așadar după ce își puse pe picioare răniții și îi văzu evacuați din spitalele din Turnu, începu să colinde toate spitalele și casele particulare unde se căutau bolnavii militari ca să-i dea de urmă; dar de surda fu cercetările sale, căci nicăieri nu se afla el, și nimeni nu auzise c-a venit sau a fost trimis acolo între răniți medicul Petre Chiriacescu.</p>
<p>În primile zile, deși era destul de greu jugul ce-i luase de buna sa voie pe după cap, Mimica îl purtă cu plăcere, fiindcă pe lângă dorința de a face bine ea era însuflețită și de speranța de a găsi pe acela pentru care venise, dar după ce se convinsese pe deplin că el niciodată nu călcase prin Turnu-Măgurele de la trecerea Dunării, atunci sarcina ce avea începu a deveni o povară prea grea pentru grumazii săi, pasiunea învinse caritatea și natura își redobândi drepturile sale. De un car de vreme încolți în sufletul său o atât de mare dorință de a se vedea cu un moment mai apropiată de câmpul de război, unde desigur va întâlni pe iubitul său sănătos sau bolnav, încât parcă sta pe ghimpi în ambulanța sa; însă nu i se ivea niciun pretext ca să iasă cu onoare din acest impas, și mai cu seamă să adoarmă ochiul vigilent al doicii sale, care de mai multe ori îi dăduse probe că era un neadormit spion plătit de tatăl său care-i observă toate mișcările și-i controla toate faptele. Norocul însă o servi și de astă dată; tocmai când cuprinsă de disperare era p-aci p-aproape să-și ia lumea în cap și să plece unde o vedea cu ochii, primi de la cartierul general al serviciului sanitar militar o circulară prin care invita pe toți șefii și conducătorii diferitelor spitale și ambulanțe din Turnu de a evacua pe cât se poate pe toți bolnavii în convaleșcență spre interiorul țării și de a ține disponibile cât se poate mai multe paturi, căci între 5 și 10 octombrie o să aibă loc evenimente importante și încăierări foarte serioase. Tot prin acea circulară erau rugați cu căldură șefii spitalelor de a trimite la câmpul de război orice ajutoare le va fi de prisos în Turnu, mai cu seamă trăsuri de ambulanțe și sanitare.</p>
<p>Mimica atât aștepta; îndată ce primi astă circulară, o citi doicii sale, scrise tatălui său, strânse o parte din material, lăsă spitalul în îngrijirea doicii, și fără să asculte povețile și înspăimântările acestei bătrâne, ea luă cu sine unul din medicii ce-i oferise grațios un concurs devotat și necondiționat, precum și pe fata ce-i cunoștea secretele, și numai decât trecu Dunărea împreună cu ei și trăsurile de ambulanțe și se îndreptă spre Plevna.</p>
<p>La Nicopole nu se opri deloc căci aflase că nu mai erau bolnavi decât câțiva soldăți ce zăceau de friguri; merse dar drept până la Muselimselo unde era una din cele mai mari lăzăreturi militare; acolo ea se opri ca să prânzească și încercată fără de regret întrebând în dreapta și stânga și vizitând pe toți bolnavii, dar nu află nimic altceva decât că numele Doctorului Chiriachescu era cunoscut tuturor fiindcă dăduse multe ajutoare serviciului sanitar român, dar personal nu era cunoscut de nimeni și nici că se auzise că a venit pe acolo vreodată.</p>
<p>La Mecica unde merse seara fu mai norocită; Chiriachescu era cunoscut de toți, mai mulți medici din statul major sanitar se numărau între amicii săi și venise de mai multe ori acolo însoțind convoaie de răniți. Se știa de toți c-a fost rănit după 6 septembrie vrând să culeagă răniții din Valea Plângerii și c-a fost așezat în spitalul de la Verbița, dar nu putu afla dacă s-a făcut bine sau nu, căci mulțimea grijilor ce fiecare avea pe capul său nu mai da oamenilor timp să se mai ocupe de soarta amicilor lor.</p>
<p>La Verbița unde ajunse a doua zi află tot adevărul; prima ființă cu care se întâlni fu muma lu Petre.</p>
<p>— Am ajuns cea prima, striga ea cu un ton triumfător; l-am găsit pe patul de durere, i-am dat ajutoarele ce numai o mumă știe ca să le dea la timp și l-am făcut sănătos- dacă nu avea o mumă azi era mort. Acuma aleargă de colo până colo ca să smulgă prăzi din ghearele morții. Vezi ce poate face o mumă? Ia spune-mi ce ai făcut pentru el până acum d-ta, d-ta care ziceai că-l iubești așa de mult?</p>
<p>— Eu, răspunse Mimica plecând ochii în jos cu inima rănită de ciudă că rivala sa avea dreptate, eu neputând fi așa de sprintenă, căci piedici peste putință de învins m-au oprit, am imitat pe fiul d-tale, am smuls prăzi din ghearele morții.</p>
<p>— Pe alții dar nu pe el.</p>
<p>— Așa, pe alții! n-am fost vrednică de atâta fericire bine c-ai fost d-ta și azi este scăpat; eu sunt mulțumită și cu atât; unde este acum?</p>
<p>— Acolo unde bubuie tunul.</p>
<p>— Mă duc să-l găsesc.</p>
<p>— Ce faci? nonorocito, oprește-te, nu merge mai departe că de azi dimineață s-a încins o bătălie crâncenă; nu te expune, ci stai pe loc, căci acolo e primejdie mare.</p>
<p>— Lasă-mă mamă, lasă-mă te rog măcar acum, căci locul meu e acolo unde sunt suferinzii de ajutat și primejdii de înlăturat.</p>
<p>Zicând aceste cuvinte, Mimica merse înainte fără să mai fie împedicată de bătrână, lăsă satul la dreapta, tăie câmpurile de-a curmezișul și se îndrepta spre partea unde se auzea tunul bubuind. Curând se înfățișă înaintea-i ororile războiului în toată întregimea lor.</p>
<p>Mai întâi văzu pământul care mai înainte se întindea în lungi și regulate ondulații acoperite cu holde mănoase în acest moment zdruncinat și spintecat cu fel de fel de șanțuri și gropi, aici ridicat ca să formeze un perete de redută și aici scufundat spre a adăposti o paralelă. Din acele mușuroaie și din acele scofârzituri ieșeau fără de întrerupere potopuri de flăcări, de fier și de plumb topit care se revărsau peste câmpie ca o inundație distrugătoare spre a-i stârpi rodnicia pentru ani întregi. Dincolo pe acele șiruri de întăriri mergeau pâlcuri pâlcuri batalioane de infanterie în pas gimnastic, și mai departe pânzele batalioanelor se spărgeau și soldații se risipeau pe pajiște și se tupilau la pământ înaintând pe brânci ca șerpii. Pe când mergeau acele batalioane, se vedea în aer spintecând spațiul câte o sieroidă de foc ce zbura Învârtindu-se și fluierând cumplit, după aceea se auzea în spațiu o plesnitură groaznică, și apoi începea să cadă pe pământ ca o ploaie de grindină sute de așchii de fier ascuțite și ucigătoare! Vai de omenirea care se întâmpla să se afle sub ploaia unei, șrapnele, batalioane întregi erau înghițite de lacoma moarte.</p>
<p>Mai încolo un alt corp conic în realitate iar pe sus văzându-se rotund ca un glob, mergea învârtindu-se și formând o imensă curbă; după aceea cădea la pământ, și după căderea sa se auzea o bubuitura puternică, o izbuguitură teribilă și după dânsa zecimi de țipete de durere răspundeau acestui muget sălbatic. Atunci vedeai om în floarea vârstei care zbura spre biruință mândru și falnic ca un stejar  zăcând pe pământ galben și înghețat ca spicul de grâu lovit de seceră, ființe țapene și voinice devenind într-o clipă sluțenii groaznice, capete falnice plesnind ca niște bombe și creieri omenești risipindu-se pe pajiștea luncii cea verde. Vedeai fălci sănătoase stremutându-se din loc, brațe întregi vânjoase sburând în mai multe bucăți cine știe unde și picioare zdravene sfărâmându-se ca niște jucării de sticlă. Astea sunt isprăvile obuzelor!</p>
<p>Pușca nu făcea ravagii mai puțin păgubitoare, dar ea nu-și schilodea prada ci îi păstra fisionomia mândră și arătoasă, ca cum ar fi vrut să arate lumii cu fală fireștile daruri ale prăzilor sale. Acela ce zbura spre vitejie cu sufletul plin de speranță și se gândea palpitând de dor la iubita cugetelor lui sau la muma copilașilor săi, deodată își vedea speranța tăiată, gândurile precurmate fără de veste și realitatea prezentându-se înainte-i sub înfiorătoarea formă a morții! Voinicul tânăr în floarea vârstei cu chipul plin de viață și de sănătate cădea la minut ca să nu se mai scoale.</p>
<p>Luciul câmpiei ce se desfășura înaintea spăimentatei priviri a Mimichi era plin de asemenea nenorociți care dimineața împletise cununi din rozele aspirațiilor lor și acum mușcau pământul în ghearele nemiloasei morți! Printre ele erau mulți care mișcau încă și care încă se zvârcoleau și țipau! Moartea e oribilă dar impozantă, tăcută, măreață! suferința din contră e cu mult mai groaznică căci are glas și răsunetul său sfâșie rărunchii cei mai împietriți.</p>
<p>Ce nu puteai vedea și ce nu puteai auzi pe acel câmp blestemat! Vedeai colo un nenorocit zvârcolindu-se în țărina învăscuită cu sânge, alături de piciorul lui ce zăcea sfărâmat și înghețat, cerând în gura mare ajutor de la ecoul pe care-l asurzea bubuitul tunurilor și răpăitul puștilor, și nimeni, nimeni nu-l auzea, nimeni nu-l vedea căci numărul celor ce aveați nevoie de ajutor era mult și cu prisos mai mare ca al acelor ce alergau cu bărbăție ca să le vină în ajutor! Vedeai mai încolo un nenorocit căruia un glonț îi pătrunsese pieptul și care striga înecându-se în suspine:</p>
<p>— Maică, taică, unde sunteți?</p>
<p>Mai dincolo un osândit al soarții, căruia un obuz îi sfărâmase picioarele, gemea și plângea de ți se rupea inima și cerea în gura mare apă, căci i se frigea sufletul de sete, mai încolo un alt nenorocit încerca să se scoale și să se orinteze spre a se duce la mântuire, dar nu putea căci o procletă de bombă căzând jos a ridicat în slavă pămeâtul dimprejurul său și un bolovan a izbit drept în fața și i-a plesnit amândoi ochii lăsându-l fără de vedere. Mai încolo!oh! dar cine poate să numere una câte una toate variațiile grozăviilor crudului război!... ele sunt tot așa de felurite ca și pietricelele de pe fundul mării! ca și stelele din slava cerului! cu neputință e omului de a le socoti!</p>
<p>Din nenorocire la spatele pierzării era mântuirea, dincolo de catastrofa care distrugea era caritatea care repara, în dosul falangelor de ucidere mergeau falangele de mântuire; ambulanțele și tărgile mergeru pas la pas în urma războitorilor spre a-i culege îndată ce picau. Rar se întâmpla ca ajutorul mântuitor să fie prea mult timp așteptat de suferință. Medicii, sanitarii și chiar surorile de caritate înfruntau cu bărbăție moartea și mergeau cu fruntea în sus mai sub ploaia de gloanțe ca să-și facă datoria. Medicii,acele provedințe generoase ale omenirii suferinde, cu un curaj și o abnegație cu anevoie de descris mergeau armați numai cu știința lor, prin gloanțe, printre bombe, pe fatalul câmp de război, ca să răpească morții pe cei muribunzi, ca să ușureze de suferință pe cei suferinzi, ca să redea patriei pe fii care și-au făcut datoria pe câmpul de onoare, fără să deosebească pe amic de inamic, fără să aleagă p econcetățean și să abandoneze pe dușman!</p>
<p>Mimica uitase, sfiala care e firească sexului ei și mergea spre primejdie cu bărbăție și își făcea datoria cu o sublimă abnegație inspirând curaj chiar celor mai codaci. Trăsurile sale se umplură iute cu răniți, tărgile asemenea aveau toate omul lor; era timpul de as e întoarce spre a le deșărta. Mimica însă nu se gândea la una ca asta, ci înainta mereu. Aflând de la confidenta sa că s-a completat povara, dete ordin la al său ca să se întoarcă, și ea porni tot înainte, parcă o trăgea o ață, un magnet puternic spre parapetul dușmănesc.</p>
<p>Pe când mergea, aici aplecându-se spre un rănit ca să-i potolească focul ce-l consuma cu două trei picături de cognac din scatolcuța sa, aici încurajând pe altul ca să mai aibă răbdare căci în curând are să vină tărgile spre a-i ridica, și aici oprind sângele din rana altuia cu o legătură provizorie bine așezată, ea merse până aproape de zona unde batalioanele se spărgeau și oștenii se risipeau pe câmpie.</p>
<p>Acolo zări la adăpostul unei movilise un mic cort și la adăpostul cortului un om care lega într-una la răniți și pe urmă le da drumu să se întoarcă în foc sau în lagăr după greutatea rănii.</p>
<p>Văzând astă ființă omenească în depărtare nu putu să-i distingă fizionomia, căci ochii săi erau plecați spre rănile ce închidea, dar inima ei începu să palpite, sângele să-i colcotească în vine și un implus neînțeles s-o îmbrâncească înainte și s-o facă să iuțească pașii fără de voie.</p>
<p>Pe când ea era la o depărtare de câțiva pași de cort, providența răniților ridica în sus ochii ca să vadă dacă mai erau suferințe de ușurat; atunci două țipăte se auziră în spațiu în aceiași clipă:</p>
<p>— El e!</p>
<p>— Ea el</p>
</div>
<div type="chapter" n="17">
<head>XVII. Sabia cu  două tăișiuri.</head>
<p>Nenorocita bătălie de la 7 octombrie făcu mult de lucru serviciului sanitar român aruncând mai mult de 300 de oșteni pe patul de durere; mult se osteniră medicii și ajutoarele lor spre a preîntâmpina toate nevoile; două zile mai nu mâncară, mai nu se repauzară, dar reușiră a-și face și de astă dată datoria cu aceiași abnegație și vrednicie ca și până atunci; astfel că în trei zile toți răniții fură căpătuiți și trimiși pe la diferitele spitale de căutare.</p>
<p>Într-acel timp de primejdie și de muncă, Petruș abia putuse să schimbe două trei cuvinte cu iubita lui Mimică, fiindcă datoriile serviciului său nu-i lăsa timp de prisos, iar ea în loc de a se supăra, puse mâna la lucru cu bărbăție, îl ajută la legatul răniților și alte operațiuni delicate cu o îndemânare și o dibăcie surprinzătoare, și atrase asupra-și binecuvântarea a zeci de suferinzi.</p>
<p>După acest război, Osman-Pașa, în urma unor noi interveniri consimți pentru prima dată de a acorda beligeranților un armistițiu de o jumătate de zi spre a strânge, mai cu seamă din Valea plângerii, răniții cei mai apropiați de reduta No. 2 și morții neîngropați chiar de la 30 august. În acea zi medicii și sanitarii însoțiți de coloane întregi de soldați armați cu săpi și lopeți, se răspândiră pe suprafața acelei văi blestemate și începură să își facă trista lor datorie. În adevăr tristă și revoltătoare era datoria lor căci dau ochii cu priveliștea cea mai dureroasă și mai dezgustătoare. Aceia ce uimise lumea prin bărbăția și netemerea lor de moarte la 30 august și 6 septembrie zăceau la pământ reci și desfigurați, înconjurați de miliarde de muște și gângănii de tot soiul, care le consumau pe întrecut carnea lor pe jumătate putredă. Pe câmp ei stau întinși cum căzuse, păstrându-și sub mantia ce-i acoperea forma lor umană, îndată însă ce puneau camarazii mâinile pe ei ca să-i transporte la groapa comună, corpul plesnea, un miros nesuferit se împrăștia în juru lor și ființa omenească devenea un putregai inform, pe care nu mai era chip de a-l culege și muta din loc.</p>
<p>Văzând că nu se mai pot aduna acești martiri ai barbariei păgâne spre a dobândi un mormânt frățesc, camarad lângă camarad, conducătorii expediției dădură ordin să se facă morminte individuale pentru fiecare mort chiar alături de locul unde au picat, astfel că în două trei ore Valea plângerii se transformă într-un vast cimitir, în care se îngropa pentru vecie vasalitatea României.</p>
<p>Petre se ocupa exculsiv numai cu ridicarea răniților; sarcina sa nu era tocmai ușoară, căci sărmanii zăceau acolo de trei zile lipsiți de orice îngrijire, și mulți din ei purtau semnele barbariei bașibuslucilor care îi chinuise după ce căzuse răniți. Rănile lor erau pe jumătate putrede, corpurile lor pe jumătate amorțite, sângele mai de tot scurs; trebuia dar o îngrijire minuțioasă și tot deodată repede ca să se strângă atâțea răniți și să li se dea primele îngrijiri de care aveau cea mai mare nevoie; toate astea numai în câteva ore, pană la amiază, căci de atunci armistițiul înceta, ostilitățile reîncepeau și cine se găsea pe câmp era tratat ca inamic. Noroc pe Petre c-avea lângă sine pe Mimica care-i da cel mai prețios ajutor, astfel că la ora fixată morții săi erați îngropați, răniții ridicați și câmpia golită</p>
<p>Cât ținu astă operațiune umană, Turcii fură puși la grea ispită, mai cu seamă bașibuzucii și cerchezii; aproape de ei, la bătaia puștilor lor se aflau dușmanii lor de moarte,aceia ce făcuse pe mulți din camarazii lor să muște țărâna cu moartea în inimă; ei le luau din mână unul câte unul acele nenorocite cadavre, pe care se deprinsese a le considera ca avut al lor, pe care le despuiau de veșminte când le venea la îndemână, în care își încercau tăișiul hangerului când căpătau unui nou și în care trăgeau pentru a-și regula justețea tirului puștii după ce o curățau. Ce chin putea fi mai mare pentru ei ca acela de a se vedea legați de o stupidă disciplină, după părerea lor, care îi punea în neputință de a sări să-și dispute prada? Astă răbdare era mai presus de puterea lor, cu toate acestea o îndurară, căci ofițerii lor stau lângă ei cu revolverele pline gata de a le zbura creierii la cea mai mică încercare de revoltă. De silă păgânii își înecară necazul și toate se petrecură în liniște și fără de niciun incident.</p>
<p>După ce se termina și astă tristă datorie și reintrară fiecare la locul său, Petre se retrase cu Mimica în Verbița, și după ce Mimica își așeză spitalul său aproape de cortul amicului său, se duse la dânsul și până noaptea târziu, cu toate că era destul de frig și egrasie, statură la ușa cortului și își povestiră tot ce au făcut de când nu s-au mai vâzut. Ceea ce spuse Mimica, știm fiindcă am urmărit zi cu zi pașii săi; ceea-ce spuse Petre iarăși știm în mare parte, mai rămân episodele bolii; ele sunt foarte simple și lesne de descris; el căpătase o rană gravă în piept culegând răniții de pe câmpul de război, camarazii săi îl transportase iute afară din zona focurilor, și după aceia camarazii săi îl îngrijise ca pe un frate. Muma sa îl găsi în adevăr suferind dar afară de orice primejdie, și prin mângâerile sale îl puse iute pe piciore, astfel că peste două săpămâni corpul său fu pe deplin vindecat și putu să-și reînceapă greaua sa ocupație.</p>
<p>— Corpul mi s-a vindecat, adăugase el, dar sufletul meu era mai bolnav ca oricând. Alergasem la război în momentul când am pierdut orice speranță pentru viitor, alergasem ca să înfrunt primejdia morții, pentru ca să uit durerile mele ușurând durerile altora, dar în loc de a le uita ele mereu se împrospătau! Multe suferințe am făcut să înceteze, multe lacrimi am șters de pe fața celor amărâți, dar n-a stat nimănui cu putință ca să aline suferințele mele și să șteargă barem o lacrimă de pe fața mea! Când mă gândeam că în momentele în care eu mă trudeam zi și noapte spre a face fericirea altora, fericirea mea cerească poate se legăna în voluptoasele brațe ale altui norocit... oh! atunci mâna începea să-mi temure, cuțitul să-mi scape jos și să nu mai fiu în stare de a-mi face datoria.</p>
<p>— Ai crezut că ar fi fost cu putință să te uit și să te schimb Petre? zise Mimica uitându-se la el cu o privire melancolică și imputătoare.</p>
<p>— Da, am crezut, murmura el, epistola ce mi-ai trimis mi-a dat acest drept.</p>
<p>— Epistola! dar bine muma d-tale nu ți-a spus adevărul?</p>
<p>— Mama! dar ce ai dat vreodată ochii cu mama?</p>
<p>— Negreșit; ce fel nu ți-a provestit d-ei cum ne-am întâlnit și ce am vorbit? nu ți-a spus că o să vin și eu aici?</p>
<p>— Nu, nu mi-a pomenit nici de loc de d-ta.</p>
<p>— Egoista! și cu toate astea mie-mi datorează știrea că te aflai în primejdie!</p>
<p>— E cu putință? v-ați văzut în București?</p>
<p>— Da, eram să venim împreună dacă terminam mai iute cu pregătirile ambulanțelor, dar mi-a apucat înainte, s-a furișiat de mine și m-a întrecut. Bine c-a putut să vină mai curând ca să-ți fie de ajutor.</p>
<p>— Am s-o cert pentru astă purtare, zise Petruș supărat.</p>
<p>— Nu, așa te rog nu-i zice nimic; poate să aibă dreptate, și afară de astea ce ne pasă? Dumnezeu ne-a ajutat ca să ne regăsim.</p>
<p>— Bine zici, răspunse Petruș; astă fericire șterge urma tuturor piedicilor și suferințelor. Să uităm scumpa mea trecutul, și de aici încolo înainte cu D-zeu pe calea datoriei.</p>
<p>De când se întâlnise pe câmpul de luptă, Petre și Mimica rămase nedezlipiți; în spitale, prin paralele, în locurile de operație, pretutindeni ei erau neîncetat împreună. Muma junelui medic văzăndu-se de prisos în viața fiului său și pricepând că de la venirea rivalei sale, ea a devenit mai mult o piedică decât o necesitate, își luă adio de la fiul său și plecă înapoi spre Bucuresci, blestemând din fundul inimii sale acea nebună pasiune ce se numește amor. Fiul său o petrecu până la Turnu, și despărțindu-se de dânsa o îmbrățișa cu căldură; când se smulse din brațele sale bătrâna, fără să vrea, se înnecă în suspine, lacrimile începură să curgă șiroae pe obrajii săi și pieptul său se înăbuși de emoție.</p>
<p>— Parcă nu o să te mai văz, așa de rău mă doare despărțirea mea de tine, murmura ea oftând din adâncul inimii ; fătul meu fii mai cu minte și păzește-te, adăugase cu voce mai tare așezându-se în trăsură.</p>
<p>— N-avea grijă mamă, răspunse Petre, turcii acum nu mai trag în medici.</p>
<p>După plecarea bătrânei junii amici își petrecură timpul mai în voie.</p>
<p>Gura și inima omenească pe câmpul de război e tot așa de rea și de pismașă ca și prin sate sau orașe. Gurile rele îndată ce descoperiră tânăra amiciție ce exista între Petruș și Mimica, îi dădură semnificația ce le venea la socoteală; șioptele și defăimările începură să se preumble din om în om, și neagra calomnie să-și ascută în urmă sabia sa cea cu două tăișuri. Invidia fu cauza principală a acestei conspirații rău voitoare ; frumusețea Mimichi trăsese asupra sa privirea multor admiratori, și mulți invidiară fericirea norocitului doctor. Petre și Mimica auziră dar se făcură că n-aud nimic, nu văd nimic și nu pasă de nimic, și își împărțea timpul cu regularitate între sentimentul curatei lor iubiri și acela al sfântei lor datorii. Pasiunea este cutezătoare; între două  charge de cavalerie între două bombardamente sau două ciocnituri, mai mulți ofițeri încercară a întinde mreji galante în jurul frumoasei surori de caritate și a-i conjuga cu duioșie drăgălașul verb al iubii; Mimica însă numai cu o vorbă cuviincioasă dar conchizătoare, făcu pe toți să priceapă că era cu mult mai lesne de a lua Grivița din mâinile turcilor decât inima unei ființe ce iubește pe altul, și fără de vorbe de prisos puse pe fiecare la locul său.</p>
<p>Nenorocoșii curtezani supărați de acest insucces umilitor se aliară cu gurele rele și făcură corul tuturor calomniilor, scorniturilor defăimătoare câte se șopteau prin lagăr în defavoarea victimelor lor.</p>
<p>În marginea lagărului, față în față cu unul din spitalele armatei se afla un cort în care se adăpostea o cantină, iar în dosul cantinei se adăposteau într-o șatră de frunziș un cârd de femei nenorocite pe care desfrânarea și dorința de câștig le silea să urmeze armatele. Chiar pe câmpul de război într-acel locaș al rușinii se încuibase neagra calomnie, acolo se tăvălea în noroi reputația acelei copile inocente, în acel lupanariu al viciului se adunau seara mai mulți juni descreierați ruși și români, și acolo plănuiau împreună cu acele ființe femeiești ce numai aveau ce pierde, deosebitele mijloace prin care să dea pierzării acea pereche pizmuită.</p>
<p>Cine caută cu sârguință și stăruință poate găsi lucrurile cele mai ascunse, nu cred dar să vă pricinuiască vreo surâsă când vă voi spune că pizma ce rodea pe aceste ființe cu fapte și suflete rele le insuflă și sârguință și stăruință, încât le dătură prilejul de a afla și numele de familie al Mimichi și adresa sa din București.</p>
<p>În urma acestei descoperiri porni de la Verbița spre București o epistolă pe a cărei copertă se citea adresa:</p>
<p>„Domnului Alex. Rodescu la București.”</p>
</div>
<div type="chapter" n="18">
<head>XVIII. Bomba mântuitoare</head>
<p>Cum am spus Petre și Mimica nu se prea prăpădea cu firea de zgomotele defăimătoare ce circulau în jurul lor, și siguri de consecința și de puritatea sentimentelor lor ei mergeau cu fruntea în sus printre leota de defăimători și nu se înjoseau de a se apăra contra calomniei. Ce le pasă lor de calomnie dacă cugetul lor era împăcat, și dacă fața lor era curată? nu era însă tot atât de filosofi acei ce se interesau de soarta lor.</p>
<p>Într-o zi Mimica primi de la tatăl său o epistolă și se grăbi de a o desface palpitând de bucurie; dar rămase împietrită după ce își aruncă ochii spre ea, și lacrimi amare începură să curgă din frumoșii săi ochi după ce o citi. Acea scrisoare era scurtă dar foarte coprinzătoare; iată ce conținea :„Nenorocito!</p>
<p>„Nu mai meriți a te mai numi fiica mea, știu tot; m-ai înșelat ca să fugi din casa părintească, te-ai îmbrăcat cu o haină sfântă spre a urma o viață de rușine, și azi în loc de a-ți face datoria, ai părăsit bolnavii și suferinzii spre a-ți petrece timpul cu mizerabilul ce te-a amăgit și te-a înjosit până într-atâta. Plec chiar azi și alerg spre a pedepsi pe criminali.</p>
<p>„Acel ce nu mai are fiică”. „Rodescu.”</p>
<p>După ce se dezmetici și își adună tot curajul și energia de care mai putea dispune, Mimica se duse la cortul lui Petre care tocmai atunci venise de la spital, îi dete scrisoarea în mână fără să zică nimic și pe urmă căzu pe un scaun de campanie și începu să plângă înecându-se în lacrimi și suspine.</p>
<p>- Mizerabilii! strigă e1 după ce citi; nu le-au fost destul ceea ce au clefetit aici! nu mai merge, trebuie o lecție aspră, și pe viul Dumnezeu le-o voi da. Dar ce faci? plângi? plângi d-ta?</p>
<p>— Cum să nu plâng? răspunse Mimica suspinând, când însuși tatăl meu mă crede culpabilă?</p>
<p>— Ce-ți pasă dacă el te crede și conștiința îți spune că nu ești culpabilă? șterge-ți dar lacrimile, draga mea, și ridică-ți în sus fruntea cu mândrie, căci numai cei vinovați trebuie să plângă...</p>
<p>— Ah! cum se poate să fie lumea atât de rea!</p>
<p>— Astfel a fost lumea de când e pământul! oamenii cei mici la suflet au fost întotdeauna răi și pizmași; să nu ne potrivim și noi cu mintea lor.</p>
<p>— Oh, așa aș face dacă n-ar fi la mijloc tata, dacă el ar fi avut încredere în mine, și dacă el nu m-ar fi crezut culpabilă; dar din nenorocire și el mă învinovățește, și el mă condamnă! Ce să mă fac! ce să mă fac? tata vine furios, dușmanii ce ne pizmuiesc se înmulțesc în fiecare zi? și eu nu găsesc niciun mijloc de scăpare!</p>
<p>— Ce să faci? să-l aștepți.</p>
<p>— Să-l aștept? să dau eu ochii cu tata! să dau dușmanilor prilej de bucurie! nu, nu se poate, mai bine să fugim.</p>
<p>— Să fugim! să dezertăm de la postul de onoare când pericolul nu e încă înlăturat! Ai uitat, scumpa mea, că suntem soldați, sclavi ai datoriei? Nu te povățuesc să alergi la așa extremitate; atunci în adevăr am fi culpabili, reputația noastră ar fi pierdută, calomnia ar avea ce vorbi și tatăl d-tale ar fi în drept să ne blesteme.</p>
<p>— Dar nu-ți închipuiești că tata cum o veni mă va lua cu sine, ne va despărți pentru totdeauna și eu fără d-ta nu mai pot să trăiesc.</p>
<p>— Știu și simt că și eu voi muri fără de d-ta; cu toate acestea îți zic, te rog și te implor: rămâi.</p>
<p>— Petre gândește-te, cât e de crudă despărțirea?</p>
<p>— O știu, mai crudă ca moartea; dar remușcarea unei conștiințe pătată e mai crudă.</p>
<p>— Mi-e teamă că tu nu mă iubești îndestul și...</p>
<p>— Taci, striga Petre punâdu-i cu repeziciune mâna la gură, nu mai blestema, căci destul de supărat e Dumnezeu împotriva noastră.</p>
<p>— Ce i-am făcut noi de ne pedepsește așa de amarnic?</p>
<p>— Ce i-am făcut? nu ghicești? am furat ca Prometeu o parte din focul sacru ce arde pe altarul său! de aceia îusuși cerul e gelos de amorul nostru.</p>
<p>— Să fie cu putință?</p>
<p>— Da! el e atât de sfânt și fără prihană încât chiar îngerii râvnesc la dânsul.</p>
<p>— O! după asemenea viață alta e cu neputință.</p>
<p>— În mâna noastră stă de a nu avea alta.</p>
<p>— Da, așa e; va să zică te învoiești să fugim?</p>
<p>— Nu, căci fericirea s-ar schimba în durere, dulceața în chin și curățenia cugetului într-o veșnică remușcare.</p>
<p>— Atunci ce e de făcut?</p>
<p>— Un mijloc de scăpare singur ne mai rămâne.</p>
<p>— Care?</p>
<p>— Auzi colo tunul bubuie, puștile trosnesc, bătaia a început, răniții ne cheamă; haide acolo, numai acolo dacă în adevăr mă iubești până la cel mai suprem sacrificiu, putem să găsim fericirea dorită.</p>
<p>— Ah! da, te-am ghicit; haide.</p>
<p>Plecară și povățuiți de tunul ce mugea ca valurile mării înfuriate ajunse pe câmpul de bătălie. Nu era un război ci numai un simulacru, dar curse mult sânge după urma lui. În dimineața acelei zile, pe când nu se aștepta nimeni la nimic, tunurile începură să bubuie fără de veste, din toate părțile pânze de infanterie se grămădiră prin paralele și câmpiile se presărară cu tiraliori.</p>
<p>Corpul sanitar se mișcă și el din loc, purtătorii de tărgi începură să culeagă după câmpii spicele omenești pe care le răsturna la pământ secera neîmblânzitului Marte, și medicii se duse după dânșii ca să lege rănile, iar surorile de caritate îl însoțiră spre a alina durerile. Petre și Mimica mergeau alături unul de altul în fruntea tuturor.</p>
<p>Pe când mergeau astfel pe câmpul de război peste care cădea răpăind ploaia de obuze și gloanțe, Mimica zise lui Petre:</p>
<p>— Iată-ne pe câmpul de luptă, spune-mi acum unde este mântuirea ?</p>
<p>— Încă un pas, și încă unul, iată în fine răspunse Petre arătând cu mâna o bombă ce venea furioasă spre ei gata de a izbi pământul.</p>
<p>Mimica văzând-o tresări, instinctul o făcu să facă un pas înapoi, dar după puțină gândire zise cu un ton hotărâtor:</p>
<p>— Ai dreptate, și păși înainte.</p>
<p>A doua zi sosi în tabăra română de la Verbița un personaju foarte însemnat și o bătrână; amândoi cum sosiră începură să întrebe de două ființe: de Mimica și de Petre, dar nimeni nu le putu da nicio informație despre el; din ziua precedentă el dispăruse și nu se aflase încă ce se făcuse până în acel moment. Personajul însemnat se numea Alecu Rodescu iar bătrâna era cucoana Lucsița Chiriachescu. Tatăl Mimichi venea să sfărâme fericirea junilor amanți smulgându-i unul de altul, și muma lui Petre venea ca să trăiască lângă el și să se bucure fără invidie și ură de fericirea lor, căci fusese îndestul de pedepsită prin urâtul ce îndurase fiind câtva timp departe de el.</p>
<p>Pe sub seară strângătorii de cadavre aduse spre îngropare între altele și două ființe pe care le găsise în mijlocul câmpului departe de orice adăpost și mai lângă șanțurile dușmanilor. Ele se aflase răsturnate la pământ unul în brațele altuia și cu piepturile zdrobite de o bombă ce îi pătrunsese pe amândoi în fuga sa.</p>
<p>Corpurile lor erau mutilate dar fețele lor erau frumoase și senine; cum le văzu Alexandru și cucoana Lucsița scoase din piepturi câte un țipăt de groază și căzură la pământ leșinați; erau ei Petre și Mimica pe care invidioasa calomnie îl trămisese să caute moartea pe câmpul de onoare și pe care moartea se îndurase a-i împreuna ca să nu se mai despartă. </p>
</div>   
</body>     
</text>
</TEI>
