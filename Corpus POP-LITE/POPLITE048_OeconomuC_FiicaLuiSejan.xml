<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Fiica lui Sejan. Poveste istorică: ediție POPLITE</title>
                <author>Oeconomu, Ciru</author>  
                <respStmt>               
                    <resp>codare POPLITE</resp>
                    <name>Teodora Iuriusciuc</name></respStmt>  
                <respStmt>               
                    <resp>verificare codare POPLITE</resp>
                    <name>Lucreția Pascariu</name></respStmt> 
                <respStmt>
                    <resp>corectură manuală</resp>
                    <name>Sorina Iuliana Rîndașu</name>
                </respStmt>
                <respStmt>
                    <resp>verificare corectură manuală</resp>
                    <name>Oana Ionescu</name>
                </respStmt>
                <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
            </titleStmt>
            <publicationStmt>
                <publisher>UAIC</publisher>
                <date></date>
                <availability>
                    <licence target="https://creativecommons.org/licenses/by/4.0/"/>
                </availability>
                <ref type="doi" target="10.5281/zenodo.7342136"></ref>
            </publicationStmt>
            <sourceDesc>
                <bibl>
                    <author>Oeconomu, Ciru</author>
                    <title>Fiica lui Sejan. Poveste istorică</title>
                    <pubPlace>București</pubPlace>
				<publisher>FOILETONUL REVISTEI „LITERATURA ȘI ARTA ROMÂNĂ”</publisher>
                    <date>1898</date>
                    <decoNote type="illustrations" subtype="no"/>
                    <dim unit="char" type="small"/>
                    <extent>
                        <measure unit="word">65319</measure>
                        <measure unit="page" type="under_250"/>
                        <measure unit="feuilleton" type="under_65"/>
                        <measure type="complete"></measure>
                    </extent>
                </bibl>
            </sourceDesc>
        </fileDesc>
        <profileDesc>
            <textClass>
                <keywords scheme='https://opentheso.huma-num.fr/opentheso/api/theso/Typologie'>
                    <term type='domaine' ref="https://hdl.handle.net/20.500.11942/crteb7oodgosm">literatura</term>
                    <term type='factualite' ref="https://hdl.handle.net/20.500.11942/crt22aacdhvi7">fictiune</term>
                    <term type='forme' ref="https://hdl.handle.net/20.500.11942/crtnufdew1lfb">proza</term>
                    <term type='genre' ref="https://hdl.handle.net/20.500.11942/crthuyig1pxri">roman</term>
                    <term type='agencement' ref="https://hdl.handle.net/20.500.11942/crtbdm5xnc6io">foileton</term>
                    <term type='origine' ref="https://hdl.handle.net/20.500.11942/crtxolq1evsr9">opera originala</term>
                    <term type='discours' ref="https://hdl.handle.net/20.500.11942/crt4wma17ncnj">narativ</term>
                    <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
                    <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
                </keywords>
                <keywords>
                    <term type="reception" n="5"/>
                    <term type="print_count" n="2"/>
                    <term type="finished"></term>                
                </keywords>
            </textClass>
        </profileDesc>
        <encodingDesc>
            <projectDesc>
                <p>Cuvantul cheie de tip "reception" indica numarul de comentarii critice formulate cu referinta la textul publicat.</p>
                <p>Cuvantul cheie de tip "print_count" indica numarul de editii ale textului in intervalul de 10 ani dupa prima publicare.</p>
                <p>Cuvantul cheie de tip "finished" indica stadiul realizarii operei de catre autor.</p>
                <p>Masura de tip "complete" indica faptul ca am gasit romanul in forma completa.</p>
            </projectDesc>
        </encodingDesc>
    </teiHeader>
    <text>
  <body>

  <div type="chapter" n="1">
<head>FIICA LUI SEJAN</head>
<head>I</head>
<p>În palatul Cesarilor, de pe muntele Palatin, — într-o sală imensă ca interiorul unui templu, cu columne canulate, ale căror acante sprijineau un tavan format din grinzi aurite, încins printr-o galerie circulară, cu stâlpi de alabastru, — Tiberiu, așezat într-un solium de bronz, cu spatele înalt, sta afundat în gânduri.</p>
<p>El primise, chiar în ziua aceea, printr-un trimis special, știrea despre moartea lui Germanicus, decedat la Epidafne, lângă Antiohia, în Siria, și acest eveniment da de lucru spiritului lui bănuitor și nepătruns.</p>
<p>Dimineața era încântătoare; cerul de o limpezime și de o veselie neobișnuite. În față, printr-o altă sală, pardosită cu mozaice de aur și terminată printr-un portic de marmură roșie, ce da pe grădini exterioare, ochiul se întindea, ca printr-o pânză străvezie de vegetație depărtată, asupra Velabrului, Capitolinului, teatrului lui Pompei, până dincolo de Câmpul lui Marte și de Tibru, pe înălțimile azurii ale Vaticanului.</p>
<p>Împăratul, cu privirea pierdută în gol, deasupra spectacolului fermecător ce avea dinaintea-i, cumpănea, în mintea sa, consecințele evenimentului ce i se comunicase.</p>
<p>El trecuse de șaizeci de ani, și corpu-i, de o complexiune așa de viguroasă în tinerețe, începea să se plece sub povara vârstei. Talia-i, altădată înaltă și mlădioasă, apucase să se încovoaie; capu-i își pierduse mai tot părul; obrazu-i, — infirmitate de care suferise totdeauna, chiar în anii tinereții,— se acoperea de coșuri, din ce în ce mai mari și mai aparente, astfel că era vecinic plin de plasturi și de alifii.</p>
<p>Dar, cu toate aceste semne de decrepitudine, ce-l făceau să roșească de el însuși, mintea-i își păstrase toată forța și limpezimea primitivă. Numai caracteru-i, prefăcut și schimbător, inspira temere tuturor, chiar intimilor, chiar acelor cărora arăta mai multă încredere.</p>
<p>Posac din fire, plin de simțământul conservațiunii sale, și, din această cauză, rezervat și lesne crezător, el sta mereu în apărare, gata să citească în orice vorbă scăpată un cuget rău, și medita adânc asupra tuturor lucrurilor, chiar asupra acelora ce nu i se înfățișau ca nefavorabile, pentru a se încredința dacă din ele nu va putea să rezulte vreun rău pentru dânsul.</p>
<p>El fusese, ce e drept, împins la această bolnăvicioasă manie prin răutatea oamenilor, prin piedicile și prin greutățile ce avusese în viața-i.</p>
<p>De mic copil, el întâmpinase, în adevăr, tot felul de pericole și de nemulțumiri. Încă în fașă, părinți-i îl luaseră cu dânșii, în fuga lor la Neapole și, de acolo, în Sicilia, unde se retrăseseră pentru a nu cădea în mâinile vrăjmașilor lui Antoni, căruia îi rămăseseră credincioși; ba chiar, în două rânduri, fu cât p-aci să îi trădeze prin țipetele sale. Condus, nu mult după aceea, în Ahaia, din Grecia, el scăpă, ca prin minune, de moarte, căci, aprinzându-se o pădure, prin care treceau, noaptea, focul se-ntinsese cu atâta repeziciune, încât îi înconjură din toate părțile, și maică-sa, care îl ținea în brațe, avu părul și veșmintele atinse de flăcări. Mai târziu, la vârsta de nouă ani, întors la Roma și adoptat, prin testament, de bogatul senator Gallius, el trebui să renunțe de a-i purta numele, deoarece adoptătorul se prenumerase printre protivnicii lui August, și acesta devenise soțul Liviei, mamei sale. Când ajunse în etate de a purta armele, el fu trimis de tatăl său vitreg în expediții depărtate și periculoase: — conduse o armată în Orient, unde restabili pe tron pe Tigran, regele Armeniei; trecu, după aceea, în Galia, pe care o guvernă, apărând-o de barbari; susținu mari lupte, încoronate cu succes, în Reția, în Vindelicia și în Panonia; supuse pe Breuci și pe Dalmați; aduse în fine, prin faptele sale, cele mai mari servicii poporului roman.</p>
<p>Cu toate acestea, care îi fu răsplata?</p>
<p>I se dete ordin să se despartă de Vipsania, soția sa aleasă și mult iubită, — a cărei amintire rămase așa de-ntipărită în inima lui, încât, întâlnind-o, din întâmplare, odată, cu mult mai în urmă, nu putu să își stăpânească lacrimile la vederea ei, — pentru a se căsători cu fiica lui August, lulia, faimoasă prin viciile și prin desfrâul moravurilor sale. Mai mult decât atât. Fiindcă gloria-i și izbânzile-i militare ațâțau gelozia lui Caiu, fiul lui Agripa, adoptat de August ca moștenitor, el fu nevoit să se exileze; se retrase în insula Rodos, unde viața-i fu adesea amenințată, unde petrecu șapte ani în obscuritate, și de unde nu i se permise să se întoarcă decât cu condiție de a nu se ocupa de afacerile publice. Tocmai mai târziu, după moartea lui Caiu și a fratelui acestuia, Luciu, atunci când tronul era amenințat să rămână vacant, bătrânul împărat se hotărî, după stăruințele Liviei, să îl adopte ca urmaș al său; însă, chiar atunci, el nu făcu aceasta fără rezervă și ca din toată inima, ci puse condiții care ridicară oarecum meritul actului său, căci îi mai asocia pe Postumi, al treilea fiu al lui Agripa, și îi impuse, afară de aceasta, să adopte el însuși pe Germanicus, nepotul său, fiul lui Drusus Decimus, conceput, zice-se, din operile lui August, înainte ca acesta să se fi căsătorit cu Livia. Chiar acum, după suirea sa pe tronul Cesarilor, cu toate silințele ce își da să guverneze cu înțelepciune și moderație, nu întâmpina el oare, zilnic, provocările acelora care, ieșiți din vechile familii ale Romei, credeau că au tot atâtea drepturi ca și dânsul de a domni? Sub aparenta lor supunere, ei îl urmăreau cu ura și cu intrigile lor ascunse, neomițând nici o injurie din câte puteau să îl ațâțe sau să îl nemulțumească. Într-un timp când puterea imperială era fără margini, ei nu se sfiau să îl atace și să îl ultrageze prin înscenările cele mai pătimașe, prin procese scandaloase, ca cel intentat Urgulaniei, favoritei mamei sale, pentru a lovi în aceasta și a o face să plătească o sumă ce nu datora, prin preziceri senzaționale, făcută de magi și de astrologi, considerați de credulitatatea publică ca organe ale divinității, prin libele, scrieri infame, în care se defăimau, fără milă, el și familia sa, ai căror autori erau necunoscuți, dar pe care le găsea aruncate pretutindeni împrejuru-i, chiar sub orchestra sau fotoliul în care avea obicei să se așeze în Senat.</p>
<p>Nu e, deci, de mirare dacă atâtea nedreptăți și umilințe, așa de îndelung repetate, stricaseră caracterul unui om, prin natura lui, susceptibil și temător, înnăbușiseră orice simțământ de sinceritate într-însul, îl făcuseră să se ferească de pornirile generoase ale inimii, îl pregătiseră în fine pentru crimele și cruzimile cele mai îngrozitoare.</p>
<p>Tiberiu, înfășurat în toga sa pretextă, ca într-o draperie cu mii de cute, cugeta, așadar, adânc asupra urmărilor ce moartea nepotului său putea să aibă pentru dânsul și pentru imperiu.</p>
<p>Dintre toți generalii care, prin bărbăția și prin iscusința lor, asigurau liniștea provinciilor, Germanicus se deosebise mai mult. El câștigase, cu câțiva ani mai 'nainte, o glorie nepieritoare, potolind, cu pericolul vieții sale, răscoala legiunilor de pe Rin; restabilind, mai întâi, disciplina printre ele, ducându-le, după aceea, la luptă; bătând pe Germani; devastând țara lor pentru a îi pedepsi; punând mâna pe frumoasa Tusnelda, soția ne înduplecatului lor cap, Arminius, și pe copiii acestuia, pe care îi adusese la Roma; recucerind trofeele pierdute de Varus; spălând, prin victoriile sale, rușinea ce dezastrul acestui general aruncase asupra numelui roman. Succesele lui contribuiseră, deci, foarte mult a spori era de prosperitate prin care noua domnie părea că se deschide. Chiar acum de curând, el săvârșise noi isprăvi, care, singure, ar fi fost de ajuns ca să-l facă a fi regretat. El potolise, în adevăr, prin prezența sa în Orient, unde fusese trimis cu puteri extraordinare, rivalitățile dintre diferitele orașe și ținuturi ce vizitase; înfrânase rapacitatea și excesele de zel ale propușilor romani; asigurase pacea la limitele extreme ale imperiului, în țările dintre Tigru și Eufrate, unde grave tulburări erau cât p-aci să izbucnească, din cauza nepriceperii guvernatorilor; pusese pe tronul Armenilor pe Zenone, fiul lui Polemon, un rege pe care supușii săi îl iubeau și îl cercau; întărise în capul Parților pe Artaban, care, în schimb, se legase să rămână, el și poporul său, vecinic prietenii și aliații Romanilor</p> 
<p>Așa de multe și de mari servicii nu puteau să rămână neapreciate de simțul practic al unui om ca Tiberiu, preocupat, mai 'nainte de toate, de liniștea și de siguranța sa proprie. Pierderea aceluia care le săvârșise era, prin urmare, un fapt îngrijitor pentru dânsul, și cu atât mai mult, cu cât, printre ai săi, nu vedea pe nimeni cu cine să-l înlocuiască. Dar, pe de altă parte, el simțea parcă un fel de ușurare de a se ști scăpat de un personaj ca Germanicus, tânăr, ilustru și popular, pe care rumoarea publică îl dase adeseori drept rival. El asista, nehotărât, la lupta ce se urma într-însul între aceste două simțăminte contrarii, aci căutând să regrete, când își aducea aminte de calitățile răposatului, de noblețea de caracter și de desinteresarea lui, despre care primise așa de dese și de netăgăduite dovezi, aci bucurându-se, când spectrul pericolului se ridica, amenințător, dinainte-i și îl făcea să creadă în cine știe ce scopuri și proiecte interesate.</p>
<p>Deodată, o draperie roșie, cu țesături de aur și de argint amestecate, ce masca o ușă, se dete deoparte, și, prin borta de lumină ce se formă, alte încăperi apărură, de un lux și de o bogăție ne-ntrecute. Erau, — înșiruite în lungi perspective, pardosite cu mozaicuri ce reprezentau scene războinice sau apoteoze, decorate cu tapiserii de mătăsuri broșate, reținute prin belciuge de aur, — succesiuni de săli, cu tavanele chesonate sau împodobite cu picturi figurative; apartamente cu pereții de stuc sau de cipolin ; cubicule, primind lumina de departe, cu mobiliere de bronz, de fildeș sau de baga; atriuri populate cu statui de generali, de poeți și de oratori, cu largi cupe de smalț, pe sprijinitori de onix sau de agat, cu vase de porfir, pe care se vedeau atleți goi, luplându-se cu cestul în palestră.</p>
<p>În acclaș timp, în pervazul ușii ce se demascase, un om se ivi, ținând o copilă de mână.</p>
<p>Omul, îmbrăcat în costumul gardei pretoriene: — o lorică formată din solzi de oțel auriți, cu șuvițe de curea suprapuse, ce-i atârnau pe brațe și pe șolduri; o hlamidă purpurie, cu ciucuri de fir, prinsă printr-un granat de umărul drept; calige roșii, strânse de picior prin nojițe poleite, — era Eli Sejan, prefectul pretoriului, favorit al împăratului, personajul cel mai influent și mai puternic din Roma. Copila, adorabilă în palla-i albastră, cu stropituri de aur, ca un cer cu stele, sub care se zăreau extremitățile stolei, tunică de mătase albă, cu marginile de filigrană, și deasupra căreia plutea, impalpabil, parc-ar fi fost de aer țesut, un cyclas de gaz, văl cu chenar roșu, era fiica lui Sejan, Atilia, pe care Tiberiu o iubea cu o dragoste de părinte.</p>
<p>Ei veneau, după obiceiul ce luaseră, tatăl, spre a da seamă de cele întâmplate în ziua și în noaptea trecută, fata, spre a zice bună dimineața Cesarelui.</p>
<p>La vederea lor, figura bătrânului împărat păru că se luminează. El atrase pe Atilia lângă dânsul; luă din mâna-i floarea ce-i oferea, — un frumos trandafir galben; — depuse pe fruntea copilei un sărut de tată, și, după ce schimbă câteva cuvinte cu dânsa, o puse să șează lângă el, pe un okladias grecesc, scaun îmbrăcat în stofă de aur, ce se afla la picioarele lui. Apoi, întorcându-se spre Sejan, care rămăsese la câțiva pași, în atitudinea celui mai profund respect, îi făcu semn că putea să vorbească.</p>
</div>  
<div type="chapter" n="2">
<head>II</head>
<p>Ca să se poată înțelege și mai bine ceea ce are să urmeze, e de trebuință să ne oprim puțin asupra omului ce avusese rarul merit să cucerească încrederea unui spirit ca al lui Tiberiu și să-și așeze o influență atotputernică asupra-i.</p>
<p>Tiberiu, la suirea sa pe tron, în anul 14, găsise pe Seiu Strabon, tatăl lui Sejan, prefect al pretoriului, și primise jurământul lui de credință printre cele dintâi ce i se oferiseră. Aceasta îl făcuse să aibă ochi buni, nu numai pentru dânsul, dar încă pentru întreaga lui familie. Când, deci, mai în urmă, îl numi guvernator al Egiptului, el dete comanda gărzii sale fiului acestuia, Sejan, pe care avusese ocazia să-l cunoască și pentru care începuse să prindă o adevărată dragoste.</p>
<p>Sejan parcă era, în adever, creat înadins ca să placă unei firi întunecoase și întortocheate ca a stăpânului său. De un caracter facil și mlădios, ascunzând o mare ambiție sub aparentele dezinteresării, știind să descopere, de la prima vedere, partea slabă a fiecăruia și să se furișeze prin acel punct rămas, pentru a zice astfel, fără apărare, el poseda, în cel mai înalt grad, toate calitățile ce fac pe un om irezistibil. Tiberiu fusese, mai întâi, sedus de figura lui regulată și simpatică, de activitatea lui fără preget, de discreția și de îndrăzneala ce arăta în toate ocaziile, când i se cerea să execute un ordin sau să aducă vreun serviciu. Mai în urmă, când avu prilejul să-l cunoască și mai de aproape, înțelepciunea ce i se părea că iese din sfaturile lui îl împinse și mai mult spre dânsul, astfel că, puțin câte puțin, el îi deveni indispensabil.</p>
<p>Sejan simțise scârba neînvinsă ce bătrânul împărat avea pentru adulație, și, cu dibăcia cu care era înzestrat, își dete toate silințele să nu cadă în acest păcat. Acesta fu unul din primele mijloace de care se servi pentru a-și atrage binevoința lui Tiberiu. Un alt mijloc la care recurse fu simularea desinteresării. La început, în primii ani, el nu ceru nimic pentru dânsul, nici pentru ai săi, ba păru chiar că fuge de orice foloase ce-ar fi semănat a favoruri, și dacă, în cele din urmă, sfârșea prin a le primi, el făcea aceasta ca în silă și cu părere de rău, ca pentru a lăsa să se înțeleagă că nu cedează decât necesității, spre a nu strica plăcerea stăpânului său, care i le oferea. Asemenea virtuți erau rare într-o vreme când înjosirea și rapacitatea stricaseră toate caracterele, și, deci, aparența lor făcea impresie asupra unui suflet amărât și deziluzionat ca al lui Tiberiu.</p>
<p>Să nu se creadă, totuși, că, chiar astfel, acesta se dete așa lesne, dintr-o dată și pe dea-ntregul, pe mâinile favoritului său, căci ar fi a se pierde cu totul din vedere natura bănuitoare și adânc vicleană a urmașului lui August. El căută, dimpotrivă, să se ferească cât putu mai mult, supuse pe Sejan la diferite încercări și nu îi acordă încrederea sa decât când se convinse că nu avea să se teamă de nimic din parte-i; ba, chiar atunci, păstră încă acea rezervă ce forma fondul firii sale, nevoind să abdice cu totul la dreptul său de a cumpăni și de a alege.</p>
<p>Prefectul pretoriului se deosebise mai cu seamă-n potolirea revoltei legiunilor din Panonia, comandate dc Blesus.</p>
<p>Se știe că, puțin după moartea lui August, acele legiuni, ațâțate de câțiva nemulțumiți, voiseră să profite de noua stare de lucruri, și, sub pretext de a cere îndulciri pentru soarta lor, luaseră armele, comiseseră dezordine, uciseseră pe câțiva centurioni, puseseră condiții. Tiberiu, îngrijat cum era totdeauna când siguranța sa era în chestiune, trimise, pentru a le potoli, pe fiul său Drusus, căruia îi dete pe Sejan drept ajutor și povățuitor, dimpreună cu o escortă de două cohorte din garda sa și fruntea cavaleriei pretoriene, compusă în mare parte din germani. Aceste forțe însă erau neîndestulătoare ca să ție în respect pe cele trei legiuni răsvrătite, cu atât mai de temut, cu cât erau adunate în același lagăr. Prezența lor întărită, dimpotrivă, și mai mult pe răsculați, astfel că autoritatea lui Drusus fu de la început neținută în seamă, și pericolul unei încăerări deveni din ce în ce mai neînlăturat. Din fericire, o eclipsă de lună, cu dibăcie exploatată, scăpă situația. Profitând de spaima ce aruncă întunecarea, din ce în ce mai accentuată, — până la dispariția completă, — a discului lunar, și aceasta tocmai în noaptea aleasă pentru măcelul trimișilor împăratului, Sejan, prin emisari răspindiți în tot lagărul, provocă o adevărată panică printre legionari. El făcu să se creadă că zeii supărați își manifestau, prin acel semn ceresc, nemulțumirea ce le inspira purtarea lor criminală, că acea lună strălucitoare, ascunzându-și deodată fața în întunerec, era icoana nenorocirilor ce îi așteaptă dacă nu se vor grăbi să se liniștească, că cel mai bun mijloc de a îmblânzi mânia divinităților și de a înlătura relele ce îi amenință era să se supună fără zăbavă, predând pe capii răscoalei, spre a fi pedepsiți, și încrezându-se în fiul împăratului, care va ști să fie generos cu dânșii. Apoi, când rebelii, terorizați, începură să se căiască și promiseră ascultare, reapariția succesivă a astrului radios fu, prin aceleași mijloace, exploatată, înfățișată ca o adhesiune a celor de sus la făgăduelile lor, lucru care îi întări și mai mult în credința lor și asigură stingerea revoltei fără vărsare de sânge.</p>
<p>Acest succes, cunoscut la Roma, căci fu trâmbițat cu mare zgomot de amicii lui Sejan, întemeie definitiv reputația acestuia de om capabil și trebuincios.</p>
<p>El își spori încă trecerea prin marea autoritate ce știu să dobândească asupra gărzii pretoriene, pusă sub comanda sa. Meșter în arta de a se insinua în inima soldatului, de o activitate de corp neobosită, de o memorie prodigioasă, el ajunsese să cunoască pe toți oamenii săi, îi chema pe nume, se interesa de nevoile lor, îngrijind să nu le lipsească nimic, își petrecea mai tot timpul în mijlocul lor, îi silea astfel să îl iubească și să se jertfească pentru dânsul.</p>
<p>Puterea ce exercita asupra lor fu o nouă cauză de înrâurire asupra lui Tiberiu, care credea cu tot dinadinsul că siguranța sa stă în mâinile favoritului său. Îi plăcea să îl vadă cât de des, să stea cât de mult la vorbă cu dânsul, să îl audă povestindu-i până și cele mai neînsemnate noutăți ale zilei, să aibă părerea lui asupra oamenilor și a lucrurilor. În această privință, Sejan excela, căci nimeni nu se pricepea mai bine decât dânsul să acuze faptele altora, ascunzând pe ale sale proprii. Și Tiberiu, ale cărui porniri erau pentru cruzime, primea mai totdeauna, fără alte probe, încredințările lui drept bune. Iată pentru care cuvânt ațâți cetățeni, distinși prin originea din care se trăgeau sau prin propriele lor merite, fură trimiși la supliciu sau se uciseră pentru a scăpa de rușinea unei condamnări.</p>
<p>De altmintrelea, tare prin influența sa asupra gărzii ce comanda și prin sprijinul ce-i da împăratul, Sejan nu se sfia să ia răspunderea faptelor sale, disprețuind sau bravând pe numeroșii vrăjmași ce poziția sa îi crease. Lingușitor sau insolent, după împrejurare, el întrebuința adesea luxul și mărinimia pentru a înfrânge împotrivirile, astfel că clientela lui creștea neîncetat, sporită prin atracția onorurilor și a avantajelor ce spera de la dânsul. Dar, cu toate acestea, forța lui de căpetenie stătea, încă odată, în fățărnicie, prin mijlocul căreia reușise, după cum am spus, să adoarmă neadormita neîncredere a stăpânului său, ros de vecinice bănueli.</p>
<p>El se însurase, încă de tânăr, cu Apicata, matroană nobilă și respectată, din care avusese trei copii. Cel mai mic dintre aceștia, — o fetiță, — Atilia, adevărată minune de grație și de frumusețe, era aceeași pe care am văzut-o venind cu tatăl său ca să salute pe Tiberiu. Ea fusese, cu câțiva ani înainte, victima unei îngrozitoare întâmplări, care atrăsese atenția asupră-i și îi dobândise binevoitoarea simpatie a împăratului.</p>
<p>Iată acest accident în toată tragica-i oroare.</p>
<p>Pentru a se sărbători fericitul început al noii domnii, se dădeau jocuri în marele circ, zidit, sub numele de Circus Maximus, încă din timpul lui Tarquiniu-Cel-Vechi, între munții Palatin și Aventin, și restaurat de luliu Cesar. Tiberiu n-avea mare plăcere pentru asemenea petreceri, și, lucru curios la un vărsător de sânge ca dânsul, căuta mai totdeauna să fugă de ele. Totuși, rândul acela, fiindcă se dau în cinstea lui, el nu putu să evite de a le onora cu prezența sa. Dimpreună cu dânsul, întreaga curte veni să asiste la ele.</p>
<p>După ce prima parte a programei, — lupta gladiatorilor între dânșii, — fu terminată, și corpurile celor căzuți fură târâte cu cârligul în Spoliarium, pentru ca sclavii însărcinați cu acest oficiu să ucidă pe cei răniți de moarte și să le curme astfel suferințele, se procedă la partea a doua a spectacolului, care cuprindea distracția cea mai plăcută unui popor crud și iubitor de emoții violente ca cel roman, priveliștea adică a chinurilor celor condamnați a fi sfâșiați de fiarele sălbatice, lăsate libere și asmuțite asupra lor. Îndată ce acei nenorociți fură introduși în arenă, mulțimea îi salută, după cum era obiceiul, prin țipete îngrozitoare, prin huiduieli și prin insulte. Unii dintr-înșii, mai dârz, știind că nu mai aveau nimic de sperat, încercară să răspundă prin bravade, întorcând, prin grai și prin gesturi, injuriile ce li se adresau. Alții, dimpotrivă, mai mult morți de frică, își plecară capetele cu resemnare, așteptând în tăcere soarta oribilă ce li se pregătea.</p>
<p>Printre aceștia era un tânăr sclav, de o înfățișare blândă și plăcută.</p>
<p>El fusese de curând adus din Africa, unde o vină relativ ușoară,— fuga de la stăpân, — îi atrăsese cea mai gravă din pedepse, aceea de a fi de viu predat fiarelor sălbatice. Cum fu băgat în arenă, impresionat de clamorile aruncate de spectatori, el se duse de îngenuche dinaintea unuia din stâlpii destinați supliciaților, și, acolo, așteptă, supus, ca moartea să sosească.</p>
<p>În același timp, gratiile de fier ce închideau coliviile fiarelor sălbatice, carceres, se ridicară, și mai mulți monștri se repeziră în arenă cu salturi și cu răcnete înspăimântătoare. Printre dânșii, se deosebea, mai cu seamă, un leu african, de o mărime și de o forță extraordinară, prins în munții Atlas, din Getulia, și sosit abia de câteva zile la Roma, pentru a figura în jocurile ce se dădeau în onoarea împăratului. La vederea lui, mulțimea începu să bată din mâini; iar el, întăritat prin acele manifestații cu care nu era obișnuit, zbârlindu-și coama, bătându-și pântecele cu coada, se repezi la cel dintâi ce i se înfățișă, pe care îl făcu bucăți într-o clipă; apoi se-ntoarse către ceilalți, sfâșiindu-i, după cum îi prindea, fără să le dea vreme să arunce măcar un vaiet.</p>
<p>În minutul acela, fetița lui Sejan, Atilia, care asista, cu familia sa, la jocuri, în locurile de onoare, pe podium, — terasă circulară ce despărțea arena de spectatori, — pe când atenția celor dimprejuru-i era pironită aiurea, fie de spaimă, fie printr-o curiozitate de copil, spre a vedea mai bine, se plecă mai mult decât trebuia pe balustrada ce îi sta dinainte, își pierdu echilibrul și căzu în arenă.</p>
<p>Maică-sa, Apicata, aruncă un țipăt sfâșietor, și, pe loc, întreaga sală, fu în picioare.</p>
<p>Pericolul părea neînlăturabil, și moartea Atiliei, mai mult decât sigură, căci nimeni, pentru nimic în lume, n-ar fi cutezat să se coboare în arenă ca să o scoată d-acolo, din mijlocul fiarelor sălbatice. Pe de altă parte, leul, ce fixase atenția tuturor, văzând căderea și mișcarea de care fu urmată, lăsă victima ce ținea în ghiare, — un biet sclav, pe jumătate sfâșiat, — și se repezi în direcția copilei, mirosind într-însa o pradă mai delicată și mai demnă de interes.</p>
<p>Atilia era pierdută.</p>
<p>Un strigăt de oroare ieși din pieptul celor două sute cincizeci de mii de spectatori ce se aflau în sală.</p>
<p>Tot atunci, leul sosise lângă copilă. Dar, — o minune! — în momentul când sta să pună gura pe dânsa, el își întoarse ochii, din întâmplare, și zări,la câțiva pași mai departe, îngenucheat dinaintea stâlpului său și înmărmurit de spaimă, pe sclavul cel tânăr, care își aștepta soarta cu supunere. Fiorosul animal, izbit ca de o amintire, se opri îndată, își aținti și mai bine vederile spre sclav, își umflă nările pentru a-l mirosi, apoi, lăsând pe Atilia nevătămată, se îndreptă spre dânsul, și, când fu aproape de el, începu să se târască la picioarele lui, lingându-i-le, dând semnele celei mai vădite bucurii, întocmai ca un câine credincios care, după o lungă despărțire, regăsește pe stăpânul său iubit.</p>
<p>Mirarea asistenților era la culme.</p>
<p>Tiberiu, adânc mișcat de ceea ce văzuse, își întinse mâna dreaptă, cu degetul cel mare ridicat, și acest semn de iertare fu îndată imitat de întreaga sală.</p>
<p>Jocurile erau, prin urmare, terminate, și viața supraviețuitorilor scăpată.</p>
<p>Împăratul porunci atunci să se aducă dinainte-i sclavul a cărei prezență potolise furia animalului sălbatic și se informă de cauza influenței miraculoase ce avea asupră-i.</p>
<p>Tânărul sclav, cu lacrimile-n ochi și cu accentul sincerității în gură, îi povesti istoria vieții sale, nenorocirile sale, care, punâdu-l de mai multe ori față cu moartea, îl împinseseră, în cele din urmă, pe pragul acelui loc de supliciu. El se numea Androcles și fugise de la stăpân ca să scape de traiul rău ce îndura la dânsul. După o noapte de umblat, el sosise, despre ziuă, într-un loc sălbatic, în mijlocul munților. Acolo, de teamă de a nu fi descoperit, se ascunsese într-o peșteră ce zărise în apropiere și unde credea că va găsi un adăpost sigur. Abia apucase însă să se așeze și să răsufle puțin, când un zgomot îl făcuse să se întoarcă. La intrarea peșterii se afla un leu de o talie monstruoasă, care înainta spre dânsul șchiopătând. Mai mult mort de spaimă, el rămăsese nemișcat, așteptând ca fiorosul animal să se arunce asupră-i. În loc de aceasta însă, leul se apropiase cu încetul și, cu gemete înnăbușite, îi întinsese una din labele sale, părând a-i cere ajutor. Androcles avusese curajul să examineze acea labă și, între degetele ei, văzuse un mare ghimpe care formase puroi și producea durerile de care suferea animalul. El apucase ghimpele cu unghiile, îl trăsese afară, storsese coptura din rană și ușurase astfel suferințele leului. Acesta, drept recunoștință, se împrietenise cu dânsul, prinsese dragoste de el, și, trei ani de-a rândul, locuise în aceeași peșteră, îngrijindu-l, hrănindu-l cu produsul vânătorii sale, păzindu-l ca pe un bun stăpân. După această trecere de timp, urându-i-se cu traiul ce ducea în societatea unei fiare sălbatice, Androcles căutase să se apropie de oameni, crezând că vina și persoana sa fuseseră uitate. Speranța sa era însă greșită, fiindcă, cum îl văzuseră, ei îl recunoscuseră, îl puseseră în lanțuri, îl târâseră dinaintea pretorelui, care-l osândise la ultimul supliciu. În vremea aceea, leul căzuse, se vede, el însuși în cursă, și, trimis la Roma ca să desfete poporul prin ferocitatea sa, se regăsise în față cu vechiul său prieten.</p>
<p>Restul se știa. Recunoștința leului scăpase pe mica Atilia de la moarte</p>
<p>Tiberiu, izbit de acest concurs providențial de împrejurări, acordă libertatea sclavului, dăruindu-i și leul pe deasupra. Însă emoțiile ce simți cu acea ocazie impresionară urât inima lui și îl hotărâră să se abțină, pe viitor, de la asemenea spectacole. El rămase așa de neclintit în această rezoluție, încât, când, mai târziu, fiul său, Drusus, organiză jocuri de gladiatori pentru a sărbători succesele dobândite de el în Panonia și de Germanicus pe Rin, refuză sistematic de a asista la ele, și toate stăruințele ce se puseră fură neputincioase ca să îl facă să se schimbe.</p>
<p>Cât despre Atilia, scăparea ei miraculoasă îi atrase, mai întâi binevoitoarea atenție, apoi simpatia împăratului.</p>
<p>Prin gentileța sa de copilă frumoasă și deșteaptă, ea intră, mai în urmă, așa de adânc în inima lui Tiberiu, care, din căsătoriile sale, n-avusese decât un singur băiat, pe Drusus, născut din Vipsania, încât devenise o necesitate pentru dânsul să o vadă și să o audă câteva momente mai în fiecare zi.</p>
<p>La aceasta contribuise, fără îndoială, și influența crescândă ce Sejan lua asupră-i; totuși, chiar fără această împrejurare, grațiile fetiței erau de ajuns ca să o conducă la același rezultat.</p>
<p>Ea știa, în adevăr, să se ia așa de bine, să vorbească așa de dulce, să facă întrebări așa de adorabile și să dea răspunsuri așa de neașteptate, încât era cu neputință să i se reziste.</p>
<p>Bătrânul Tiberiu, din ce în ce mai captivat prin farmecul suveran ce ieșea din toată ființa ei, se gândi să-i creeze o soartă demnă de dragostea ce simțea pentru dânsa, să-i asigure un viitor mai presus de condiția ei, să o introducă în propria sa familie.</p>
<p>El avusese, după cum se știe, un frate mai mare, pe Drusus Decimus, ce-i ziceau și Nero, a cărui memorie îi era scumpă și la care ținuse așa de mult, încât, cu douăzeci de ani înainte, când auzise, din Pavia, unde se alia pe atunci, că-l trântise un cal și că era în pericol, făcuse șaptezeci de leghe într-o zi, ca să-i poată găsi cu viață, și, apoi, neputând, cu toate îngrijirile ce îi dete, să-l scape de la moarte, mersese pe jos, în fruntea convoiului funebru ce-i aducea rămășițele, tot drumul, de pe țărmurile Rinului, până la Roma.</p>
<p>De pe urma acelui frate mult iubit rămăseseră trei copii: Livila, pe caro o măritase cu propriul său fiu Drusus; Germanicus, care se ilustrase pe Rin și în Orient, și Claudiu, care, mai năpăstuit de natură, era ținut de o parte, același care ajunse, mai în urmă, împărat.</p>
<p>Acest Claudiu avusese mai multe soții, din care i se născuseră diferiți copii. Cea dintâi din ele, Plauția Urgulanila, — căci cu celelalte două precedente, Emilia Lepida și Livia Medulina, fusese numai logodit, — îi dase un băiat și o fată: pe Drusus-cel-mic și pe Claudia.</p>
<p>El nu voise, ce e drept, la început, să recunoască pe această din urmă, deși se născuse abia într-a cincea lună a divorțului său, și o trimisese, goală, mamei sale, ca fruct al adulterului ei cu dezrobitul Boter, pe care îl bănuia; însă, mai târziu, consimțise să o primească și o creștea în casă la dânsul, dimpreună cu băiatul și cu o altă fată, Antonia, ce îi dase a doua sa soție, Elia Petina.</p>
<p>Micul Drusus atinsese etatea de opt ani, când, prin faptul solicitudinii mereu crescânde a lui Tiberiu pentru Atilia, avusese ocazia să facă cunoștință cu aceasta și să lege prietenie cu dânsa.</p>
<p>Ambii copii fuseseră născuți, parcă, pentru a se iubi și a trăi împreună, căci rar se văzuse o așa de mare dragoste într-o etate așa de fragedă.</p>
<p>Deși se întâlneau în toate zilele și locuiau aproape sub același acoperiș, ei nu păreau fericiți decât când se aflau unul lngă altul.</p>
<p>Jocurile lor erau comune; plăcerile și bucuriile lor aceleași; asemenea și mâhnirile lor, când se întâmpla să aibă.</p>
<p>Tiberiu, privea cu ochi favorabili această bună înțelegere a celor doi copii, și, când, câțiva ani mai în urmă, slăbiciunea lui pentru Atilia îl îndemnă să se gândească a-i face un viitor strălucit, el o destină lui Drusus, așteptând timpul ca să fie destul de mare pentru a i-o da de soție.</p>
<p>Cu modul acesta, și sub părinteasca îngrijire a Cesarului, Atilia se afla la curte, privită de toți ca făcând deja parte din familia împărătească.</p>
<p>Iată pentru care cuvânt ea mergea, după cum am spus, mai în toate zilele, ca să vadă, să mângâie și să salute pe binefăcătorul său, pe care îI considera deja ca pe un al doilea tată.</p>
</div>  
<div type="chapter" n="3">
<p>III</p>
<p>În dimineața aceea, Sejan venea să supună lui Tiberiu un plan ce de mult îl frământa și pentru îndeplinirea căruia era decis să nu cruțe nici o osteneală.</p>
<p>El comanda, după cum am spus, garda pretoriană din Roma; însă această cinste nu era de ajuns pentru ambiția lui. El ar fi voit să aibă întreaga gardă în mână, și această idee, de multa vreme hrănită-n minte-î, luase așa de mari proporții, încât devenise pentru dânsul o adevărată obsesie.</p>
<p>Garda pretoriană nu se compunea, în adevăr, numai din cohortele puse sub ordinele lui Sejan, ci cuprindea și altele, mai numeroase, așezate afară din capitală.</p>
<p>Se știe că, de la Scipione Africanul încoace, obiceiul era ca, în timp de război, să se însărcineze unele detașamente din armată ca să vegheze asupra persoanei consulului, spre a nu i se întâmpla vreun rău.</p>
<p>Mai târziu, în timpul Triumviratului, Octaviu și Antoniu preschimbaseră această sarcină, impusă, pe rând și fără deosebire, tuturor corpurilor din armată, într-un privilegiu acordat unui corp numai dintr-însa.</p>
<p>Ei aleseseră opt mii de oameni dintre soldații de frunte, însemnați prin curajul și prin vigoarea lor, și îi atașaseră în mod permanent pe lângă dânșii.</p>
<p>Când August ajunse împărat, el ridică numărul pretorianilor la zece mii, formând zece cohorte de câte o mie de oameni fiecare, și, pentru a interesa și mai mult pe această trupă la siguranța sa, îi creă o poziție deosebită, acordându-i soldă îndoită și avantaje de care nu se bucura restul armatei.</p>
<p>El își alcătui, cu modul acesta, o gardă puternică și devotată, prin mijlocul căreia se simțea în stare să afrunte toate pericolele, atât răscoalele legiunilor care îl ridicaseră la imperiu, cât și tulburările poporului obișnuit cu neorânduielile.</p>
<p>Cu toate acestea, pentru a nu înspăimânta prea mult spiritele printr-o prea mare desfășurare de forțe, el obținu de la Senat să țină în Roma, în timp de pace și în mod permanent, numai patru cohorte pretoriene. Pe celelalte șase le așeză, la mici depărtări, prin orașele vecine, astfel că, la cel dintâi semnal, ele puteau să sosească în grabă și să îi dea ajutorul trebuincios.</p>
<p>Sejan, care comanda peste cei patru mii de pretorieni din Roma, simți, din profiturile ce trăsese de pe urma devotamentului lor pentru dânsul, marile foloase ce ambiția sa ar dobândi dacă ar avea pe câteși zece cohortele adunate în acelaș loc și așezate sub aceeași conducere, adică a sa.</p>
<p>El își propuse, deci, să obțină acest lucru cu orice preț de la Tiberiu, și tocmai despre aceasta se puse să-i vorbească îndată ce bătrânul împărat îi dete voie să deschidă gura.</p>
</div>  
<div type="chapter" n="4">
<head>IV</head>
<p>— Cesare, — începu el, cu un aer îngrijat, — se petrec lucruri ce trebuie să cunoști și împotriva căror e urgent să luăm măsuri. Facțiunea răsvrătitoare din Roma, oamenii care nu se pot împăca cu ideea de a fi supușii legii, adversarii tăi de odinioară, alde Lucius Aruntius, Quintus Haterius, Apidius Merula și ceilalți, pe care i-ai văzut așa de des, chiar sub divinul August, urzind intrigi și comploturi, încep să ridice din nou capul... Îngăduirea și bunătatea ta de suflet, în loc să îi potolească, le-a dat, dimpotrivă, curajul să întreprindă lucruri și mai grave, astfel că, dacă vom sta mereu cu mâinile în sân, cine știe la ce extremități vor încerca să ajungă....“</p>
<p>Tiberiu își încruntă sprâncenele.</p>
<p>— Și care sunt acele lucruri așa de grave ce au îndrăznit să pună la cale? — întrebă el, cu glasu-i nepătruns, în care nu se putea citi nici liniștea, nici supărarea</p>
<p>— Cesare, — continuă Sejan,.urmându-și ideea, și fără a părea că aude,— dușmănia lor împotrivă-ți nu e de azi sau de ieri: ea a luat naștere din ora chiar în care ți s-a încredințat puterea. Adu-ți aminte că, chiar din primele zile, când, cu inima încă îndurerată de pierderea ce încercase lumea romană în persoana tatălui tău, tu, nu te gândeai decât cum să duci opera lui mai departe, ce măsuri mai nimerite să iei pentru ca edificiul ridicat de dânsul să nu se surpe, ei, fără milă, nici mustrare de cuget, își manifestau ostilitatea ocupând Senatul cu discuții umilitoare sau provocatoare, cum era, bunăoară, acea propunere de împărțire a imperiului, crima cea mai odioasă din câte se pot comite sau imagina! Da! s-au găsit oameni, așa ziși coborâtori din familiile cele mai ilustre ale Romei, ca Asinius Gallus, fiul lui Polion, care nu s-au sfiit să ceară sfâșierea a tocmai ceea ce face gloria și puterea acestui popor! Și pentru care cuvânt urmăreau ei această nelegiuire? Pentru scopuri cu totul personale și egoiste! pentru a satisface ambiția și setea lor de mărire! pentru a-ți micșora autoritatea! pentru a se ridica, neatârnați și puternici, alături de tine!...“</p>
<p>Tiberiu aprobă din cap, palid și mut la această amintire.</p>
<p>Sejan reluă, după o mică pauză:</p>
<p>— Acești oameni, Cesare, neputând să sfărâme ceea ce geniul divinului August, continuator al atâtor generații de bărbați însemnați, clădise, s-au încercat, după aceasta, să lovească în prestigiul și în demnitatea ta suverană. Cine, prin șoapte răspândite în public, prin scrieri infame puse la dispoziția tuturor, așezate pretutindeni unde ochii tăi puteau să le întâlnească și să ia cunostință de ele, cine a căutat să îți aducă cele mai sângeroase ultragii? În acele libele insultătoare, nimic nu era respectat, nici rangul, nici vârsta, nici familia ta ilustră. Ceea ce trebuie să te pună mai presus de ceilalți muritori, suferințele și amărăciunile tale de altădată, exilul nemeritat de la Rodos, greșelile Iuliei, soției tale a doua, de care nu ești răspunzător, suvenirea Vipsaniei, pe care ai iubit-o cu căldura unei dragoste pornite din inimă și pe care ai fost nevoit să o sacrifici intereselor superioare ale Statului, toate aceste dureroase amintiri erau într-însele cu cruzime exploatate. Și, cu toate acestea, tu tăceai și închideai ochii, crezând că, prin răbdare, vei dezarma răutatea lor! „Într-un Stat liber, răspundeai acelor ce se mirau de această îngăduință, limba și cugetarea trebuiesc să rămână libere“. EI însă nu înțelegeau tot astfel lucrurile, căci, văzănd că limbile lor nu te tulbură, întrebuințară fapta pentru a lovi în tine!... Nu se încercară ei oare, spre scandalul întregii Rome și în paguba prestigiului tău de principe al poporului, să revendice, prin al doilea bărbat al Vipsaniei, de care te despărțiseși, autoritatea părintească asupra unicului tău fiu, Drusus, ce ți s-a născut dintr-însa?...“</p>
<p>Tiberiu îngălbenea, din ce în ce mai mult, la redeschiderea acestor răni, nevindecate încă bine. Totuși, se silea să se stăpânească. Fixitatea privirii și încrețitura buzelor trădau singure emoțiile teribile ce îi răscoleau sufletul.</p>
<p>— Odată intrați în domeniul faptelor, — urmă Sejan, — ei făcură și mai mult. Adu-ți aminte de conspirațiile lui Libon și lui Clemente. Cel dintâi, împins de aceiași oameni, amețit prin consultații date de Haldeeni, presupuși cunoscători ai viitorului, scos din minți prin ceremonii de magie, la care îl puseră să asiste, și prin interpretări de visuri, ce i se făcură, întemeiat încă pe ilustra sa origine, ca rudă de aproape a lui Pompeu și a Scriboniei, primei soții a lui August, crezu că poate aspira, fără pericol, la puterea supremă. Cele ce puse la cale pentru a își atinge scopul e de prisos să ți le amintesc. Voi constata numai, încă odată, spre lauda-ți, — dacă laudă poate fi de a se da dezarmat pe mâinile vrăjmașului său, — marea indulgență ce întrebuințași și în această împrejurare! Căci, după ce, strâns de probe din toate părțile, Libon solicită și obținu încă o zi ca să își pregătească apărarea, însă, în loc să caute a se justifica, dispărând de cauza sa, el își curmă singur zilele, tu, regretași, în Senat, acest sfârșit și te jurași că, deși vinovat, ai fi cerut achitarea lui dacă nu s-ar fi grăbit să se ucidă! Frumoase și generoase cuvinte, fără îndoială, dar încurajatoare, în același timp, pentru dușmanii tăi, care vegheau în umbră! Și, în adevăr, nu trecu mult și apăru Clemente, sclavul lui Postumiu Agripa, fostul tău asociat la imperiu, ucis, fără știrea ta, la moartea lui August, ca să se asigure liniștea în Stat. Profitând de asemănarea sa cu fostul său stăpân, Clemente voi să treacă drept dânsul și să facă să crează că el trăia încă. El fu sprijinit și încurajat în aceasta de aceiași oameni pe care îi văzuseși așa de des la lucru și care nu pierdeau nici o ocazie pentru a-ți face viața amară. Deja zgomotul sosirii falsului Agripa se răspândise în Italia; deja o mulțime imensă îi ieșise înainte spre a-l întâmpina la Ostia; deja el intrase în Roma și lua parte la întruniri secrete în scop de a provoca o răscoală. Tu însă, stai nehotărit și nemișcat. Din fericire, credincioșii tăi, printre care îndrăznesc a mă prenumăra, luară asupră-le să te scape de dânsul fără voia-ți. Ei fură destul de fericiți să pună mâna pe Clemente, fără zgomot, și moartea lui asigură liniștea în imperiu. Inamicii tăi nu izbutiseră nici astădată!...“ </p>
<p>— Da! da! — întrerupse Tiberiu, — recunosc credința ta și marile servicii ce am primit de la tine! Dar, rogu-te, încă o dată, Sejane, ce noi înscenări pregătesc falșii mei prieteni din Senat?“</p>
<p>— Cesare, răspunse Sejan,— lucrul e mai grav decât ți—l poți închipui. Întemeiați pe niște vagi zgomote, aduse de negustori din Siria, ei împrăștiară în popor știrea că Germanicus a fost otrăvit în Asia, și adaugă, cu răutate, că aceasta s-a făcut după ordine pornite din parte-ți. Ei voiesc să profite, astfel, de marea popularitate a fiului tău adoptiv pentru a provoca o nouă revoltă, cu mai mult sorți de izbândă, poate, decât celelalte. Deja știrea a străbătut orașul și produce o consternație cum nu se văd decât în zilele de calamități naționale. Pretutindeni, pe piețe și prin răspântii, lumea se adună în haine de doliu. Trecătorii se opresc, și, chiar necunoscându-se, se apropie unii de alții și se întreabă dacă fatala noutate e adevărată. În același timp, afacerile sunt suspense, tribunalele deșerte, casele închise. Oratori, plătiți ca să te acuze, țin discursuri răsvrătitoare dinaintea poporului răspândit prin străzi, și mulțimea, ațâțată prin limbajul necumpătat ce aude, începe să comită acte de dezordine. Ea a ocupat Forul, se înghesuie împrejurul basilicelor lulia și Emilia, înconjoară Rostrele, urcă din toate părțile clinele Capitolinului. Templele și galeriile de Sub Veteribus, unde sunt așezate statuile divinului August și ale tale, sunt luate cu asalt, și, lucru greu de mărturisit, maiestatea imperială e insultată îîn imaginile voastre, lovite cu pietre sau cu noroi!...“</p>
<p>Tiberiu, care nu își ieșea din fire decât când siguranța persoanei sale era amenințată, se sculă la aceste vorbe.</p>
<p>— Și ce măsuri ai luat, — întrebă el, — ca să restabilești ordinea și să pedepsești pe vinovați?“</p>
<p>— Cesare, — răspunse Sejan, — despre aceasta să nu te îngrijești, căci tot ce trebuia să se facă pentru a se conjura răul s-a făcut, astfel că pericol, deocamdată, nu mai poate să fie. Dacă ți-am arătat, totuși, lucrurile precum sunt, este pentru a te pune iarăși față cu vrăjmașii tăi neadormiți și a îți cere mijloace ca să îi combatem. Cu oameni îndrăzneți și fără scrupule ca dânșii, blândețea nu mai merge. Mișcarea încercată, astăzi, se poate reînnoi, mâine, în proporții cu mult mai mari, și, atunci, de nu vom dispune decât de forțele ordinare, mi-e teamă că nu vom mai fi în stare să o învingem! Cesare, e urgent să luăm o hotărîre!...“</p>
<p>— Hotărârea e lesne de luat, — replică bătrânul împărat, liniștit. — Să însărcinăm pe unul din credincioșii noștri delatori, pe Fulcinius Trio sau pe Caius Vibius, să formuleze o acuzație în regulă împotriva celor mai compromiși dintre instigatori. Vom vedea dacă, cu tot numele și influența lor, ei vor putea scăpa de pedeapsă!“</p>
<p>— Cesare, — întâmpină Sejan, — mi se pare că acesta nu e mijlocul cel mai bun ca să punem capăt uneltirilor lor. Bunătatea și clemența ta ți-au făcut un renume ce nu e bine să-l desmințim tocmai acum când simpatia poporului pentru fiul tău adoptiv poate să fie invocată de adversarii tăi ca o justificare. Și, apoi, condamnarea unora dintr-înșii asigura-va oare liniștea pe cât timp vor mai rămâne alții care să caute a-i răzbuna ? Eu cred că nu! Vom ațâța și mai mult urile, și, în loc de o împăciuire a spiritelor, vom ajunge la dezordinea și la conspirația în permanență!...“</p>
<p>— Ceea ce spui e adeverat, — observă Tiberiu, — și aceasta a fost tocmai politica mea față cu intrigile lor... Dar, — adaugă el, după o pauză, — dacă nu-i putem reține prin frică, care e atunci mijlocul ca să-i facem să se potolească?...</p>
<p>— Puterea! — exlamă Sejan, care nu aștepta decât această întrebare pentru a izbucni; — da, puterea! Iată instrumentul admirabil prin care vom impune vrăjmașilor noștri! iată leacul suveran prin care vom vindeca boala ascunsă care îi roade!... Adu-ți aminte, Cesare, de frământările ce agitara Republica înainte de August! Cauza era că nici unul din cei ce se certau pentru întâiul rang nu avea destulă putere ca să stăpânească pe ceilalți. Îndată ce divinul tău tată posedă o putere superioară, ei se împrăștiară sau renunțară de a mai lupta, și, astfel, se afundă glorioasa domnie al cărei urmaș ești tu astăzi!... Cesare, puterea și iarăși puterea, aceasta trebuie se ne fie țelul, unica preocupare! Când vom avea la îndemână destulă putere ca să stăvilim pe inamicii noștri, oricât de numeroși ar fi ei, vom putea zice că am scăpat de orice griji. Atunci vom trăi și dormi în liniște, căci viitorul ne va fi asigurat“.</p>
<p>— Și ce puteri trebuiesc ca să ajungem la acest rezultat? — întrebă Tiberiu, gânditor. — Este oare necesitate să chemăm, pentru aceasta, legiunile de prin provincii? să facem din Roma un câmp întărit, unde sa nu se audă decât sunetul armelor și să nu se vadă decât fierberea trupelor într-o continuă mișcare de du-te-vino?...“</p>
<p>— Nu, Cesare, — replică Sejan; — cred că nu e nevoie de atâta bătaie de cap. Avem, din nenorocire, mai aproape de noi ceea ce ne lipsește. Din cele zece cohorte de pretorieni, ce geniul divinului August a creat pentru a veghea asupra siguranței maiestăței imperiale, patru numai se află cantonate în Roma și pot răspunde, precum s-a întâmplat astăzi, la o repede întrebuințare. Celelalte șase se găsesc răspândite, după cum știi, prin împrejurimi, în Etruria, în Umbria, în țara Sabinilor sau în Latium, de unde, chiar în caz de urgență, le trebuie un timp oarecare ca să sosească. Dacă toate aceste forțe, compuse din elita armatei romane, slăbite oarecum prin risipirea lor, ar fi într-unite în acelaș loc și puse sub aceeași comandă, nu vezi tu, Cesare, ce foloase însemnate am trage din ele? Mai întăi, coeziunea și puterea lor de acțiune ar crește, căci ordinele ce li s-ar da n-ar mai porni din puncte deosebite, ci ar avea acea unitate care îmbrățișează tot și asigură succesul. Apoi, încrederea lor în ele însele ar deveni considerabil de mare, atunci când, in fiecare zi, ar avea prilejul să vadă și să cumpănească forța și numărul lor. În fine, tot asemenea și pentru aceeași cauză, teroarea tulburătorilor n-ar mai cunoaste margine, căci ar simți mai dinainte că orice încercare din parte-le e condamnată la o nereușită sigură... Cesare, mi se pare că aci e scăparea. Acesta este mijlocul cel mai sigur și mai natural pentru a ține pe vrăjmașii tăi în respect...“</p>
<p>— Ai dreptate, Sejane — aprobă Tiberiu, convins; — ai mare dreptate! Mă mir numai cum această idee nu ne-a venit mai curând. Chiar azi am să propun Senatului măsura de care îmi vorbești, și sunt sigur că el o va adopta fără discuție... Dar, — adaugă el, după un moment, cu o expresie de adâncă durere în voce și în privire, — știi că noutatea morții lui Germanicus e adevărată?... Sărmanul de el! Să moară când era încă în floarea vârstei și a gloriei!... Ce să ne facem fără dânsul, Sejane, căci, el dispărut, dispare unul din sprijinurile cele mai puternice ale acestui popor!... Da, Republica face, în persoana lui, pierderea cea mai simțitoare din câte, de multă vreme, n-a încercat!... Și acuzațiile ce spui că mi se aduc de vrăjmașii mei sunt în parte întemeiate! Ele sunt într-atât numai că eu am fost acela care, fără a prevedea soarta ce-l aștepta, l-am chemat de pe malurile Rinului, unde se ilustrase, și l-am trimis pe țărmurile depărtate unde moartea l-a ajuns!... Lovitura ce primesc prin acest eveniment e teribilă pentru mine, Sejane! Nu știu chiar dacă voi avea puterea să o sufăr...“</p>
<p>Vorbind astfel, Tiberiu își plecă capul și rămase câteva momente absorbit, ca în prada unei supreme dureri. Sejan îl lăsă să se liniștească. Apoi, cu acel accent peremptoriu și în același timp persuasiv, ce știa că are o influență așa de suverană asupra stăpânului său, el i se adresă în acești termeni:</p>
<p>— Cesare, moartea lui Germanicus e, o recunosc, un mare doliu; însă iarăși nu trebuie să ne disperăm peste măsură de această nenorocire. Cine știe chiar dacă destinul, în nepătrunsele-i decrete, n-a recurs la acest mijloc pentru a asigura pacea lumii. Germanicus, cu calitățile ce știm că avea, cu curajul și cu gusturile-i militare, care îl făceau sa fie adorat de soldați, cu elocvența și cu darurile minții lui, care îi atrăgeau admirația oamenilor culți din Roma, cu moderația, cu bunătatea de inimă, cu blândețea caracterului, cu virtuțile-i domestice înfine, era, fără îndoială, podoaba familiei imperiale, speranța poporului, spaima vrăjmașilor; dar, în același timp, aceste însușiri, prin care strălucea în ochii tuturor, puteau să devină, la un moment dat, un pericol și o amenințare pentru tine. Departe de mine ideea de a bănui lealitatea și curățenia simțămintelor lui filiale; însă omul nu e totdeauna stăpân pe el însuși, și, mai adeseori, ocazia dă naștere răului. N-ai observat cu câtă sârguință aceiași oameni, de care îți vorbeam mai adineauri, umblau pe lângă dânsul, cu câtă ostentație aplaudau succesele lui, prin ce lingușeli exagerau actele lui cele mai neînsemnate? Ei sperau să îl captiveze pentru ca, odată momentul sosit, să poată a ți-l opune. Nu zic ; poate că n-ar fi reușit niciodată să îl facă a uita obiceiurile de ascultare și de disciplină ce divinul August a sădit in inima membrilor familiei sale; dar se poate iarăși ca ispita primului rang să fi izbutit a-l scoate din minți, și, atunci, am fi avut de plâns nenorociri cu mult mai mari! Oricum ar fi, să aducem laude zeilor care știu ce fac și regulează lucrurile spre binele nostru comun. Să regretăm, negreșit, pierderea unui bărbat însemnat ca Germanicus, însă să fim cumpătați în durerea noastră, să nu ne pierdem curajul, nici să ne credem pierduți fiindcă el nu mai există!...«</p>
<p>Tiberiu ascultase cu atenție cuvintele favoritului său, care traduceau așa de bine propriile sale simțăminte. El nu încercă nici o obiecție pentru a le combate; din potrivă, consolat parcă deja prin evocația pericolelor de care se credea amenințat, se mărgini numai a exclama:</p>
<p>— E de netăgăduit că pierderca e mare și că trebuie să ne mâhnim adânc de dânsa!“</p>
<p>Apoi, adresându-se cătră Sejan:</p>
<p>— Remășițele lui Germanicus sunt pornite din Antiohia și, în curând, au să sosească la Roma. În capul a două cohorte de pretorieni, tu, pleacă îndată la Brundusium, pentru a le întâmpina la sosire; eu, mă duc să anunț nenorocirea Senatului și să îi cer să voteze cele de cuviință pentru a se onora memoria fiului meu adoptiv într-un chip strălucit și demn de dânsul!...“</p>
<p>Zicând aceste vorbe, se sculă, depuse un sărut patern pe fruntea Atiliei, care, în tot timpul acesta, stase nemișcată pe scaunul său, și făcu semn lui Sejan că putea să se retragă.</p>
<p>Acesta își luă copila de mână, și, cu același salut de profund respect, prin care întâmpinase pe Cesar la sosire, eși, în tăcere, prin lungul șir de săli și de apartamente splendid decorate.</p>
<p>Străbătând vestibulul palatului, ce da pe grădini, și unde, printre columnele decorative, despărțite prin mari candelabre în formă de flori de lo-tos, așezate pe atlanți do argint cu picioarele palmate, păzeau hastari îmbrăcați în zale și nomenclalori cu rochiie de mătase multicoloră, figura lui părea luminată de o nespusă bucurie interioară, împrejurările îi fuseseră favorabile. El dobindise fără greutate ceea ce dorea, și deja ambiția-i începea să formeze noi planuri pentru viitor.</p>
</div>  
<div type="chapter" n="5">
<head>V</head>
<p>Orașul Brundusium, — acum o mie nouă sute de ani, ca și astăzi, — se alia așezat în Apulia, pe coasta orientală a Calabrei, în fundul unui golf, format din două bazine, ce, privite de sus, seamănă a niște coarne de cerb. El era unul din porturile cele mai frecventate ale Italiei, puntul comercial pe unde se făcea, pe vremea aceea, mai tot traficul de grâne cu Asia și cu Egiptul. De aceea, și animația lui era mare; și călătorul, venind din țări străine, care punea pentru întâia oară piciorul într-însul, rămânea surprins de lucrurile noi ce vedea și de condițiile unei vieți cu care era nedeprins.</p>
<p>Dacă cititorul permite, să ne transportăm, un moment, cu douăzeci de secole mai în urmă, și să reconstituim, pe cât e cu putință, prin gândire, priveliștea ce ar fi izbit pe orice străin care sosea, pe acele timpuri, în marele oraș maritim al imperiului.</p>
<p>După ce navigiul care îl aducea lăsase în urmă-i gâtul de stânci, ce se înalță la intrarea golfului, țărmul se arăta, deodată, într-o desfășurare fermecătoare de arbori plantați și de verdeață. Un șenal lung, dar îngust, mărginit, la dreapta și la stânga, prin butoaie vopsite cu roșu și legate de fundul mării cu lanțuri, ca să indice drumul de urmat, conducea în interiorul golfului, pe jumătate încă potmolit de navele putrede, pline cu bolovani de piatră, ce luliu Cesar scufundase acolo, de pe timpul când se afla în luptă cu Pompeu. Apoi, orașul apărea, ca o vedenie, cu templele, cu arcurile, cu casele lui boite, cu plantațiile lui de pini, legănați de adierile ușoare ale mării, cu adăposturile lui, pline de bărci, ale căror pânze roșii își aruncau umbrele pe ape.</p>
<p>Cu cât corabia înainta, cu atât împrejurimile deveneau mai lămurite. La sud, un mol, ros de mare, în reparație, desena, pe orizont, masa-i enormă, cutreerată de sclavi cu brațele goale, ocupați a arunca fragmente de stâncă în apă pentru a astupa găurile făcute de valuri. Mai departe, într-o scobitură a țărmului, un șantier do construcție, în plină activitate, lăsa să se vadă un popor de dulgheri, cioplind catarge și scânduri de corabie, pe când, pe pruntul de alături, acoperit cu nisip subțire și cu plăvii, grupuri de pescari își dregeau mrejele la soare.</p>
<p>Dar nava a intrat în port, și acum ea caută a-și deschide un drum prin mulțimea de alte nave ce-l ocupă.</p>
<p>În cale-i, ea întâlnește, adunate într-un amestec nedescriptibil, ancorate, sau gata de plecare, toate tipurile marinei romane, de la triremele cu catarge scurte, bune pentru război, până la ușoarele prosumii, întrebuințate în plimbări și în recunoașteri. Acolo, se vedeau hemiole pontate, armate c-un dublu pinten, cercure, servind la luptă tot așa do bine ca la transport, calafracte, căptușite cu fier, actuorii, croite pentru curse, onerarii, destinate mărfurilor, fasele, lungi ca tecile de fasole, dc unde li se trăgea și numele, cibee, grele și pântecoase, celoce, sprintene și ușoare, camere, închise ca niște odăi, gaule, rutunde, curbite, în formă de coșuri, ipagoge, pe care se îmbarcau caii, în fine, neobosite liburne, cu prora în chip de gât de lebădă, ce cutreerau toate mările și pătrundeau în toate schelele imperiului.</p>
<p>După ce vasul plutitor, despre care e vorba, a reușit, cu destulă greutate, să se strecoare, printre acele obstacole, până la locul unde trebuia să se oprească și să arunce ancora, un furnicar de bărci îl înconjura din toate părțile, ca și când ar fi voit să-l ia cu asalt. Erau negustori de stofe sau de fructe, venind să-și ofere mărfurile, antreprenori de hoteluri, mai toți greci, căutând mușterii și lăudând confortul de la ei, ca să-i atragă, bărbieri și prepuși ai stabilimentelor de băi, descriind în chipul cel mai avantajos luxul și ieftinătatea din casele lor, samsari de tot felul de servicii, propunâdu-se drept mijlocitori, stăpâne de prostituate, zbârcite și sulimenite, recomandând amatorilor să nu uite de a vizita și lupanarele din Brundusium.</p>
<p>Cu toate acestea, călătorul, scăpat, ca prin minune, din ghearele acelor mercenari, a străbătut puntea de vase, fără parapet, ce conducea pe chei și a pus piciorul pe uscat. El caută acum să înainteze, însă, pentru aceasta, trebuie să își facă loc prin gloata de italici grăbiți, ce-i stau in drum pentru a trata, într-o larmă de bâlci, tot felul de afaceri, cea mal mare parte relative la vânzări și la cumpărări de grâne, pe ale căror probe le examinează cu deamănuntul și le cântăresc în palmă. Abia scăpat din mijlocul lor, calea-i e de iznoavă tăiată, astădată de marinari, pe jumătate beți, ce colindă, cântând, termopolele de pe chei, soi de cârciumi, unde se serveau băuturi calde fermentate. La câțiva pași mai departe, el e nevoit iarăși să se oprească, rândul acesta pentru a lăsa sa treacă câteva manipule de soldați, ce se duc la exercițiu într-un nor de praf, bătând pavezele lor dreptunghiulare de pectoralele și de genucherele lor de fier, și producând astfel o rumoare violentă.</p>
<p>În sfârșit, călătorul nostru a răzbit în oraș. Brundusiul, cu casele-i de cărămidă galbenă și roșie și cu străzile-i înguste și întortocheate, i se înfățișează atunci în toată prozaica-i realitate. O pistrină, soi de simigerie antică, îi atrage mai întâi atențiunea prin mirosu-i de cocă dospită și prin cuptoru-i încă aprins, lucind ca o stea roșie în fundul unei încăperi întunecoase. După aceea, el se oprește, câteva momente, ca să privească la o boiangerie, unde lucrători se văd călcând stofe într-o putină sau scărmănând mantale de lână cu pieptene de oțel, pe când, alături, în penumbra unei bolți, un statuar așează, pe polițe legate de zid cu sfori, nudități imobilizate în atitudini provocatoare, idoli păgâni, măști de teracotă sau busturi cu surâsul închegat pe buze. Mai departe, ochiu-i întâlnește două frumoase cazărmi, ce se ridică cu ferestrele spre mare, și dinaintea cărora stâlpi de stuc galben și roșu sprijină trofee. El admiră asemenea câteva mari pătrate de teren, împrăștiate ici și colo, ocupate de foruri și de grădini, de temple, de hospiții, soi de hoteluri, de horee, antrepozite publice, toate bine zidite și, de departe, grozav de animate. Străzile, totuși, i se par strâmte, neregulate și, după obiceiul antic, lipsite de orice îngrijire. O piață, prin care trece, pavată cu pietre ascuțite, e plină de coji de lămâie și de felii de pepene, amestecate cu sâmburi de măsline și cu ardei lepădați. Și, cu toate acestea, împrejurul ei, se deschid prăvălii frumoase, decorate cu fresce și cu mozaice, purtând, deasupra intrării, numele proprietarilor, scrise cu mari litere roșii.</p>
<p>Cu cât pătrunde mai spre centru, cu atât construcțiile și edificiile devin mai mărețe. Acum, el nu mai întâlnește decât palate cu colonade, arcuri cu baso-reliefuri de bronz, ce lucesc la soare, terme cu portice, case monumentale, de marmoră sau de granit. În același timp, și populația pare cu totul alta. El se încrucișează, la fiecare pas, cu patricieni mergând la baie, într-un cortegiu zgomotos de paraziți guralivi, cu bogate matrone, purtate în lectice, ale căror geamuri de talc iau ochii prin strălucirea lor, cu cetățeni, în togi, unele curate, altele de un alb murdar, în tunici vărgate, sau în simple abole, împodobite cu ciucuri sau brodate cu benzi roșii. Nu e vorbă, mulțimea prin care trece nu se compune numai din acest fel de oameni, căci el întâlnește în drumu-i și dezrobiți, circulând în mijlocul sclavilor, cu care se arată mândri, și al cetățenilor în fața căror stau smeriți, și preoți, târând rochiile lor, liliachii, galbene sau roșii, foarte lungi, pe trotuarele înalte de o șchioapă, și soldați, impunâd priveliștii nota soioasă a cazacei lor de piele, strânsă cu cingulum, și prostituate, strecurându-se prin mulțime, cu fața spoită, cu buzele făcute și cu sprâncenele împreunate printr-o dungă de antimoniu pe Via Appia, ce taie Brundusiul in două. El se află acum în fața unul spectacol cu totul nou. Printre buchetele de verdeață, ce-i stau înainte, ochiu-i deosebește părți ale orașului, tăvălit, pentru a zice astfel, pe țărmul deschis. La dreapta și la stânga, vile bogate, cu terase albe și trandafirii, se înalță printre stufișurile de plante agățătoare, unde bănci de piatră sunt așezate la umbră. Apoi, se zăresc șuvițe de drumuri, drepte și albe, ca niște panglici, pe care trec boi înjugați la care cu roțile dintr-o singură bucată. Și, mai departe, de vale de tot, colo, în fundul orizontului, lucește marea albastră, în care se înfig, ca niște pluguri, nave cu un singur catarg, ale căror lopeți scurte au mișcări armonioase de jos în sus și de sus în jos.</p>
</div>  
<div type="chapter" n="6">
<head>VI</head>
<p>În dimineața aceea, pe un cer primăvaratic, — alb la bază, de un albastru străveziu la zenit, ici și colo presărat cu nori risipiți, ce păreau a se mișca alene, — întreg Brundusiul se afla pe port. Cu o zi mai înainte, venise din capitală Sejan și cele două cohorte de pretorieni ce îl însoțeau, împreună cu un mare număr de personaje distinse, — senatori, patriciani, înalți demnitari și funcționari ai Statului, — cu toții trimiși ca să întâmpine rămășițele lui Germanicus, la sosire, și să le aducă cu cinstea cuvenită la Roma, unde trebuiau să fie puse în mormântul familiei. Împrejurimile orașului, țărmul, cheiul, tot litoralul, unde se putea pătrunde și de unde se vedea ceva, erau înțesate de lume. Populației localnice se adăugase și cea din orașele vecine, foarte numeroasă, venită în haine de doliu să dea ultimul salut aceluia pe care toți îl consideraseră ca pe suprema speranță a Rcpublicii. O mâhnire adâncă era scrisă pe fața fiecăruia, și, ca în zilele de nenorocire publică, toată acea mulțime sta mută și nemișcată, așteptând cu resemnare momentul când va putea, în fine, să izbucnească.</p>
<p>Pe la jumătatea zilei, flota funebră, a cărei apropiere fusese semnalată, încă de dimineață, în largul mării, intră pe șenalul ce conducea în port. În contra obiceiului, ea nu fu primită prin aclamările vesele ale poporului, nici nu era însoțită de manifestările de bucurie ale marinarilor, care, după o lungă călătorie, soseau sănătoși la liman. Băncile lopătarilor, transtra, nu mai răsunau, ca altădată, de cântecul lor preferat, celeusma; omul de observație, proreta, nu mai schimba glume cu cel de la cârmă, gubernator; hortatorul, șeful vâslașilor, nu îi mai îmbărbăta pe aceștia prin vorbe și prin promisiuni, ca în alte ocazii, ci o tăcere mormântală domnea pe nave, care înaintau încet cu pintenul, rostrum, îndreptat spre port.</p>
<p>La distanța cuvenită, căpitanul vasului principal, magister, se sculă de pe scaunul său, thronus, și, ridicându-și bățul de comandament, sceptrum, dete semnalul de oprire. Numai decât, marinarii executară manevra ordonată, unii aruncând ancora în apă, alții legând de stâlp otgonul, retinaculum, alții strângând pânzele pe antena, reținută de mijlocul catargului printr-un belciug de fier, anquina.</p>
<p>În același timp, Agripina, văduva lui Germanicus, apăru în lungi veștminte de doliu, cu ochii pironiți în pământ. Urmată de cei doi copii ai săi care o însoțiseră în Orient, ea înaintă pe puntea de vase ce conducea la chei, ținând în brațe urna sepulcrală, de care nu voia să se despartă, ca de un lucru mai presus de toate scump și prețios. Tot deodată, un imens țipăt de durere ieși din sânul acelei mulțimi, până în acel moment așa de tăcută și de resemnată. Atunci fu un delir, o frenezie, o explozie de jale, cum nu se mai văzuse și ce nu se poate descrie. Amici de ai lui Germanicus, admiratori și vechi tovarăși de arme de ai lui, imitați, prin nerezistibila forță a exemplului, de marele număr al celor de față, își exprimau durerea, bătându-se cu pumnii în piept, smulgându-și părul, sau rupând hainele de pe dânșii. Unii se încercară să s-arunce în fața cortegiului, spre a fi striviți și călcați în picioare, alții să s-apropie de urnă pentru a atinge sau cel puțin a vedea mai de aproape sacrul odor, ce conținea o cenușă așa de scumpă. Cu mare greutate, soldațil lui Sejan, ajutați de armata din Brundusium, putură să conțină gloata și să împiedice să nu se întâmple vreun accident ilustrei văduve, expusă manifestării unei dureri așa de dezordonate.</p>
<p>Agripina nu voi să râmână măcar o noapte ca să se odihnească în Brundusium, grăbită cum era de a sosi la Roma pentru a îndeplini ultimele sale datorii față cu soțul său. Ea dorea încă să dea cât mai curând ochi cu Tiberiu spre a i se plânge, a-i arăta probele ce avea de crima săvârșită, a-l numi pe omorâtor, a cere și obține răzbunare împotrivă--. Ea luă, deci, fără întârziere, drumul Romei, lunga și obositoarea cale ce trebuia să facă pentru cea din urmă oară și în capătul căreia o așteptau atâtea decepții și amărăciuni. O redă, frumoasă și comodă trăsură cu patru locuri, adoptată de Romani de la Gali, care servea la drum tot așa de bine ca în oraș și care are o rudenie așa de apropiată cu vechile noastre redvane, fu aleasă ca să ducă pe nora împăratului în capitala imperiului. Opt cai înaintași trăgeau la dânsa, mânați de conductori îmbrăcați în roșu. Alături, călărea Sejan, precedat și urmat de câte o cohortă de pretorieni, înarmați cu pavăza, cu pilum și cu hasta și întocmiți pe companii, cu centurionii lor în frunte. Iar în coadă, venea restul suitei, formând un lung șir de trăsuri și de vehicule de tot felul: birote, soi de cabriolete pe două roți, bige, închise pe dinainte, deschise pe dindărăt, esede, închise, din potrivă, pe dindărăt și deschise pe dinainte, cisie, fără coș, carpente, înzestrate cu coșuri de pânză, arcere, în formă de lăzi, harmamaxe, cu coviltire și cu perdele de piele, bene, cu dricul de răchită, basterne, purtate pe ulube de doi catâri, înhămați unul în față și altul în dos.</p>
<p>Cortegiul, astfel compus, apucă pe Via Appia, pavată cu lespezi de lavă, care, prin Tarentum, conducea de-a dreptul la Roma. El străbătu, după capriciul șoselei, văi și dealuri, tăind prin câmpuri, unde muncile agricole răspândeau animația lor, trecând prin sate și orașe, unde locuitorii își părăseau treburile ca să alerge să îl vadă,, odihnindu-se sub arbori sau sub apeducte, și numai cât era trebuincios pentru a își repara forțele, mâncând, după întâmplare, unde se găsea, prin hanuri sau chiar pe marginea drumului, nepierzând un singur moment, numai să înainteze și să ajungă mai iute.</p>
<p>Pretutindeni însă, — și aceasta îi îngreuna oarecum mersul, — pe unde trecea, în Calabria, în Apulia, în Campania, el era întâmpinat prin manifestări de durere ale populațiilor scoase din casă de marele cult ce aveau pentru Germanicus. El lăsă în urmă-i, umblând astfel, localități numeroase, deosebite prin aspectul și prin obiceiurile lor, cetăți mărețe, cu clădiri monumentale, sau simple târguri, cu casele mici și albe, decorate cu viță, vile splendide, sau modeste colibe, latifundii, unde sclavi goi până la brâu, cu lanțurile de picioare, ridicau stăvilarele de la canaluri, sau livezi de pomi roditori în care oameni, înarmați cu prăjini, băteau copaci ca să cadă omizile. În cale-i, el întâlnea asemenea și multă lume săracă: cârpaci, ferari, împletitori de coșuri, ce se duceau, de ici până colo, ca să își câștige viața. Uneori, erau familii de dansatori etiopieni sau de îmblânzitori de șerpi, târându-și borfele în căruțe, învelite cu rogojini, unde femeile și copiii stau culcați unii peste alții. Alteori, erau mame, mergând pe jos, îndoite sub povara pruncilor, purtați în vreun țol de lână, din care se vedeau ieșind numai capul și mâinile.</p>
<p>De la Capua, priveliștea deveni cu totul alta. Acum, nu se mai vedeau decât lunci tăiate de șănțulețe cu apă, ce udau țarini paralele, păstori carmpanieni, îmbrăcați cu un fel de sarică, mastruca, păzind turme de oi cu lâna cenușie, vaste pășiuni, închise prin garduri de mărăcini vii, ferme bogate prin care circulau slugi numeroase și vite behăinde. Câteodată, nomazi, culcați pe marginea șoselei, se sculau, cu curiozitatea unor sălbatici, arătându-și pe călători cu degetul sau depărtându-se în grabă.</p>
<p>În fine, cortegiul sosi la Teracine, vechiul Anxur, port pe marea Tireniană, unde o frumusețe do stânci albe domină o schelă animată de hamali, descărcând olărie și metale, și de străini veniți pe apă din sudul Italiei, din Sardinia sau din Spania. Aci, Agripina fu întâmpinată de Drusus, fiul lui Tiberiu, care, la acea distanță, de o sută de mile de capitală, îi ieșise înainte cu ceilalți patru copii ai lui Germanicus, rămași la Roma, și cu fratele aestuia, Claudiu. Întrevederea fu sfâșietoare. După lacrimi vărsate și scene de durere, căror mulțimea le dete, prin participarea sa, un caracter de adevărată jale publică, ilustra văduvă și familia sa se retrase la gazda ce li se pregătise, căci noaptea sosise și nu era chip să meargă mai departe. Ceilalți din suită se conăciră, cum putură, prin hospițele, stabulele, cuponele orașului, soi de hanuri, sau pe la locuitorii cei mai avuți care binevoiră a-i primi, și, astfel, cu încetul, liniștea se întinse pe mica cetate, unde luna galbenă juca pe ape. În curând, nu se mai auzi decât zgomotul cailor și al catârilor, legați pe piețele publice, amestecat cu înjurăturile vizitiilor, ce alergau să îi despartă când începeau să se bată între dânșii.</p>
<p>A doua zi, cortegiul se întocmi, de cu vreme, în aceeași ordine în care venise, și apucă drumul înainte.</p>
<p>De aci, Via Appia tăia de-a dreptul prin bălțile Pomptine, vastă luncă mlăștinoasă, mărginită, la stângă, cu dealuri păduroase, iar la dreapta, cu zidul albastru al Apeninilor din Latium. Călătorii puseră două zile ca să parcurgă acea lungă șosea, înaltă de patruzeci de picioare, străpunsă, din loc în loc, de guri de apeduct, pentru înlesnirea scurgerii apelor, croită și executată, cu mari greutăți, pe un tărâm mocirlos, unde izvoare ascunse dau viață la adevărate păduri de trestie și de stuf, unde cirezi de boi și de bivoli, pe jumătate sălbatici, pășteau, cu picioarele în băltoace, unde varietăți de plante și de ierburi se animau la cele mai mici adieri ale vântului.</p>
<p>Acum, apropierea capitalei începea să se simtă. Temple de marmură travertină trăgeau, în depărtare, linii trandafirii pe funduri de coline, unde păstori volsci își arătau bustul gol, pe când clamori intermitente, venind dinspre marea învecinată, se amestecau cu glasul conductorilor dc trăsuri. În același timp și circularea devenise mai activă. Lectice de provinciali, trahe fără roți, soi de sănii târâte de boi, căruțe pentru dormit, carruca dormitoria, care corespundeau cu vagoanele noastre cu paturi, curicule, împodobite cu plăci de metal, care cu doi, cu patru sau chiar cu zece cai, biga, quadriga, vel decemjugis, simple vehicule, înhămate cu măgari și încărcate cu bagaje, aduceau de pretutindeni tot felul de lume, — cetățeni romani, proprietari numizi, familii de comedianți, evrei, funcționari publici. Câteodată, erau șiruri de sclavi, prizonieri de război, mergând cu gâtul în furci, sub biciul conductorilor, alteori, mauritanieni cu pielea neagră, purtându-și familiele pe cămile, la care se dau toți câinii de prin prejur.</p>
<p>După ce cortegiul lăsă în urmă-i lacurile Nemi și Alban, umbrite de păduri de castani, crescute pe straturi de lavă și de puzolană, Roma apăru în fine la orizont. Calea Apia se înconjură atunci de monumente de marmură, cu arhitectură glorioasă, de mauzolee, poleite de soare, albe pe decorul verde al împrejurimilor, de vile elegante alternând cu morminte maiestoase, pe care se citeau numele lui Pompeu, lui Pomponius Atticus, lui Corvinus Messala, al Horaților, al Ceciliei Metellei și al atâtor altora.</p>
<p>De odată, Tibrul licări în zare, apărând și dispărând, în străluciri schimbătoare. În același timp, munții se topiră în depărtări azurii, pe când, din ce în ce mai în apropiere, se arătau noi minuni, edificii bogate, splendide reședințe de vară, punți atârnate, lucrate ca niște dantele, buchete de pini și de chiparoși, cu frunzișul negru. Pe urmă, Roma se văzu bine de tot. Învelișurile caselor, arcurile, porticele, templele, columnele, circurile, termele, nimfeele ce o populau se desenară din ce în ce mai lămurit, aprinzând, sub soarele oblic, fulgere dw aur sau iradieri de marmură albă sau roșiatică ce furau ochii.</p>
<p>La poarta Capena, unde conducea Via Appia, cortegiul era așteptat de o mulțime imensă. Senatul, care votase onorurile cele mai extraordinare ce se acordaseră vreodată unui principe, ieșise in corpore ca să salute resturile învingătorului Germanilor. Dimpreună cu dânsul, mai veniseră, spre întâmpinare, magistrații orașului, cavalerii romani, matronele nobile, însoțite de coruri de băieți și de fete, întreaga gardă pretoriană și cea urbană, în fine masa enormă a poporului, fără deosebire de sex și de vârstă. Împăratul singur nu se arătă, și aceasta dete oarecare credință zgomotelor răspândite de vrăjmașii lui că el pusese pe Cn. Pisone, guvernatorul Siriei, să otrăvească pe Germanicus.</p>
<p>Agripina rămase, în fața acelei explozii de simpatie, femeia curajoasă și devotată ce fusese întotdeauna. Cu toată oboseala lungului drum ce făcuse, aproape fără a se odihni, ea primi fără slăbiciune omagiile aduse soțului său și avu tăria să reziste până la sfârșit scenelor de durere ce le însoțiră. Apoi, când, câteva zile mai în urmă, se făcu ceremonia înmormântării, ca se arătă aceeași, neobosită și resemnată, eroică prin puterea de a se stăpini, demnă într-un cuvânt de ilustrul său soț, pe care îl însoțise în atâtea campanii periculoase.</p>
</div>  
<div type="chapter" n="7">
<head>VII</head>
<p>Deși două din principalele acte ale solemnității îngropării la Romani, adică expunerea corpului, pentru ca lumea să îl mai poată vedea odată, și arderea lui pe rug, fuseseră deja îndeplinite, în ceea ce privea pe Germanicus, la Antiohia, în Siria, totuși, pompa ducerii cenușii lui la ultimu-i locaș se săvârși cu o strălucire cum nu se mai văzuse de la August, și în mijlocul unui concurs de populație ce sculă aproape toată Italia în picioare.</p>
<p>Urna funebră, așezată pe o lectică de aur de o mare bogăție, lucrată numai în pietre scumpe și acoperită cu stofe prețioase, era purtată de patru tribuni militari, cu capul gol, îmbrăcați în costumul lor tradițional, — o platoșă de plăci de metal lustruit, cu atârnături pe umeri și pe șolduri; un paludamentum, de o țesătură fină, lăsat pe spate; gladiul, prins pe coapsa stângă de un balteum, soi de leduncă împodobită cu ținte de aur; calige în picioare.</p>
<p>Un designator, întocmitor și conductor al paradei, ales pentru împrejurare printre înalții demnitari ai imperiului, mergea în fruntea convoiului, urmat de ceata numeroasă a lictorilor, îmbrăcați în lungi veștminte negre.</p>
<p>Veneau, apoi, muzicanții, intonând arii funebre pe instrumentele cele mai felurite, ca formă și ca sonoritate: lungi tibii, cu una sau cu mai multe găuri, litue, cu cioc drept sau întors, tube de bronz, cu gura ca o pâlnie, buccine, răsucite în chip de scoici do mare, cărnuri, încovrigate ca trompele, cu o bară transversală la mijloc, fistule și seringe, soi de naiuri, de trestie, de os sau de fier, sambuce, înalte ca niște columne, psallerioane, ținute pe cap ca să poată servi, nablii, cu șapte coarde, și pandure, numai cu trei, barbitoane, cu acordul grav, ca violoncelele, crotale, mișcate cu degetele, timpane, bătute cu mâna închisă, varietăți de lire și de harpe, fiecare cu timbrul și cu ritmul său deosebit, părând că au să își strice unele altora, însă, toate la o laltă, producând o armonie intensă, de un efect puternic și pătrunzător.</p>
<p>După muzicanți, urmau preficele, femei cu capul gol și despletit, cu îmbrăcămintea în dezordine, dând semnele celei mai violente dureri, psalmodiând cântece lugubre, naenia, sau laude în onoarea răposatului, smulgându-și părul sau acoperindu-și creștetul cu praf adunat din stradă. Deși, în generalitatea cazurilor și pentru înmormântările obișnuite, ele se recrutau din mercenare, oferindu-și serviciile pentru bani, cu ocazia aceea însă, ele se compuneau din adevărate matrone romane, pătrunse de o adevărată jale și vărsând lacrimi adevărate.</p>
<p>Succedând acestora, și pentru a tempera oarecum tristețea spectacolului și a mai distra poporul, prin gesturile și prin glumele lor, înainta trupa bufonilor, istrionilor, comedianților, precedată de archimimul, personaj îmbrăcat întocmai ca răposatul, umblând și vorbind ca dânsul, imitând toate gesturile lui.</p>
<p>Apoi, se vedeau, în haine de doliu și cu fețele obidite, sclavii, dezrobiții, clienții mortului, amestecați cu purtătorii de steaguri și de vase în care ardeau mirodenii, cu acei care îi duceau statuia, lucrată în fildeș, imaginele strămoșilor, coroanele și celelalte răsplăți militare ce dobândise în timpul vieții și al căror număr era considerabil.</p>
<p>După ei, venea urna funebră, așezată, precum am spus, pe o lectică de aur, și, împrejurul ei, familia împărătească, rudele și amicii defunctului, văduva și copiii lui, cei trei băieți, Nerone, Drusus și Caiu, mergând cu fața acoperită, în semn de doliu, și cele trei fete, Agripina, Drusila și Livila, cu capul gol și despletit, plângând și văitându-se, după obicei, în gura mare.</p>
<p>În fine, apăreau corpurile constituite, colegiile de preoți, acei care exercitau o autoritate oarecare în Stat: — Senatorii, cu încălțămintele formate din patru curele negre, încrucișate până aproape de genunchi și terminate, în vârful piciorului, printr-o semi-lună de aur sau de argint; Cavalerii romani, purtând, cusută de tunică, o plagulă stacojie, mai îngustă de cât a Senatorilor; Tribunii poporului, cu laticlavele de o formă particulară; Fecialii, înarmați cu caduceul și cu sulița, emblemele păcii sau ale războiului ce aveau misiune să declare; Preoții Saheni, cu căciulile țuguiete, cu cingătorile de bronz, cu lancea și cu scutul ancil, cântând imnuri în onoarea lui Germancicus și jucând pirica în cursul drumului; Flaminii, cu mantia liliachie, prinsă de gât printr-o broșă de ametist, și cu bonetul de pâslă, deasupra căruia se legăna apexul, pămătuf de lână în vârful unui băț de smochin; Auguril, care citeau destinul în zborul prigorilor, cu Irabeea vărgată cu roșu; Haruspicii, care preziceau viitorul după mațele victimelor, cu lungi toiege de măslin în mână; Septemvirii-Epuloni, care orânduiau serbările și ospețele publice după riturile sacre, cu rochii galbene și cu tălpi de plută la sandale; Ambarvalii, care binecuvântau semănăturile, cu cununi de spice în cap; — alții și alții încă: Augustalii, interpreți ai divinităților din răspântii; Curialii, îndeplinitori ai ceremonielor după corporații; Linigerii, egipteni cu capul ras și cu corpul gol până la brâu; Delegații nenumăratelor secte religioase, stabilite și tolerate în Roma, cu îmbrăcămințile lor variate, unele formate din stofe polihrome, altele din draperii cu culori violente, altele din țesături de aur și de argint.</p>
<p>Convoiul se termina printr-o mare desfășurare de trupe: — Pretorieni, cu coifurile și cu lăncile poleite; Jaculatori, cu pilum pe umăr; Scutari, cu pavezele lunguiețe; manipule de Hastari, de Triari și de Principes, în flancul căror mergeau centurioni, cu pieptul decorat cu falere de bronz, și în fruntea căror fâlfâiau drapele galbene sau roșii; Auxiliari, cu săbiile goale și cu scuturile ridicate; Călăreți din toate armele, ușor sau greu înarmați, cu căști de fier sau de alamă; Catafractari, cu platoșele de solzi lucioși; Sagilari Parți și Funditori Cretani, cu arcul și cu praștia după gât; Barbari africani, fără șele, nici scări; Vexilari, purtând, drept steaguri, sulițe terminate printr-un covrig de fân, o mână cu trei degete deschise sau un animal oarecare: cocoș, mistreț, vultur sau lupoaică.</p>
<p>La coadă de tot, curgând din toate părțile, îmbulzindu-se și strivindu-se pină la sufocare, alerga mulțimea, din ce în ce mai compactă, mai tumultoasă și mai nestrăbătută.</p>
</div>  
<div type="chapter" n="8">
<head>VIII</head>
<p>Procesiunea se întocmi mai jos de Circul Maxim, sub Aventin. Ea apucă, mai întâi, pe sub poalele Palatinului, pe urmă, la stânga, pe Via Sacra, și se îndreptă spre Forul roman, așezat, după cum se știe, în josul Capitolinului. Ea parcurse, cu chipul acesta, una din părțile cele mai frumoase și mai bogate ale orașului, căci, pretutindeni pe unde trecea, de-a lungul străzilor, largi sau înguste, nu se vedeau decât edificii mărețe, temple, palate, case sau vile somptuoase, înconjurate de vegetații, de grădini închise prin ziduri sau de partere cu flori. Uneori, erau apeducte, pășind pe deasupra învelișurilor, alteori, terase pline de femei și de bărbați, ieșiți ca să vadă, îmbrăcați în costumele cele mai felurite, — toge, hlamide, tunici, ciclade, sinteze, — ale căror nuanțe variate luau ochii.</p>
<p>Cortegiul trecu pe sub arcul lui Fabiu, ce își rotunjea bolțile în atmosfera azurie, și pătrunse în For, splendidă piață de opt sute de metri lungime, pe patru sute lățime, pavată cu lespezi și albă de întuneca vederile, din cauza enormei cantități de marmură adunată într-însa, sub formă de monumente, dc colonade, de portice și de statui.</p>
<p>După ce ocoli templul Ops-Consiva, locuință a Marelui-Preot, supranumit și Regele Sacrificatorilor, convoiul o luă pe lângă Atrium Regium, în fața căruia se înălța Stâlpul Horațian, ridicat in onoarea învingătorului Curiaților. El trecu alături de templul Vestei și al Gemenilor Castor și Poluce, unde se imobilizau, pe soclul lor, statuiele zeilor și ale împăraților. și se opri lângă bazilica Emilia.</p>
<p>Era admirabilă acea bazilică, construită în amintirea lui Paul-Emiliu, cu fațada ei de marmură frigiană, — albă, cu vine liliachii, — pe care se detașau columne și galerii suprapuse, formând etaje, de o eleganță și de o perspectivă încântătoare! Dinainte-i, se înălța frumoasa tribună Rostrele romane, astfel numită din cauza celor șease pinteni de aramă, rostra, luați de la năvi vrăjmașe, prinse în lupte navale, care o împodobeau.</p>
<p>Cortegiul stătu aci un moment ca să asculte pe Drusus, fiul împăratului, pronunțând lauda lui Germanicus; apoi porni înainte. Când fu la Miliarul-de-Aur, el făcu la dreapta, întorcând spatele Capitolinului, în al cărui vârf strălucea, ca o minune, templul lui Joe-Îvingătorul, dominând toate împrejurimile, și la poalele căruia se înălța templul lui Saturn, în care se păstra tezaurul Statului. Mai departe, alaiul trecu prin fața templului Concordiei, rotund, acoperit cu tăblii de aramă, ce luceau la soare, și unde se vedeau două lucruri curioase: Columna lui Ludius și cei mai bătrâni doi arbori ai Romei, un lotos și un cipru. El lăsă, pe stângă, Tabulariul, în interiorul căruia se conservau legile, și, pe dreapta, frumoasa colonadă a Grecostasului, unde se primeau ambasadorii. După aceea, se strecură, printre templele celor doi Ianus, de o arhitecturâ pătrată, fiecare cu patru uși și cu axele încrucișate, depăși bazilica Argentaria și cantoarele de zarafi lipite de dânsa, pătrunse în Forul lui Iulius Cesare, unde alte discursuri fură rostite, tot în cinstea răposatului, în fine apucă pe Via Lata, care tăia câmpul lui Marte în două și conducea, prin Poarta Triumfală, la lagărul lui Agripa și, de acolo, la Mauzoleul lui August, ce servea de loc de înmormântare familiei împărătești.</p>
<p>Așezat între calea Flaminiană, prelungire a Viei Late, și malul stâng al Tibrulul, înconjurat de vaste grădini, deschise publicului, acest colosal monument fusese construit de Octavian August, în al șaselea consulat al său, ca să servească, după cum am spus, drept locaș de vecinică odihnă lui și coborâtorilor lui. Cu totul de marmură, el se înfățișa sub forma semisferică a unei enorme abside, deasupra căreia s-ar fi așezat o piramidă. Un portic, cu șase columne corintiene, de un gust simplu, dar impunător, putând fi el însuși luat drept un mare edificiu, din cauza proporțiilor sale, servea drept intrare. El era precedat de o scară monumentală, cu zece trepte, din susul căreia pornea o galerie circulară, lată și frumoasă terasă, pavată cu lespezi și încingând, ca un brâu, tot mauzoleul. De-a lungul ei, formând parapet, se desfășura, pe toată întinderea-i, o balustradă de marmură, fin lucrată și împodobită, din loc în loc, cu statui. La dreapta și la stânga porticului, obelisce monolite, aduse din Siena, stau înfipte, ca nisce mute și nemișcate streji ale eternității. Învelitoarea, ca tot restul edificiului, era de piatră, și avea, după cum am spus, înfățișarea unei piramide. De jur împrejurul ci însă, de la bază la vârf, o margine dispusă în spirală și umplută cu pămînt vegetal, plantat cu mari și frumoși arbori, da, de departe, învelișului aparența unei păduri atârnate. În vârf de tot, se vedea statuia lui August, de mărime colosală, în picioare, cu sceptrul în mână, în atitudinea dominațiunei, părând a-și plimba vederile împrejuru-i spre a ști ce se petrece în universul întreg.</p>
<p>Procesiunea se opri în fața mauzoleului. Aci, urna funebră, înconjurată de familia defunctului, fu suită pe scara de marmură și așezată sub portic, pe un pat de flori ce i se pregătise. Apoi, cortegiul se puse iarăși în mișcare, astădată împrejurul edificiului, pe care îl ocoli de trei ori, cântând imnuri și aruncând flori și aromate de câteori fiecare grup sosea în fața urnei. După ce și această formalitate de ultim adio fu îndeplinită, ușa mauzoleului se deschise, și cenușa lui Germancius fu introdusă și depusă în mormântul ce i se destinase. Pe urmă, mulțimea apucă pe Via Lata și se îndreptă spre Roma în aceeași ordine în care venise.</p>
<p>În momentul însă când Drusus, care reprezenta pe Tiberiu la înmormântare și trebuia, prin urmare, să fie recondus cu onorurile militare, aștepta ca armata, pusă sub comanda lui Sejan, să se înșire pentru a-l lăsa să treacă și apoi să urmeze după dânsul, el văzu, cu mirare, că prefectul pretoriului dă semnalul de plecare. El crezu, mai întâi, că era o manevră pentru a permite ca desfășurarea rândurilor să se facă mai cu înlesnire, însă se convinse numaidecât de eroarea sa, deoarece trupele, luând-o la stânga, pe lângă grădinele lui Pompeu, se îndrumară spre Alta Semita și Via Nomentana, care conduceau afară din oraș, la Viminal, în lagărul protorienilor.</p>
<p>Fiul împăratului se simți adânc ofensat de această lipsă de deferență, care nesocotea toate obiceiurile. Iute și vanitos cum era, el luă purtarea lui Sejan drept o provocare și își propuse să obțină o reparație exemplară pentru necuviința ce credea că i se făcuse.</p>
</div>  
<div type="chapter" n="9">
<head>IX</head>
<p>În regiunea Alta Semita, între Pincinum și Quirinal, grădinile lui Salustiu formau un orizont de pădure, prin care, ca printr-o deschizătură albă, cu amestecături de aur, se zăreau, de departe, frizele unui palat. Era locuința ce își construise ilustrul autor al Războiului lui Jugurta din jafurile săvârșite de dânsul ca proconsul al Numidiei. După ce servise a îi dezmierda bătrânețile, prin luxu-i și prin fastu-i cu totul împărătești, splendida proprietate trecuse în mâinile Statului, care o oferi adesea Cesarilor drept reședință. Tiberiu așezase într-însa pe cumnată-sa, venerabila Antonia, mama lui Germanicus, și pe fratele acestuia, Claudiu, cu copiii lui. Acolo venea și fiica lui Sejan, Atilia, considerată, după cum am spus, ca făcând parte din familie și admisă, ca o egală, la jocurile și la petrecerile micului Drusus și ale surorilor lui, Claudia și Antonia.</p>
<p>O poartă monumentală, precedată de un portic, la intrarea căruia păzeau soldați, în edicule ascunse sub vegetații înalte, se deschidea pe admirabilele grădini. De jur împrejurul zidarilor, ce păreau nesfârșite, atât era de întins spațiul ce cuprindeau în ocolul lor, o alee interioară de arbori enormi, al căror frunzișiu, pe alocurea poleit de soare, își amesteca caldele tonalități cu verdele negru al ciprilor, cu verdele deschis al plopilor și al ulmilor și cu verdele cenușiu al cactușilor gigantici, oprea vederea de a se întinde mai departe. Dincoace de dânsa însă, ochiul rămânea fermecat de minunata varietate a decorului ce avea dinainte-i. Erau dumbrăvi de pini și de carubi roșii, prin care se plimbau păuni cu cozile deschise; stufișuri de leandri, mărginind cărări, de-a lungul căror curgeați pâraie de apă limpede; colțuri de umbră sub acoperișuri de frunze lustruite; masivuri de merișor și de rozmarin, tunse în formă de urne, de piramide, de candelabre sau de mari litere latine. Mai în fund, într-un colț retras, lucea, la soare, un eleșteu, înconjurat de trestii, pe marginea căruia cârduri do flamanzi dormeau într-un picior. Veneau apoi, în alte direcții, partere de flori, așezate pe etaje suprapuse, despărțite prin drumuri acoperite și semănate cu iasomii, lalele, garoafe, narcise, iacinte saii asfodele. Ici și colo, vase de bronz, așezate pe columne de piatră, lăsau să curgă, din buzele lor, șiroae de apă în mari lighiane, înconjurate de nuferi cu foile rătunde. Aiurea, broaște de metal, monstruoase, pitulate în bazine de marmură, scoteau o ploaie subțire din gușile lor umflate. În fine, stânci simulate, peșteri artificiale, adâncindu-se în perspective de cristalizații, deasupra căror atârnau lungi festoane de plante, cu frunzele ca vârfurile de suliță, edicule, servind drept sere, lucrate în cărămidă albastră sau roșie smălțuită, cu învelișuri ascuțite și cu stâlpi de farfurie albă, statui — mulțime de statui — de bronz și de marmură, bolți de verdeață sub care bănci comode păreau a pofti pe trecători să se așeze, rezervau, la tot pasul, noi surprinderi.</p>
<p>În mijlocul grădinilor, pe un loc deschis, așternut cu nisip galben și înconjurat de vegetațiuni scăldate în soare, se înălța casa lui Salustiu, minunat palat, de piatră cioplită, precedat de un prostil, la care te suiai pe trepte de marmură roșie. Domuri, alternând cu învelitori drepte, terase tăiate de balustre albe, ferestre arcuite pe fațade de stâlpi cu capiteluri de acante, belvederi, succedându-se cu verande, dau acestei clădiri o înfățișare ce se depărta de arhitectura cunoscută. Prin deschizături neașteptate, ieșeau ghirlande de verdeață, coborându-se până la pământ. Arcade de zidărie se prelungeau până la întrecolonamente, unde apăreau intrări boltite. Carouri de Persia smălțuite, cu desemnuri caracteristice, de o mare eleganță, încingeau pereți albi, pe funduri de pilaștri, împreunați prin grinzi ușoare. Într-un cuvânt, un lux și o varietate de forme, cum nu se întâlneau nicăeri aiurea, făceau din acel edificiu una din curiozitățile cele mai demne de admirație ale Romei.</p>
<p>Copiii trăiau fericiți în acea retragere, unde,înainte și mai presus de toate, găseau ceea ce le priia mai mult la vârsta lor, adică libertatea, spațiul și izolarea. De aceea, cât ținea ziulica, ei nu mai aveau astâmpăr, într-o nepotolită trebuință de aer și de mișcare de care erau stăpiniți. Cu toate că posedau toate jucăriile de pe vremea aceea, — mingi de piele, sfârleze, cercuri, animale și păpuși articulate, — li se ura iute cu ele și le părăseau numaidecât pentru a alerga după alte jocuri mai animate, care le făceau mai multă plăcere. Ei puneau să li se înhame, la cărucioare în care încăpeau cu toții, hemioane învățate la tras, onagri îmblânziți sau măgăruși de Egipt, de aceia mici la boi, cu părul negru-gălbuiu și cu dunga crucială pronunțată, și colindau toate alcele parcului, în călătorii care, adesea, țineau ceasuri întregi. Câteodată, se înhămau ei însiși și se trăgeau unii pe alții, sau, preschimbați în legionari de ocazie, cu coiful în cap și cu buccinul la gură, defilau pe dinaintea statuii vreunui luptător, pe care îl aleseseră, în ziua aceea, drept general. Alteori, întreprindea excursii mal lungi, se duceau până în fundul grădinilor, la lac, și, acolo, dupe ce, prin țipetele lor, dau iama în păsări, luându-le în zbor, se sunau în vreo barcă și se depărtau de la mal, cu risicul de a se răsturna în apă și a se alege cu vreun rău. Dar expodițiile lor nu se mărgineau aci, căci, din imensul parc și din dependințele lui, nu rămânea petic pe care să nu îl visiteze, spre a nu se putea zice că pe acolo nu au pus piciorul. După capriciul momentului sau îndemnul fantaziei lor de copii zburdalnici, ei își luau zborul în toate direcțiile, aci cutreerând frumoasele dumbrăvi, pline de umbră și de lumină, unde prezența lor arunca spaima în coloniile de păuni și de fazani ce le populau, aci încurându-se sau tăvălindu-se prin iarba moale de prin poiene, aci muindu-se în bazine, aci suindu-se pe stânci, pătrunzând în peșteri, sau întinzându-se sub acoperișurile de verdeață, unde, dacă se simțeau obosiți, până să mai răsufle, puneau pe acela ce îi însoțea să le povestească vreo istorie îngrozitoare, cu monștri și alte minunății, care le făcea părul măciucă. Ei se furișau asemenea până la grajduri, ca să își vazd atelagiurile, și până la ergastule, ca să se uite la pedepsele ce se dau sclavilor căzuți în vreo vină. Ba chiar, ca adevărați copii ai Romei ce erau, având, pe lângă aceasta, și cruzimea vârstei, ei păreau că simt o mare plăcere de a vedea pe acei nenorociți atârnați de crăcile vreunui arbore, cu picioarele încărcate de greutăți de fier, primind, pe trupul gol, lovituri de ștreang, cu noduri, care le albăstreau membrele și făceau ca sângele să le curgă șiroaie.</p>
<p>Această viață liberă și ca de câmp îi ținea sănătoși și le dezvolta puterile. La treisprezece ani, Drusus era deja un adolescent sprinten și robust; iar surorile sale, Claudia și Antonia, una cu doi și alta cu patru ani mai tinere, păreau și ele cu mult mai mari decât în realitate. Singură Atilia avea o complexiune mai delicată. Dar, la dânsa, frumusețea și distincția erau așa de alese, încât o făceau să pară mai puțin copilă decât celelalte, așa că ea era cea mai ascultată și mai răsfățată din toți. Drusus, mai cu seamă, simțea pentru dânsa o iubire care mergea până la adorație, de altmintrelea împărtășită. El o avantaja în toate ocaziile, îi atribuia, la jocuri, locurile cele mai bune, îi ținea parte în contestațiile ce se iveau, câte odată, pentru nimicuri, între dânsa și tovarășele sale. Iar când, dintr-o împrejurare oarecare, ea nu se arăta, în vreo zi, ca de obicei, lipsa ei devenea un adevărat eveniment pentru dânsul. El trimitea de mai multe ori să întrebe ce are, pentru ce n-a venit, când o să vină. Și, în ziua aceea, sta trist și neliniștit, nu se apuca de nimic, se abținea chiar să se amestice în jocurile surorilor sale. Numai când, a doua zi, Atilia apărea la ora obișnuită, inima îi venea la loc, și, atunci, bucuria-i nu mai cunoștea margini. El o lua în brațe, o acoperea de sărutări, se informa cu deamănuntul și cu stăruință de cauza care o reținuse acasă. Apoi, mulțumit de răspunsurile ce primise, își reîncepea jocurile intrerupte, mai vesel și mai bine dispus decât oricând. Atilia, din parte-i, părea că nu se simte fericită decât lângă dinsul. Ea se ținea după el, nu îi ieșea nici odată din vorbă, îi admira toate mișcările, mândră de amiciția lui și de protecția ce îi da. Astfel creșteau, în liniște și în libertate, acești doi copii, făcuți parcă înadins unul pentru altul, și a căror dragoste reciprocă ocupa toată activitatea inimilor lor.</p>
</div>  
<div type="chapter" n="10">
<head>X</head>
<p>În ziua aceea, Claudiu avea să citească, după obiceiul său, o scriere de curând terminată, menită a face mare zgomot, și aștepta, spre acest sfârșit, din provincie, pe doi intimi, pe care nu îi văzuse de multă vreme și a căror venire îl umplea de bucurie.</p>
<p>El primise, după cum se știe, o instrucțiune îngrijită, și se ocupa cu produceri literare și istorice, care n-au sosit până la noi, dar care se zice că nu erau lipsite de merit. Calitățile lui de scriitor nu îl împedicau, totuși, de a fi omul cel mal stângaci, cel mai timid, cel mai nehotărât din câți se puteau vedea, și în așa grad, că maică-sa se deprinsese să zică, de câtenori auzea pe cineva spunând la nerozii: „e mai prost decât fiul meu Claudiu.</p>
<p>Înfățișarea-i nu poseda, în adevăr, nimic care să fi vorbit în favoru-i. Deși înalt și destul de bine proporționat, ca fizic, el avea picioarele slabe, ceea ce îl făcea să se împleticească, umblând. Afară de aceasta, vorba-i era greoaie și încurcată, și o gângăvie supărătoare, un râs strident și indecent, o clătinătură continuă a capului, răpea orice prestigiu raporturilor lui cu lumea străină. De aceea, și familia lui îl ținuse sistematic de o parte și nu-i încredințase nici una din sarcinele publice mai însemnate, la care nașterea i-ar fi dat drept să aspire. August, care fusese cel mai binevoitor pentru dânsul, îi acordase numai sacerdoțiul augural; Tiberiu nu-i dete decât ornamentele consulare; iar Caligula îl făcu, mai tărziu, simplu consul sufect. Trebuiră, deci, niște împrejurări cu totul extraordinare, ca cele ce urmară după uciderea predecesorului lui, pentru a-l ridica la imperiu.</p>
<p>Cu toate acestea, chiar astfel cum era, lăsat do o parte și nebăgat în seamă, el trăea mulțumit în reședința ce unchiul său îi pusese la dispoziție, fiindcă era dezbrăcat de orice ambiție personală. Îi plăceau, mai presus de toate, femeile, jocurile, mâncările copioase. Dar chiar acestea pierdeau din valoarea lor, în ochii lui, dacă nu avea împrejuru-i pe amicii săi ca să îi împărtășească și pe dânșii din ele. lată pentru care cuvânt, el era vecinic înconjurat de dezrobiți, de bufoni și de părăsiți, care abuzau de caracteru-i slab și credul, îl țineau sub influența lor, se îmbuibau pe socoteala lui, ba chiar nu-i purtau totdeauna respectul datorit, deoarece își permiteau cu el glume și familiarități ce, făcute oricărui altuia, le-ar fi atras aspre pedepse. Astfel, fiindcă avea digestiile grele și adormea îndată după masă, ei nu se sfiau să petreacă în paguba lui, aruncând cu sâmburi de măsline și de curmale într-însul, stropindu-l cu apă sau încălțându-i mâinile cu sandale pentru ca, deșteptându-se, să se frece pe obraz cu ele. Claudiu, mai adesea, nu lua în seamă acele necuviințe, sau dacă, câteodată, se supăra de ele, ei le aruncau asupra chefului și beției și aveau totdeauna arta să îl împace.</p>
<p>Venerabila Antonia, maică-sa, care locuia cu dânsul prin curat devotament matern, pentru a supraveghea creșterea copiilor, suferea de acele neorândueli, pe care nu putea să le împiedice, și, ca să evite de a le vedea, își despărțise casa și masa, mutându-se într-o parte deosebită a palatului și nedând decât rareori ochi cu fiul său. În loc să-i pară rău de răceala ce-i arăta, el însă se simțea fericit de libertatea ce i se lăsa și profita de dânsa spre a trăi după plac, din ce în ce mai înconjurat de lingușitori și de stricați. El îi consulta asupra afacerilor sale, le citea scrierile sale, — acele faimoase anale asupra Cartaginenilor și Etruscilor, a căror pierdere o regretăm; apologia lui Cicerone, ce redactase; memoriile sale asupra istoriei contemporane, și altele,— dorind să aibă opinia și aprobarea lor asupră-le. Iar ei, deși nu simțeau nici un gust pentru asemenea îndeletniciri, le sufereau, totuși, cu supunere, ba uneori le revendicau ca o cinste, căci știau că erau totdeauna urmate de vreun profit material pentru dânșii.</p>
<p>Rândul acela, patronul lor terminase o disertație asupra gramaticii, cu privire la prozodie și la poetică, prin care voia să dovedească puterea morală a versului după metrul întrebuințat. Foarte mulțumit de lucrarea sa, înainte de a o publica, el chemase din provincie, spre a le-o citi, pe doi din amicii săi, în a căror judecată avea cea mai mare încredere, sigur mai dinainte că o vor aprecia după cum merita și că îi vor asigura succesul.</p>
</div>  
<div type="chapter" n="11">
<head>XI</head>
<p>Pe la jumătatea zilei, aceștia sosiră, plini de praf, în haine de drum.</p>
<p>Erau lulius Pelignus, om corupt și dezgustător prin basețea sufletului și prin diformitățile-i fizice însă comesean vesel și cu haz, pe care, mai târziu, când ajunse împărat, Claudiu îl făcu guvernator al Capadociei, și Caiu Mnester, pantomim celebru, de o seducție nerezistibilă, același care, câțiva ani mai în urmă, drept recunoștință, plăti binefacerile împăratului, înșelându-l cu Mesalina, a treia lui soție.</p>
<p>După ce fură recunoscuți de paznicii de la intrare, un nomenclator îi conduse în partea palatului locuită de Claudiu. Acesta, sculat din somn, căci era tocmai ora siestei, le ieși înainte, întâmpinându-i cu toate semnele de bucurie ce prezința lor îi pricinuea, îmbrățișându-i, scuzându-se că îi primește astfel, cu roba nearanjată, cu sandalele neîncheiate, cu capul gol și mirosind încă a pernă, Apoi, primele salutări fiind dintr-o parte și din alta schimbate, el se retrase, pentru a-i lăsa să se spele și să se îmbrace, prevestindu-i că îi așteaptă îndată după ce vor fi gata, casă apuce să termine înainte de cină, care trebuca să se servească la ora IX, corespunzătoare cu 4 după amiază, după cum calculăm noi ziua.</p>
<p>Sclavii conduseră pe oaspeți la băile casei, situate nu departe de acolo. Ei îl dezbrăcară, mai întâi, în apoditerium, pe urmă, îi trecură, printr-o altă cameră, în caldariu, și, acolo, vărsară asupră-le apa din labrum, din care ieșea un abur albastru ce făcea să asude mozaica confusă a parchetului. Frigidariul îi atrase, dupe aceea, prin basinu-i cu apă rece, unde se afundară. În lepidarium, ei fură frecați cu strigile și șterși cu șervete încălzite. În același timp, alți sclavi îi ungeau cu uleiuri mirositoare, le curățau unghiile, vărsau sticle cu mirodenii pe mâinile și pe picioarele lor, le parfumau părul cu esențe de Siria. După ce aceste operațiuni se terminară, băiașii aruncară pe umerii lor câte o sinteză, moale și albă tunică de lână, fără încingătoare, și îi duseră la camerele ce li se destinaseră, unde îi lăsară să se schimbe și să se primenească unde Claudiu îi aștepta deja, în mijlocul a câtorva intimi.</p>
<p>Bogat, ca tot restul palatului, decorat cu columne de ordin corintian, Atriul era pardosit cu marmură roșie, și basinul lui, impluvium, așezat drept sub deschizătura pătrată a tavanului, se lumina, la acea oră, de o rază de soare, ce cădea de sus și se prelungea în jos, pe plinta zidului de granit verde. Draperii de mătase, cu desemnuri himerice, pe nuanțe foarte delicate, mascau camerele vecine, rezervate vieții private. Deasupra ușilor, formate din intabulamente drepte, ochiul întâlnea fresce decorative, vederi marine, dănțuitoare evoluând, pe funduri de medalioane, între false întrecolonamente, amorași goi ținând de hățuri cai fugoși ce se încurau în eter.</p>
<p>După invitația lui Claudiu, noii veniți se așezară; iar pe alte scaune, dispuse în cerc, luară locuri ceilalți prieteni: eunucul Posides, care, mai târziu, trebuia să eclipseze, prin luxul său, splendorile capitalei, Antonius Felix, viitorul proconsul al .Judeii, care se căsători succesiv cu trei regine evreice, Polib, dascălul, Narcis, secretarul, Palas, intendentul lui Claudiu, și, afară de aceștia, doi paraziți,Sulpicius și Atenodor, comeseni obișnuiți ai casei, îngrășați acolo, unde se îndopau din rămășițe, soi de bufoni în spinarea căror se spărgeau toate glumele. Ei erau de o urâciune monstruoasă, cel dintâi, înalt și osos, cu o figură de babă, brăzdată de o pată ca drojdia vinului, semn al intemperenței, cu buze enorme, lăsate în jos, cu ochi mici și bolboșați, ca de broscoi; celălalt, gros și bărbos, purtând cu greu o obesitate bestială, un cap șovăitor și niște umeri de hipopotam bălos. Totuși, amândoi plăceau prin originalitatea lor, ce provoca la fiecare moment râsul, și prin chipul serios cu care spuneau lucrurile cele mai mucalite.</p>
<p>Invitații vorbiră câtva, în gura mare, despre evenimentele cele mai recente, printre care înmormântarea lui Germanicus, săvârșită cu câteva zile mai înainte, ocupa primul rang. Apoi, Claudiu observa ca timpul trece și că ar fi vreme să înceapă. Atunci, toți tăcură. Unii se răsturnară pe scaunele lor, cu ochii în tavan, ca spre a se izola și a asculta mai bine; alții își luară frunțile între mâini și își pironiră privirile în parchet; alții, în fine, își închiseră ploapele sau se încruntară, cu acea expresie de resemnare și oarecum de spaimă ce precedă înghițirea unei doftorii amare, ce ești obligat să iei din ordin. Sulpicius și Atenodor se așezară, spate în spate, mai în fund, pe o laviță ce trosni sub greutatea lor.</p>
<p>Claudiu scoase de sub roba-i un manuscript, și, cu vocea ce știa să găsească în unele ocazii, cu acea voce ce umplea de mirare pe August, când îl auzea, pe el care vorbea așa de obscur, zicând unele lucruri așa de limpede, începu să citească disertația sa.</p>
<p>El o lua de sus; se urca la originea scrierii, prin mijlocul căreia se traduce cugetarea; amintea de Egipteni, care se serveau de figuri de animale ca să își fixeze ideile; spunea cum Fenicienii, aducând, pe flotele lor, pe Cadmus în Grecia, introduseseră, în același timp, arta scrierii în aceasta țară încă sălbatică; cum, mai în urmă, Cecrops răspândise invenția printre Atenieni și Linus printre Tebani; cum, în fine, argianul Palamade o perfecționase, în decursul asediului Troei, când, neavând de lucru în răstimpul luptelor, pentru a își ocupa vremea și a face să-i treacă de urât, născocise forma celor șaisprezece prime litere, căror Simonido adăugase, mai târziu, pe celelalte opt și completase, astfel, alfabetul grecesc. în Italia, adăuga Claudiu, uzul literelor fusese răspândit printre aborigenii Etrusci de corintianul Demarat și de arcadianul Evandru. Cu toate acestea, literele aduse de ei, deși având același caracter ca cele grecești, erau mai puține la număr, deoarece alfabetul primitiv latin nu se compunea decât din șaisprezece semne, din care cinci vocale și unsprezece consonante. E adevărat, continua dizertatorul, că necesitățile scrierii reclamaseră introducerea altor șapte consonante, ce se adoptaseră mai târziu, însă nici ele nu erau deajuns ca să satisfacă toate nevoile, căci existau vorbe ca ventus, de exemplu, vespa, și altele, care se pronunțau uentus, uespa, și nu găseau, prin urmare, echivalent în literele actualmente existânde. Concluzia acestor considerații era că trebuia a se îmbogăți alfabetul latin cu trei noi litere, și anume: cu digama eolic, valorând drept ue, cu antisigma, valorând drept psi și cu un i consonantă, câteși trele indispensabile scrierii. El considera reforma aceasta ca foarte necesară și lua angajamentul să lupte fără preget până o va vodea că triumfă.</p>
<p>O furtună de aplauze sublinie aceste cuvinte. Sulpicius și Atenodor, care, până atunci, staseră nemișcați, spate în spate, pe lavița ce își aleseseră, se sculară, la zgomotul aplauzelor, ca dintr-o singură mișcare, și, luându-se în brațe, începură să se sărute, ceeace provocă un început de ilaritate, de altmintrelea repede reprimat. Claudiu urmă citirea sa.</p>
<p>El intra acum într-un alt ordin de idei; trata despre arta versurilor, ,,limbaj al zeilor, surprins de câțiva muritori privilegiati și reprodus în operile lor", zicea el. După dânsul, semnul caracteristic al vorbirii divine era armonia: însă, ca să existe, acea armonie avea nevoie de ritm, și din ritm se născuse, mai întâi, metrul, adică combinația melodioasă a sunetelor lungi cu cele scurte, și apoi versul, rezultanta muzicală a metrului, servind drept haină ideii. El examina, după aceasta, diferitele metre cunoscute, dc la cel safic la cel iambic, cu observații asupra metrelor asclepiadic, gliconic, alcaic, falisc și archilochian; cerceta legăturile dintre subiectul ales și felul metrului întrebuințat; da explicații asupra odei, epodei, ditirambel, eglogei, satirei, elegiei, epistolei; se-ntindea asupra inspirației și izvorului din care decurge; așeza, într-un cuvânt, din ce în ce mai strânse, jaloanele tezei sale. Dar când, ajuns la punctul cel mai decisiv, el se pregătea să intre tocmai în miezul demonstrației ce își propusese să facă, un trosnet formidabil, urmat de hohotele de râs ale asistenților, îl făcu să tresară, întrerupându-l în citirea sa.</p>
<p>Ce se întâmplase?</p>
<p>Sulpicius și Atenodor, călări pe lavița lor, găsiseră de cuviință să profite de flexibilitatea ei pentru a îi imprima mișcări de oscilație din ce în ce mai pronunțate, așa că scândura, cedând sub greutate, sc rupsese în două și îi trântise la pământ, unde se prefăceau că sunt morți, spre râsul tuturor. Claudiu, impresionabil cum era, vezându-i pe jos, nemișcați, crezu că se aleseseră cu vreun rău și dete ordin să-i ridice. Cu toate acestea, deși se convinse îndată, când îi văzu sculați, că n-aveau nimic, incidentul îl turbură așa de adânc, încât îi fu peste putință să continue. La fiecare moment, el se întrerupea și, gângăvind, făcea, în gura mare, reflecții de felul acesta: ,,de! ci...cine i-a pus ...să stea a...acolo ?... stu...tulții de ei! nu pu...puteau să își gă...ăscască un alt loc?... ce...ce bine fă...ăceau de își spă...părgeau ca...apetele!...“ și altele, care provocau noi râsuri în sală. În cele din urmă, el declară că nu poate merge mai departe, și, cu toate stăruințele adunării care, spre a îl îndemna, îl întâmpina, la fiecare moment, cu aplauze și cu încurajări, ca bene! euge! pulchre! belle!, el stărui în hotărârea sa, promițând, totuși, că va termina a doua zi, când va fi mai liniștit și când se vor lua măsuri a nu se mai pune în Atriu bănci așa de șubrede.</p>
</div>  
<div type="chapter" n="12">
<head>XII</head>
<p>În același timp, sclavii însărcinați cu serviciul ospătăriei veniră să anunțe că cina e servită. Sulpicius și Atenodor se repeziră cei dintâi, primul, sărind într-un picior, pe când pe celălalt și-l ținea cu mâna, învârtindu-se și suflând ca un bivol; secundul, alergând după el, cu râsete ce-1 făceau să pară și mai urât.</p>
<p>Invitații intrară după ei in triclinium. Era o sală frumoasă și bogat decorată, fără ferestre, pentru ca soarele să nu pătrundă niciodată într-însa, splendid luminată, totuși, printr-un licnus de bronz, soi de policandru legat de tavan, și de licnuce de același metal, așezate din loc în loc și purtând fiecare mai multe lămpi atârnate de brațele lor artistic lucrate. O masă ovală, înconjurată din trei părți cu un pat, în formă de potcoavă, cu saltele și perne de mătase, solicita pe comeseni să ia loc împrejuru-i. Clauditi se întinse în capul ei, lulius Pelignus la dreapta, Caiu Mnester la stângă, iar ceilalți, alături de dânșii, pe unde apucară. Sulpicius și Atonodor se așezară, singuri, pe scaune de lemn, la capul celălalt, remas liber.</p>
<p>La început, tăcerea domni câtva timp printre oaspeții ocupați să își îndestuleze trebuințele foamei. Ei mâncau rezemați în cotul stâng, pe când, cu mana dreaptă, rămasă liberă, luau dintr-un discus de argint, așezat în mijlocul mesei, pe o scutră cu margini, in formă de pavăză, și duceau la gură sau scoteau în talerul, — lanx sau mazonomus, — asemenea de argint, ce le sta dinainte. Sclavii le turnau vinul din amfore cu toarte, iar ei îl beau în calice, mici cupe de chihlibar, în cratere de aur sau în diatrite de cristal, pahare împododite cu o broderie lină, imitând pietrele scumpe. Lui Sulpicius și lui Atenodor li se puse în față câte un ulcior de Sagunta, plin cu apă caldă sau cu vin oțețit, de acela cu care se spăla lâna, ca să i se scoată grăsimea, și ei, de nevoie, le goleau cu strâmbături, din ce în ce mai hazlii, care provocau râsul celorlalți.</p>
<p>Se servi, mai întâi, stridii și ouă de fazan în apalare; anghinare în unt-de-lemn de Venafru; stacoji cu sos de sparanghel; felurimi de pești, — chefali, murene, somni, — în tot felul de vase: alveus, pulterius, boletar, fabatorium. Se aduse, după aceea, mușchi de căprioară cu ciuperci; ficat de mistreț cu capere; țâță de scroafă cu silfium, felul cel mai delicat, după câte se spune, și cel mal plăcut Romanilor. La al treilea serviciu, veni rândul unui minunat păun fript, înconjurat de o duzină de francolini, așezați într-un catinum de agată. Înarmat c-un cuțit cu prăselele de fildeș, un scisor se apropie, și, reținând cu o mână amictul său de lună, cu cealaltă începu să taie pasările în bucăți potrivite, pe care le așeză repede pe marginea talerului, ceea ce provocă admirațiunea tuturor, surprinși de atâta îndemănăticie.</p>
<p>El beau, în acelaș timp, tot felul de vinuri: Cecub, Falern, Alban, și, limbile dezlegându-se, glumele începură să curgă. Veselia lor se exercita mai ales asupra paraziților, pe capul căror sclavii vărsau sosurile, ca din greșală, ș-apoi îi trăgeau de păr și de barbă, ca pentru a îi șterge.</p>
<p>La serviciul fructelor, prăjiturilor și vinurilor străine, pe care le băură în ciatose de aur, cu toarte, lucrate numai în smalțuri, se auzi o muzică discretă de crotale și de tipsii, de chitări egiptene și de lire grecești, de cistre amestecate cu note de flaut, și, totdeodată, femei cu rochia ușoară apărură, așteptând un semnal.</p>
<p>Oaspeții nu mai puteau. Pentru a digera mai bine, ei se culcaseră pe spate și suflau din greu, cu picioarele întinse, Claudiu, prins de somn, moțăia, după obiceiu-i. Pelignus și Mnester stau nemișcați, cu fețele stupide. Ceilalți râdeau, sau cântau, sau își vârau degetele în gură ca să verse și să se ușureze. Singuri Sulpicius și Atenodor, încă nesătui, profitau de oboseala generală pentru a se îndopa din mâncările rămase; iar sala se învăluia, cu încetul, într-un nor ușor, format din fumul de bucate și din feștilele de lampă ce începeau a se înegri.</p>
<p>După un scurt preludiu, dansatoarele își luară avântul. Ele ocoliră, mai întâi, tricliniul, cu clătinături de șolduri și cu tensiuni de membre ce le făceau mai înalte. Apoi, se despărțiră în grupuri, și, pe când unele evoluau într-o parte, celelalte se învârteau într-alta, cu picioarele împreunate și c-o iuțeală așa de mare, încât rochiile lor, de o stofă ușoară, formau ca un voal deasupra capului, lăsându-le goale de la brâu pân’ la călcâi. Ele păreau că se mișcă într-un vârtej de voluptate, accentuat încă prin zgomotul crotalelor și al tipsiilor, prin sunetul flautelor, prin zăngănitul cifrelor, prin acordul dulce al lirelor și al chitărilor. Pe urmă, dispărură cu toatele, printr-o ușă laterală, într-o finală în care își amestecară rândurile, însoțite de suspinele muzicii care se stinse cu încetul în urma lor.</p>
</div>  
<div type="chapter" n="13">
<head>XIII</head>
<p>Sala rămase un moment tăcută.</p>
<p>De odată însă, un zgomot de scandal, de glasuri cortându-se și apostrofându-se cu violență, se auzi la câțiva pași de acolo, și umplu inima tutulor de mirare și de grijă. Claudiu, trezit din somn și fricos cum era din fire, — de altmintrelea pururea urmărit de idei de moarte, de când, mai cu seamă, i se întâmplaseră niște agresiuni provocate de propria-i imprudență —crezu că era un atentat îndreptat în contra-i și căută să se pună la adăpost. Deja, în turburarea-i, i se părea că sicarii au pătruns în palat, că se află în vestibul și că, aci, opriți de servitori de a înainta, au încins luptă cu aceștia ca să răzbească mai departe, că vociferările ce se auzeau erau apelurile disperate ale oamenilor săi, chemând în ajutor, că ușa triclinulul avea să fie în curând forțată. Atunci, nebun de spaimă, cu veștmintele în dezordine, alerga în toate părțile rugându-se de cei de față să-l scape, să-l ascundă, să nu-l lase a fi ucis. Aceștia, la rândui lor, impresionați de groaza lui, presupunând că simțise un pericol real, care îi amenința și pe dânșii, își pierduseră și ei mintea, și, galbeni de teroare, spre a își mântui viețile, se vârau pe unde apucau, pe sub masă, pe sub pat, pe după mobile. Sulpicius și Atenodor asemenea, surprinși cu gura plină și ne mai putând să înghită de emoție, se tăvăleau pe jos, înnecați cu bucățile ce li se opriseră în gât, încercând să strige, însă, neavend glas, strimbându-se oribil și aducend nota lor comică acelei scene de confuziune.</p>
<p>Iată ce se întâmplase.</p>
<p>Spre seară, pe când Claudiu era încă la masă, Drusus, fiul împăratului, venise la venerabila Antonia, soacră-sa, ca să o vadă și să i se plângă de nemulțumirile ce avea. Se știe că Antonia păstrase, la curte, o reputație dinaintea căreia toate frunțile se plecau și că autoritatea ei morală era așa de mare încât însuși Tiberiu se ducea adesea să o consulte. Drusus, ofensat de Sejan, cu câteva zile înainte, la înmormântarea lui Germanicus, supusese cazul tatălui său, însă, după ce se convinsese că nu va putea obține nimic de la acesta, se gândise la soacră-sa ca să îi încredințeze apărarea cauzei sale, sperând că, printr-însa, va putea dobândi satisfacția ce amorul său propriu dorea. El venise, deci, să-i vorbească despre aceste lucruri și cătase să o înduplece prin tot felul de considerații.</p>
<p>— Nu era oare un lucru trist, — îi zisese el, între altele, — de a vedea străini întroducându-se pe lângă persoanele cele mai sus puse și furându-le încrederea? Niște asemenea oameni trebuiau să fie asimilați cu furii, fiindcă, întocmai ca aceștia, lucrau în umbră și recurgeau la mijloace neoneste pentru a își atinge scopul. La ce servea puternicilor lumii să aibă copii, crescuți cu greutăți și destinați a le lua, într-o zi, locul, dacă, în cursul pieței, ei nu le acordau nici o trecere? Ceea ce se petrecea în familia sa, era cel mai izbitor exemplu despre aceste dezordine morale. Un aventurier, un om de nimic, născut într-un municipiu, fiul unui simplu cavaler roman, ce nu putea invoca în favoru-i nici vechimea numelui, nici nobleță originei, nici sorviciele strămoșilor, precum nici propriele sale merite, ajunsese să posede, în Stat, o influență și o putere mai mare chiar decât ale fiului împăratului! Și cum atinsese el acest rezultat? Prin lingușeli, prin minciuni, prin intrigi de tot felul! La început, nimeni, nu se îngrijase de dânsul: modestia-i și supunerea-i aparente îi atrăgeau chiar oarecare simpatii. Acum însă, după primele succese, pofta venindu-i mâncând, obrăznicia-i și în-drăzneala-i nu mai aveau margini. Ce planuri ascunse hrănea acest om, care nu se sfia de a se intitula ajutorul Cesarulul? Poate că spera să ajungă, într-o zi, chiar egalul lui! Și lucrul nu era de mirare dacă se gândea cineva la mijloacele de care i se permisese să dispună! Nu se concentraseră oare în Roma, după stăruințele lui, toate cohortele pretoriene, cantonate prin vecinătăți? Nu se puseseră sub comanda lui aceste forțe? Nu i se dase o autoritate absolută asupra lor? Pentru ce s-ar fi genat și nu ar fi mers mai departe? Deja el făcuse mari, progrese în aceasta direcție. Grație slăbiciunii împăratului, orbit de dânsul, statuia lui se răsfăța pretutindeni, pe piețele publice, pe monumentele lui Pompeu! Fiica lui era crescută la un loc cu nepoții Cesarelul, ba chiar destinată a se căsători cu unul din aceștia! Aveau să se vadă, într-o zi, coborâtori de-ai lui făcând un același neam cu urmașii lui August, și, dacă moștenitorii adevărați ai acestuia vor mai avea drept să însemneze ceva pe viitor, aceasta va fi, desigur, numai din mila și din generositatea acestui om !...".</p>
<p>Concluzia acestor recriminări era că dânsa, cumnata împăratului, ilustra protectoare a familiei, trebuia să se îngrijească de această stare de lucruri, să atragă, până mai era vreme, atenția lui Tiberiu asupră-i și să nu permită ca un parvenit să-și desăvirșească opera, dând la o parte pe adevărații stăpâni ai casei, pentru a le lua locul.</p>
<p>Antonia căutase să îl liniștească, îi reprezentase că, poate, lucrurile nu erau așa de grave precum le vedea, că se putea ca mânia să îi turbure judecata și să-i facă nedrept, că, în orice chip, ea va cerceta, va observa, se va informa, și, la timp, va interveni, dacă se va convinge că există vreun pericol care să amenințe imperiul sau pe vreunul din membrii familiei.</p>
<p>Drusus, nemulțumit de rezultatul dobândit, se retrăgea, formând, în minte-i, tot felul de proiecte de răzbunare, când, în josul scărei ce conducea, din apartamentele soacrei sale, în vestibul, el se întâlni, drept în față, cu Sejan, care venea să ia pe fiică-sa. La vederea acestuia, furia lui izbucni cu toată violența ce-i da nesuccesul demersului ce încercase.</p>
<p>— Sejane, — îl strigă el, de departe, cum îl văzu, — ascultă! am să-ți spun două vorbe. De când oamenii de seama ta au prins atâta îndrăzneală încât nu se tem să nesocotească pe mai marii lor?</p>
<p>Sejan, surprins de acest atac, la care nu se așteptase, rămase un moment fără cuvânt. Dar, revenindu-și numaidecât în fire, el îi răspunse cu glas liniștit:</p>
<p>— Aceasta s-a întâmplat, Druse de când acei mai mari de care îmi vorbești nu știu să se respecte, și, prin violența lor, dau celorlalți dreptul să nu le poarte nicio considerație!</p>
<p>— Mizerabile, — răcni Drusus, în culmea mâniei, — îndrăznești să îmi vorbești astfel? Uiți oare că te afli în fața fiului Cesarelui, stăpânului tău?</p>
<p>— Cesar, stăpânul meu, de ar fi față, — replică Sejan, cu acelaș sânge rece, — ar aproba limbajul meu, găsindu-l prea moderat față cu provocările nedrepte ce mi se adresează.</p>
<p>— Insolența ta, — continuă Drusus, înaintând spre el, — va fi plătită. Nu va fi zis ca un om de soiul tău a cutezat să îmi țină piept fără pedeapsă.</p>
<p>— Îți faci iluzii, Drusc, — respunse Sejan, înaintând și el spre dânsul; — neștiindu-mă vinovat de nimic, nu mi-e frică de nimeni, și pedeapsă de se cuvine cuiva în acest moment, desigur că nu mie ar fi drept să mi se dea.</p>
<p>Drusus, exasperat prin aceste răspunsuri semețe, ajunsese la acel grad de ațâțare când omul nu mai cugetă, nici nu mai știe ce face.</p>
<p>— Așa? mă bravezi?... Ei bine, ține, mizerabile!" — strigă el, ridicând mâna și lovind pe Sejan de mai multe ori peste obraz.</p>
<p>Prefectul pretoriului stătu o clipă la gânduri, deliberând cu el însuși dacă trebuia să-și scoată gladiul și să-l spele în sângele agresorului său. Limpezimea minței sale însă, care nu-l părăsea niciodată, chiar în cele mai dificile împrejurări, îi arată numai decât teribilele consecințe ale unui asemenea act. El își înghiți, deci, mânia, și, adresându-se către Drusus, care el însuși rămăsese surprins de excesul acpunci sale, îi zise cu un aer rece și cu surâsul pe buze:</p>
<p>— Îți mulțumesc, Druse. Iată o insultă pe care nu o voi duce cu mine în mormânt</p>
<p>Apoi, întorcându-i spatele, își continuă drumul liniștit, parcă nu i s-ar fi întâmplat nimic.</p>
</div>  
<div type="chapter" n="14">
<head>XIV</head>
<p>— Dragostea ta e ca un vas sacru ce dă viață aceluia ce bea dintr-însul!</p>
<p>— Vorbele tale sunt mai dulci decât ambrosia, divina hrană a zeilor!</p>
<p>— Te iubesc!</p>
<p>— Voi fi pururea a ta!...</p>
<p>Acest dialog amoros se schimba între Sejan și Livila, soția lui Drusus, într-o cameră din casa medicului Eudemus, unde aveau obiceiul să se întâlnească.</p>
<p>Așezată sub Esquilin, în suburbia Carinelor, într-o stradă strâmtă și puțin umblată, cu clădiri mute, ale căror porți se închideau prin drugi de fier, locuința era bine aleasă ca să nu deștepte bănuiala nimănui.</p>
<p>Un ostium, încadrat cu pilaștri, conducea în vestibul, unde păzea janitorul, sclav portar, legat cu lanțuri de loja sa. Dincolo de intrare, în fund, un pătrat, — Alriul, — decorat, pe jos, cu o mozaică, iar pe sus, cu o frescă, reprezentând păsări fantastice, zburând prin nori albaștri și trandafirii. Apoi, o linie dreaptă de columne de travertin roșu. În fine, o lungă perspectivă de săli, străbătute de o rază de soare, ce aluneca pe parchetul lor, ca o largă panglică de aur, desfășurată.</p>
<p>Ca să ajungi pân' acolo însă, trebuia să forțezi ușa de fier, vecinie închisă, ce da pe stradă, și să înșeli neadormita vigilență a portarului, nelipsit de la postul său.</p>
<p>Locul era, prin urmare, cu desăvârșire sigur, și Eudemus, devotat pănă la sacrificiu norei împăratului, îl pusese la dispoziția ei pentru întâlnirile adulterine ce avea cu prefectul pretoriului.</p>
<p>Sejan, încă cu mult înainte, izbit de frumusețea, din ce în ce mai înfloritoare, a Livilei, aruncase ochii asupră-i și-și propusese să o scoată din minți. El era tocmai în apogeul gloriei și al puterii, astfel că lucrul nu-i era tocmai dificil. Rolul însemnat ce îndeplinea la curte, unit cu calitățile de seducție personală de care era înzestrat, îi făcea, dimpotrivă, sorții foarte favorabili. Livila, amețită de acel om extraordinar, care știa să înlăture toate piedicele, rezistă slab la atacurile lui și sfârși prin a cădea prada încrederoi ce avusese în ea însăși. Relațiile lor se urmară, totuși, cu o discreție așa de mare, încât nu fură observate de nimeni. Ei se întruneau, pe furiș, la ore bine alese, când lipsa lor nu era băgată în seamă, și, atunci, furia dragostei ce-și purtau izbucnea cu toată violența rezervei sub care o ascundeau în ochii lumii.</p>
<p>În ziua aceea, prefectul pretoriului părea mai înamorat și mai ademenitor decât oricând.</p>
<p>De la incidentul lui cu Drusus, un singur cuget îi absorbea toate puterile ființei, acela de a-și răzbuna. El se gândise, ce e drept, chiar mai nainte, la moartea fiului împăratului ca la o ipoteză care, făcând gol împrejurul tronului, ar fi putut să-l ducă, într-o zi, la imperiu. Totuși, ideea aceasta, încă nehotărită, clocea în formă de vag proiect în mintea lui. De când cu insulta ce primise însă, ea devenise, pentru dânsul, o obsesie de toate orele și de toate minutele, astfel că simțea că nu-și va putea căpăta liniștea până nu o va vedea executată. Dar cum să o aducă la îndeplinire? Un atac fățiș, îndreptat împotriva lui Drusus, ora imposibil fără a nu-l expune să piardă toate avantajele situației ce dobândise cu atâta trudă. El își propuse, deci, să-l lovească pe sub ascuns; și, spre a reuși mai bine, își alese drept complice pe însăși soția adversarului său, pe care o ținea sub dependința-i prin puterea dragostei. Ca să o decidă și mai lesne însă, el își îndoi ademenirile pe lângă dânsa; goni pe femeia sa, Apicata, cu care avea trei copii și de care amanta sa era geloasă; se arătă, într-un cuvânt, față cu aceasta, așa de iubitor și de pasionat, încât, prin etalajul dragostei sale, ar fi scos din minți pe oricare, alta, chiar mai tare de îngeri de ar fi fost decât Livila.</p>
<p>În cubicula lor din casa medicului Eudemus, cu ușa bine închisă, ei stau, deci, în ziua aceea, brațe în brațe, îndrăgindu-se, exprimându-și iubirea în termeni pasionați.</p>
<p>— O Livilo, — îi zicea Sejan, punând un sărut pe strofiul ei de mătase, bandă ce-i reținea sânul, — degeaba spui că ești și că vei fi totdeauna a mea, căci soarta ne ține din ce în ce mai despărțiți unul de altul! Nu e, în adever, o mizerie de a vedea doue făpturi, cum suntem noi, care se iubesc din toată puterea inimii lor, silindu-se să-și ascundă simțămintele, să stea reci și indiferente una pentru alta, în fața lumii, negăsind decât pe furiș, și cu prețul celor mai mari pericole, un moment liber în care să poată a-și destăinui flacăra? Pănă când această viață are să țină? Când îi vom vedea în sfârșit termenul, ca să ne bucurăm și noi, fără jenă, de binefacerile dragostei noastre? Despre mine unul, declar că nu mai am curajul să mai o duc astfel, și, de aceea, sunt hotărit la totul, chiar și la cele mai mari nebunii, numai să mă vez odată liber și stăpân pe mine însumi</p>
<p>— «Iubitul meu, — îi răspundea Livila, împreunându-și brațele goale pe după lorica lui cu plăci de aur, — liniștește—te! Iubirea noastră, chiar astfel cum ne-a fost dat să o gustăm, trebuie să ne ajungă! Ce ne pasă de lume? Nu suntem oare unul al altuia? Nu sunt toată a ta? De ce să dorești mai mult decât atâta ?...</p>
<p>— Nu, Livilo, — relua Sejan, c-un aer sumbru, — tu nu ești toată a mea!... Dar nu-ți închipuiești tu oare chinurile ce-mi sfâșie inima când me gândesc că, afară de scurtele momente în care pot să me apropii de tine fără martori, restul existenței tale, toate zilele și nopțile-ți sunt ale altuia? Ce dureri, ce cazne pe mine de a te ști în brațe străine, atunci când mintea-mi te evoacă, când gura-mi te cheamă, când dorințele-mi arzătoare te caută alături de mine, dar în zadar!... O! moartea e de o mie de ori preferabilă acestui spăimîntător supliciu la care sunt supus!...</p>
<p>— Scumpe Sejane! — murmura Livila, lipindu-și buzele de ale lui, — cât trebuie să suferi pentru mine!</p>
<p>— Da, — urmă Sejan, — și iată pentru care cuvânt găsesc că cupa e plină și că trebuie ca această viață nesuferită să înceteze! Doi oameni, iubindu-te, după cum te iubesc eu, nu mai pot încăpea pe lume. Unul din el e destul, și celalt trebuie să dispară....</p>
<p>— Ce spui, iubitul meu? — exclamă Livila, cu spaimă. — Dar nu cugeți oare la grozavele nenorociri ce hotărârea ta are să arunce asupră-ne? Tu, mort, ce se va alege de mine, care nu trăiesc decât din iubirea ta? Pe de altă parte, Drusus ucis de tine, crezi oare că va mai rămâne un colțișor al pământului care să ne poată adăposti împotriva mâniei împăratului, socrului meu?... O! gonește aceste funeste gânduri din mintea ta! Ele nu pot decât să ne cauzeze peirea, fără a ne promite, în schimb, cel mai mic profit!...”</p>
<p>— Livilo, — insinua Sejan, îndulcindu-și glasul, — temerile tale sunt și nu sunt întemeiate, după moartea ce vom alege pentru a ne scăpa de soțul tău! E învederat că o lovitură pe față poate conduce la rezultatele de care te temi. Însă mai există și alte mijloace de a se înlătura un rival supărător. Cu prudență și dibăcie, cineva poate ajunge la scopul urmărit fără a atrage atenția, nici deștepta bănuiala celorlalți”.</p>
<p>— Înțeleg! —suspină Livila, cu lacrimele-n ochi, — prin mijloace ca acelea întrebuințate cu nefericitul meu frate, Germanicus, pe care-l plângem încă!...</p>
<p>— St! tăcere! — întrerupse Sejan, cu degetul pe buze; — să vorbim mai încet!... Și ce? tu nu-ți dai încă seamă, copilă ce ești! de ceea ce înseamnă pentru noi moartea fratelui teu? Fratele tău, trăind, putea deveni, într-o zi, cel mai mare vrăjmaș al nostru, al dragostei și al fericirii noastre! Cu dânsul, nu era de glumit! Întors la Roma, lucrurile s-ar fi schimbat, poate, cu totul, și împăratul, influențat de prestigiul lui, pentru a-și asigura prieteșugul unui concurent așa de iubit și de popular, i-ar fi sacrificat orice, pe amicii săi, pe mine însumi, care sunt considerat ca cel mai devotat dintre dânșii! Moartea lui ne scapă, prin urmare, de un pericol, cel mai serios din câte au putut vreodată să ne amenințe!... O Livilo! — continuă Sejan, după un moment, privind-o în ochi cu dragoste, — trebuie să credem că zeii sunt pentru noi și că decretele lor ne pregătesc viitorul cel mai strălucit! Uită-te și vezi! Germanicus mort, Drusus pe cale de a-i urma, ce mai rămâne pentru a ne ține în loc? Un împărat, slăbit de vârstă și de vicii, pe al cărui spirit am reușit să devin stăpân și pe care-l pot conduce după plac! niște nevârstnici, copiii tăi, prea mici și prea slabi pentru a întreprinde ceva sau a ne opune o piedică serioasă!... Mai ar fi, ce e drept,— adaose el, întunecându-se, — Agripina, văduva lui Germanicus, căci de fratele tău, Glaudiu, nici nu trebuie să ne ocupăm. Apărând drepturile familiei sale, ea ar putea să cate a ne face greutăți; însă ea stă rău cu Tiberiu, și am mijlocul de a o strica cu desăvârșire cu dânsul. Situația e, așa dar, întreagă a noastră; noi singuri suntem chemați a da lucrurilor întorsătura ce ne va place!... Livilo, — urmă el, strângănd-o la pieptu-i, — îți faci tu o idee lămurită de binele ce propunerea mea poate să ne aducă? Scăpați de orice griji, stăpâni pe noi înșine și pe inimile noastre, când nimeni nu se va mai interpune între noi, atunci numai vom putea să ne iubim cu adevărat, să fim unul al altuia pe de-a întregul și fără rezervă! Prin trecerea din care dispui pe lângă împăratul, el ne va autoriza, sunt sigur, să ne căsătorim, puțin după aceasta. Vom ajunge, astfel, personajele cele mai înseninate din Roma, și, de aci, un pas ne va mai rămâne până la imperiu, la care Tiberiu, de voie sau de nevoie, ne va asocia... sau ne va ceda locul... Iată, scumpă Livilo, soarta strălucită ce ni se pregătește! Ca să fim însă vrednici de dânsa, trebuie, încă o dată, să avem curajul de a ne decide, de a pune mâna la lucru și de a înlătura singurul obstacol mai serios ce ne mai reține!...«</p>
<p>Livila, amețită, fermecată de amantul său, care-i zugrăvea lucrurile cu culori așa de atrăgătoare, sta mută și fără voință, neavând încă puterea să zică da, dar, în acelaș timp, ne mai protestând împotriva criminalei propuneri ce i se făcea. Sejan învinse ultimele scrupule ce-i mai rămâneau, adăugând cu glasul lui de miere, așa de insinuant și de persuasiv:</p>
<p>— Ș-apoi, cine are să știe? Cine are măcar sa bănuiască? Putem chiar aduce lucrurile astfel ca moartea să pară naturală și ca noi înșine să nu fim bine siguri că am contribuit cu ceva la grăbirea ei. Am un om de încredere, o ființă care, pentru mine, ar primi orice supliciu fără să se plângă. E un fost sclav, numit Ligdus, condamnat, altădată, de stăpânul său a fi aruncat la murene, pentru o greșeală ușoară, scăpat de mine de la moarte, și, în contra obiceiului, rămas recunoscător până la sacrificiu. Pe acel Ligdus îl vei lua în serviciul tău, și—l vei întrebuința, la masă, ca să încerce bucatele sau să toarne vinul, ca pregustator sau ca pocilalor. E de o inteligență vie și foarte dibaci în arta sa, astfel că vei fi mulțumită de dânsul. Când momentul va sosi, el va ști să-și facă datoria fără șovăire... Dar. — adaose el, — apucând pe amanta sa de bărbie,— aceasta nu ajunge. Mai avem nevoie de concursul unui om devotat. Pe acela, însă, îl las în grija ta, fiindcă tu singură ai un imperiu suveran asupră-i. Voiesc să vorbesc de Eudemus, medicul tău credincios, care ne oferă ospitalitatea cu atâta bunăvoință și care va trebui să ne pregătească tot astfel și medicamentul ce ne lipsește... O! acel medicament, îi vei recomanda, — nu-i așa? — să-l aleagă cu îngrijire, să-l compue cu băgare de seamă! El trebuie să nu se simtă la luat, să nu lucreze îndată și cu violență, să-și urmeze mersul încet și pe nesimțite, să prelungească suferința, dându-i aparențele unei boale firești. Cu chipul acesta, nimeni nu va putea să ghicească, nu va cuteza nici chiar să bănuiască cauza răului!... Și acum, scumpă Livilo, crez că nu mai ai nimic de obiectat. Cu puțină dibăcie și îndrăzneală, vezi la ce mari rezultate poate cineva să ajungă!...«</p>
<p>Vorbind astfel, el o apucă din nou în brațe, începu să o sărute cu pasiune. Dânsa, scoasă din minți, sta ca o nenorocită, fără putere de a mai lupta, îngânând numai, din când in când, printre suspine :</p>
<p>— Sejane!... O! cât te iubesc!...</p>
<p>— Așa dar, voi face după cum îți zic?</p>
<p>— Da!... lasă-mă numai să mai mă gândesc!</p>
<p>— Ești viața mea, regina inimei mele!</p>
<p>— Sunt, și voi fi totdeauna sclava voințelor tale!...</p>
</div>  
<div type="chapter" n="15">
<head>XV</head>
<p>Boala lui Drusus da de lucru tuturor limbilor, în Roma.</p>
<p>El se simțise rău, fără veste, a doua zi după un banchet, în care măncase și băuse bine cu câțiva amici. Mai întâi, nu se atribui nici o însemnătate acelei indispoziții, care se crezu că provine dintr-o indigestie sau din osteneală. Însă, răul progresând, familia începu să se îngrijească. Medicul casei, Eudemus, chemat ca să vadă pe bolnav, declară că speră că nu va fi nimic; totuși, pentru a-și pune răspunderea la adăpost, recomandă pază și prescrise medicamente care, în loc să întărească, tăiară ultimele puteri ale suferindului.</p>
<p>O aprindere subită a feței, urmată de palori mortale, înțepături ca de ace prin stomac, prin inimă și prin tot corpul, o langoare invincibilă, care-l trăgea la somn și la zăcere, iată simptomele acelui rău a cărui cauză nimeni nu putea să o cunoască încă. Bolnavul era cuprins, afară de aceasta, de o scârbă desăvârșită de orice aliment solid și de o sete arzătoare, ce nu se potolea nici chiar prin băuturile cele mai răcoroase.</p>
<p>Tiberiu, ros de griji, atât ca tată, cât și ca împărat, amenințat în urmașul său, se silea să-și facă curaj, păstrând, în fața lumii, o figură liniștită, continuând a se duce la Senat, luând cuvântul în această adunare, manifestând intimilor săi, când se arătau triști și preocupați, speranța că, în curând, fiul său avea să se facă bine.</p>
<p>Cu toate acestea, timpul trecea și el, în loc să se îndrepte, mergea din ce în ce mai rău. În mai puțin de o lună, ajunsese de necunoscut: păru-i albise, dinții căzuseră, șira spinării i se îndoise. O slăbiciune de schelet, agravată prin zbârcenia pielei, da corpului lui, cu puțin înainte așa de tâner și de viguros, înfățișarea betrâneței celei mai înaintate. De aceea, toți se mirau, și nu era vorbă în tot orașul decât de acea boală misterioasă, pe care fiecare căta să o explice după temperamentul sau după credințele sale.</p>
<p>Agripina, văduva lui Germanicus, care, ca rudă de aproape, cumnată cu Drusus, venise, de la început, la căpătâiul acestuia și urmase cu atenție cursul bolii, da din cap cu întristare, vezându-i simptomele. Ea părea că simte, că-și amintește, că ghicește ceva; totuși, nu voia să vorbească, fie din cauză că nu era încă sigură de ceea ce credea că a descoperit, fie că bănuelile ei, lovind prea sus, se temea să nu-și strice și mai mult poziția, deja destul de zdruncinată, față cu împăratul.</p>
<p>Ea venise, în adevăr, la Roma, după cum am văzut, plină de iluzii, hrănind speranța că va obține o repede și exemplară justiție împotriva aceluia ce era convinsă că dase moartea soțului său. Aci însă, lucrurile nu merseseră după cum se așteptase. Tiberiu ascultase cu atenție, dar, după dânsa, nu cu destulă indignare, plângerea ei, examinase împrejurările, ceruse explicări, propusese obiecții. Deși Cneiu Pisone, gonit din provincia sa, se întorsese la Roma, așteptând să fie urmărit pentru a se justifica de faptele cc precedaseră și urmaseră moartea lui Germanicus, totuși împăratul ezita și nu punea destulă grabă ca să-l dea în judecata Senatului. Ce e drept, sarcinile ce se aduceau încontra lui erau destul de slabe, căci, afară de ura lui și a soției sale, Plancina, împotriva lui Germanicus și a Agripinei, celelalte probe se întemeiau pe împrejurări cu greu de admis de un spirit luminat și pătrunzător ca al lui Tiberiu. Se susținea, în adevăr, că se găsiseră, scrise pe ziduri sau răspândite împrejurul palatului unde murise Germanicus, urme de farmece, oase de om mort, caractere magice și talismane, tăblițe de plumb cu numele defunctului însemnat pe ele, purcoaie de cenușă amestecate cu sânge, și alte maleficii prin care se stabilea puterea divinităților infernale asupra unui om. Se mai adăuga că corpul lui Germanicus fusese văzut acoperit cu pete livide, că gura-i era plină de spumă, că, după arderea corpului, inima-i rămăsese neatinsă, în mijlocul oaselor consumate, și se trăgea din toate acestea concluzia că el fusese otrăvit. Tiberiu sta însă plin de îndoieli în fața unor asemenea indicii, nehotărându-se multă vreme să ia o rezoluție, și, când, în cele din urmă, ordonă darea în judecată a bănuitului, el păru că face acesta ca o pură concesiune pentru opinia publică, ațâțată contra lui Pisone. Mai mult de cât atât, prin lipsa de orice măsură preventivă, el lăsă acestuia posibilitatea de a se sinucide în casa sa, și a scăpa, astfel, memoria sa de infamia unei condemnări. Toate acestea fuseseră comentate, viu criticate, înfățișate de vrăjmașii Cesareltu ca o complicitate a lui cu omorâtorul, și Agripina, al cărui caracter mindru și violent putea cu greu să se stăpânească, păstrase față de socrul său adoptiv o răceală și o acrime de relații care se accentua pe zi ce mergea.</p>
<p>Ea se mărginea, deci, să dea din cap, văzând boala lui Drusus, fără a voi să se pronunțe, să spună ceea ce gândea. În intimitate însă, când se alia între prietenele sale, singură cu Claudia Pulchra, vară-sa iubită, și cu Apicata, soția lui Sejan, gonită, după cum am văzut, de acesta și devenită cu atât mai scumpă Agripinei, cu cât o vedea mai nenorocită, rezerva ei înceta, și atunci ea își vărsa inima, își arăta lămurit temerile și bănuielile, sigură de discreția și de devotamentul soațelor sale.</p>
<p>— A! dragele mele, — le zicea ea cu întristare, — boala lui Drusus a venit prea repede și are semne prea bătătoare la ochi ca să fie naturală! Am asistat, altădată, la o agonie ca aceasta, și mintea-mi a fost prea izbită de ceea ce a văzut pentru ca să mă pot înșela!... Să-l vedeți, sărmanul de el, în ce stare a ajuns și să-i plângeți de milă! El nu mai e om: e un cadavru, abia cu destulă sudare pentru ca să nu fie pus în mormânt! Ș-apoi, ce atmosferă de ipocrizie împrejuru-i! S-ar crede mai degrabă că cei ce-l îngrijesc adastă cu nerăbdare să-și dea sfârșitul, ca să se bucure că au scăpat de el!... Mie uneia, ceea ce văd nu-mi place! Medicul acela, Eudemus, mă înspăimintă. El stă la căpătâiul bolnavului, ca trimisul morții, pândind parcă momentul să-i răpească sufletul!... Să vedeți, dragele mele, cum umblă cu el și cum îl chinuește! Sub pretext de a-i grăbi însănătoșirea, de câte ori îl vede mai bine, îi dă din doftoriile sale, care, cum sunt luate, produc crize ce-ți sfâșie inima. Atunci, pentru a le potoli, Eudemus recurge la alte mijloace. El lasă sânge pacientului, sleindu-i, astfel, puterile, scurgendu-l până la neînsuflețire! Și când te gândești că nimeni în casă nu se găsește ca să împiedice acel supliciu, fură voie îți vin idei că moartea e pregătită, pusă înadins la cale!... Livila stă, e adevărat, acolo și se bocește, însă durerea-i e prea zgomotoasă ca să fie sinceră! Sunt încredințată, din potrivă, că lacrimile-i sunt prefăcute, căci prea curg cu abundență, când e cineva de față, ca să le vadă, și prea se usucă repede îndată ce rămâne singură. Ba chiar, am observat, printre ele, schimbări de priviri cu Sejan, care au făcut în minte-mi lumini până atunci necunoscute. Da! e sigur că o înțelegere trebuie să existe între dânșii, și aceasta explică multe lucruri! Ce ar căuta, vă întreb, de ar fi altfel, acel om acolo în casă, el care sta rău cu Drusus, pe când acesta era sănătos, și nu călca nici odată pe la dânsul? Acum însă, el e nelipsit din locuința lui, părând că se interesează de cele mai mici amănunte ale bolii, dând ordine, stimulând zelul acelor ce-l îngrijesc! Da! o spun în conștiință, toate acestea nu sunt curate. Ele ascund ceva îngrozitor, la care me cutremur gândindu-mă și de care împăratul, socrul meu, nu poate să fie străin. Ați auzit de nepăsarea ce arată în fața pericolului? de seninătatea cu care îsi primește amicii? de tăria de inimă ce pune în îndeplinirea datoriilor sale față cu Senatul? Vă întreb: o asemenea purtare este oare firească? Nu e cu mult mai de crezut că, dacă se arată astfel, e fiindcă nu simte ca ceilalți oameni și că ceeace se petrece se face cu consimțământul și după ordinele lui? O! da, el e deprins, bătrânul prefăcut, cu astfel de drame! Dacă, după cum sunt convinsă, el a pus pe Cneiu Pisone să otrăvească pe nefericitul Gcrmauicus, soțul meu, fiu al lui adoptiv, care îl servea cu atâta credință și devotament, pentru ce n-ar fi însărcinat pe un om de încredere, cum e, de pildă, Sejan, să pregătească aceeași moarte pentru celalt fiu al său, Drusus, care nu i-a făcut atâtea servicii și de care, poate, voiește să se scape pentru cine știe ce motive?... Da! da! cu cât mă gândesc, cu atât me conving mai mult că boala lui Drusus e criminală!...</p>
<p>Astfel se exprima Agripina, în intimitate, dinaintea soațelor sale. Bănuelile ei însă, deși în parte întemeiate, erau nedrepte în ceea ce privea pe Tiberiu, căci porneau din dușmănia ce avea împotrivă-i și care o făcea să vadă lucrurile în rău, de câte ori era vorba de dânsul.</p>
<p>Aceasta nu întârziă de a se învedera.</p>
<p>Puțin în urmă, în adever, după o lungă și teribilă agonie, Drusus dându-și sfârșitul, împăratul, tatăl lui, primi lovitura drept în piept și avu nevoie de toată puterea de stăpânire ce poseda asupră-și ca să-i reziste. El anunță nenorocirea Senatului într-un discurs patetic, care făcu pe toți să plângă. Apoi, poruncind să aducă pe cei trei băieți ai lui Germanicus, pe Nerone, pe Drusus și pe Caiu, se adresă adunărei și o rugă, în numele zeilor patriei, să adopte, să conducă, să acopere cu iubirea sa pe acei strănepoți ai lui August, urmași ai unei ilustre familii. Cu chipul acesta, ei deveneau adevărații moștenitori ai tronului, și toate bănuelile mamei lor împotriva lui Tiberiu se dezmințeau prin acest singur fapt.</p>
<p>Poporul primi cu destulă nepăsare moartea lui Drusus, căci acest principe nu era iubit din cauza violenței, desfrânărei și cruzimii sale. I se făcu, totuși, o înmormântare care aminti, prin splendoarea ei, tot ce se văzuse mai strălucit în acest gen, și Senatul, pentru a-și dovedi supunerea, votă pentru el onoruri ce nu se mai acordaseră nimenui pană atunci.</p>
<p>Cât despre Sejan, actul adopției copiilor lui Germanicus de către stăpânul său depășind prevederile sale, îi deranjă, la început, toate planurile.</p>
<p>Cu toate acestea, el nu se dete drept învins. După primele momente de descurajare, în care îl aruncă noua situație ce i se crease, el își redobândi sângele rece, privi lucrurile în față, și, stăpân cum era totdeauna pe el însuși, începu o nouă campanie pentru a dărâma obstacolul ce se ridicase dinainte-i. Rândul acesta, el își îndreptă loviturile împotriva Agripinei, pe care era interesat să o înlăture, căci, ca protectoare a copiilor săi, ea constituia singurul pericol serios de care credea că mai avea să se teamă.</p>
</div>  
<div type="chapter" n="16">
<head>XVI</head>
<p>De la îndepărtarea Apicatei din casă de către Sejan, o mare schimbare se produsese în viața și în obiceiurile Atiliel. Copila, care adora pe maică-sa, resimți adânc lovitura, și dispozițiile sufletești, în care acest eveniment o aruncă, se resfrânseră și asupra tovarășilor săi, mai întâi asupra tânărului Drusus, și, apoi, printr-însul, asupra Claudiei și Antoniei, surorilor lui.</p>
<p>Apicata venise, chiar în ziua izgonirii sale, la venerabila Antonia, bunica copiilor, ca să-și verse focul, încunoștiințând-o de ceea ce i se întâmplase. Ea o găsise în camera ei, în costum de dimineață, stând pe un pat îmbrăcat în stofă de mătase, broșată cu aur, și torcând, după datina vechelor matrone romane, cu cotul rezemat de perne de păr de iepure. Cu toate acestea, fusese primită numaidecât, și, după salutările obișnuite, spusese nenorocirea ce o lovea. Cu câteva ore înainte, Sejan o chemase, și, fără a-i da vreun motiv sau a o acuza de vreo greșeală, îi declarase că viața a devenit cu neputință între dânșii și că trebuiau, prin urmare, să se despartă. La protestările ei, el răspunsese, povățuind-o să fiw cuminte, să înțeleagă, să renunțe, de bunăvoie, la un trai comun, ce nu mai putea continua, să nu-i ceară explicații, pe care nu le-ar putea, deocamdată, pricepe și care nu i-ar folosi, de altmintrelea, la nimic. Dacă va fi înțeleaptă, adăugase el, și se va supune fără zgomot, vor rămâne prieteni, ca și în trecut. Dacă, dimpotrivă, va căuta să se opună, răul va fi tot al ei, căci, hotărârea sa fiind nestrămutată, va fi silit atunci să uzeze de forță ca s-o alunge. El o îndemnase, deci, să asculte cu binele și să se retragă unde îi va face plăcere și unde va avea el grijă să nu-i lipsească nimic.</p>
<p>— Iată, — încheiase Apicata, plângând, — unde m-a dus o viață de credință și de devotament! A trebuit să mă supun și astădată, fiindcă știu cât e de inutil să lupt cu un asemenea om! Acum, ce să mă fac, fără casă, fără familie! Sărmanii mei copii, ce am greșit ca să merităm o asemenea soartă!...</p>
<p>Antonia, adânc mișcată de cele ce auzise, căută s-o consoleze, să-i înalțe curajul.</p>
<p>— Și ce trebuință ai de bărbatul-tău ca să trăiești liniștită? — îi zise ea, sculându-se și luând-o de mână. — Nu ai destui amici care să te iubească și să te cinstească în nenorocire? Nu ai pe noră-mea, Agripina, care ține la tine ca la soră-sa? Nu mă ai pe mine însămi, care îți voiesc tot binele și-ți voi da totdeauna sprijinul meu? De ce să te frămânți așa de mult cu Arca?... Copiii tăi cei mari vor rămâne, afară de aceasta, cu tine, — conchise venerabila matronă, — și vor fi crescuți, după poziția lor, sub Îngrijirea ta de mamă. Atilia e deja a noastră. Situația nu mi se pare, deci, așa de disperată, și viitorul îți păstrează încă zile pline de mulțumire!...</p>
<p>Apoi, văzând că cuvintele sale, oricât de întăritoare se încercau să fie, nu convingeau îndeajuns pe Apicata, care sta cu ochii pironiți în pământ, înecată de durerea ce simțea, ea își amestecă lacrimile cu ale ei, o luă pe după gât, o strânse în brațe, repetându-i cu dragoste și compătimire: ,,Apicato! scumpă și nenorocită Apicato!...</p>
<p>După ce jalea celor două femei se mai potoli nițel, prin liberul curs ce-l deteră, ele se gândiră cum să comunice știrea Atiliei, fără să-i facă rău. Ele cunoșteau natura delicată și profund impresionabilă a copilei și ar fi voit să-i tăinuiască cât de mult un lucru ce, desigur, avea să o zdruncine și pe care, de altmintrelea, s-ar fi părut că nu era nici un zor să-l afle numaidecât. Însă, cugetând mai bine, ele găsiră că era preferabil să i-l spună ele însele. Ce-ar fi zis, în adevăr, fata când, întorcându-se, după obicei, acasă, nu ar fi găsit pe maică-sa acolo? Cine era să-i explice lipsa ei? Și ce s-ar fi ales de dânsa dacă, în așa împrejurare, n-ar fi avut alături pe o ființă iubită care să o mângâie și să o împace? Ele se hotărâră, deci, să o cheme și să o pună în cunoștiința unei situații ce mai rău era a i se ascunde mai multă vreme.</p>
<p>Copiii tocmai se jucau prin grădină, și, de pe fereastra deschisă, se auzeau râzând și chiuind cât le lua gura. Drusus descoperise, în vârful unui ulm, un cuib de păsărele, și cu toții se chibzuiau cum să facă ca să pue mâna pe dânsul.</p>
<p>— Să azvârlim cu pietre până îl vom da jos!" — propunea Claudia.</p>
<p>— Da, — obiecta Atilia, — dar atunci ce se va face cu puii? Nu-i vom lovi și pe dânșii? Nu vor muri, sărmanii! căzând de la o așa înălțime?...</p>
<p>— Mai bine să tăiem ulmul, — opina mica Antonia. — Vom avea, astfel, fără greutate, și cuib, și păsărele!</p>
<p>— Nu te gândești la ce vorbești, — răspundea Drusus. — Chiar când am putea tăia un arbore așa de mare, nu înțelegi că el, căzând, ar zdrobi păsărelele?.., și pe noi, poate, dimpreună cu ele!...</p>
<p>După ce deteră încă târcoale împrejurul copacului, studiind poziția cuibului, calculând înălțimea și soliditatea crăcilor ce-l înconjurau, Drusus se hotărî să se suie în ulm. El execută acest lucru cu destulă agilitate, ajunse pănă în apropierea cuibului, ba chiar nu-i mai rămânea decât o ultimă mișcare pentru a pune mâna pe dînsul, când, din stufișurile vecine, umflându-și penele, deschizându-și ciocul și ghiarele, ca pentru luptă, iată alergară părinții puilor, deciși a-și apăra și scăpa progenitura. Deși mici și slabi, și lipsiți de orice armă ofensivă care să inspire temerea, el n-ascultară decât de curajul lor de făpturi iubitoare, se năpustiră asupra vrăjmașului, îl atacara cu furie, expunându-și viața și libertatea ca să-i gonească. Țipetele și repeziciunea mișcărilor lor, îndreptate mai cu seamă spre ochi și figură, reușiră să-l turbure pe Drusus. El încetă de a mai înainta, și, ținându-se c-o mână de crăci, ca să nu cadă, cu cealaltă rămasă liberă, căuta să se apere de ciupiturile și de loviturile de aripi ce primea, pe când copiii rămași jos, îngrijați de ceea ce putea să i se întâmple, îl rugau să se coboare. El refuza, totuși, stăruitor în dorința sa de a cuceri prada ce venise să caute cu atâta osteneală, când un sclav apăru, trimis de venerabila Antonia ca să cheme pe Atilia.</p>
<p>— Dar n-auzi, Druse, — îi strigară în același timp Claudia și Antonia, — că mama mare cheamă pe Atilia? Iată: ea a plecat deja!...</p>
<p>Aceste cuvinte fură îndeajuns ca să facă pe Drusus să uite și cuib și tot. El se grăbi a se da jos din arbore, și, urmat de surorile sale, se luă după mica sa prietenă care apucase înainte.</p>
<p>Ei străbătură, alergând, vestibulul palatului decorat cu o bogăție cum rareori se vedea, trecură prin Atriuri cu tavanele acoperite cu picturi încadrate în frunzișuri fantastice, prin care se jucau păsări, amorași și maimuțe, lăsară în urmă-le apartamente unde pietre prețioase scânteiau pe colonade de lemn scump, se strecurară prin săli pardosite cu mozaice, ce reprezintau femei despuiate pe spinări de cai cu picioarele dinapoi în formă de cozi de pește, bacante despletite îmbrățișandu-se cu tirși frenetici, sau nimfe cu pulpele albe ce țineau ramuri de pomi înfloriți, călcând, în fuga lor, peste piepturi ce păreau că palpită, peste guri ce ai fi zis că-i strigă, peste aripi de zburătoare deschise în azur. Câteodată, portiere se crăpau pe încăperi ce apăreau, de odată, cu mobiliere de aur și de argint; alteori, erau colțuri de grădini, cu verzișuri nesfârșite, resfrânte de basine pline cu apă, sub priviri de statui, sau curți interioare cutreerate de servitori în costume strălucitoare.</p>
<p>Ei ajunseră, mai în același timp, în camera unde-i aștepta bunica lor.</p>
<p>Venerabila Antonia, așezată într-o catedră cu spatele înalt, sta pe gânduri, cu capul rezemat de piedestalul pătrat al unui mare vas cu flori, pe când, în față-i, Apicata, pe un scaun de fildeș, cu mâinele împreunate dupe un genuchiu, cugeta, cu ochii incă roșii, la scena ce era să se petreacă când va spune fiicei sale dureroasa noutate.</p>
<p>— Dragă mamă, — zise Atilia, intrând, și, după ce sărută pe Antonia, repezindu-se la maică-sa, pe care o luă cu brațele pe după gât, — ce ai de te văd așa de tristă? Ți s-a întîmplat vreun rău? Spune, ca să știu și să mă întristez și eu!...</p>
<p>Apicata n-avu puterea să mai se stăpânească.</p>
<p>— Fiica mea, — răspunse dânsa, lipindu-și buzele de obrajii ei, — iubita mea fiică, real ce mi se întâmplă e așa de mare, încât nici nu ți-l poți închipui!... De azi înainte, eu nu mai sunt mama ta! De azi înainte, nu ne mai e permis să trăim împreună, nici să ne mai vedem decât din când în când, și aiurea decât în casa unde te-ai născut!...</p>
<p>Apoi, fiindcă Atilia sta mirată și nu înțelegca ce voia să zică, ea repetă, pe scurt, ceea ce spusese deja Antoniei. Copila nici astădată nu pricepea bine. Ea socotea că e vorba de vreo ceartă de familie trecătoare și credea că va împăca pe maică-sa, oferindu-i intervențiunea sa.</p>
<p>— Lasă, dragă mamă, — îi replică ea, — nu trebuie să te mâhnești numai pentru atât. Mă voi ruga eu de tata să te ierte, dacă ai greșit în ceva. Știi cât e de bun cu mine și cum îmi face toate plăcerile. Sunt sigură că nici rândul acesta nu mă va refuza!... Ș-apoi, de ce zici că nu mai ești mama mea? Ce? oare lucrul acesta este cu putință? Dar dacă tu nu voiești să-mi mai fii mamă, vreau eu să fiu fata ta, și nimeni nu me va putea opri de la aceasta, și te voi urma ori unde te vei duce și ori unde te vei ascunde!...</p>
<p>Vorbind astfel, ea se lipise de maică-sa, ținând-o strâns îmbrățișată, ne mai lăsând-o să se miște.</p>
<p>Atunci, venerabila Antonia interveni pentru a o face să înțeleagă.</p>
<p>— Ascultă, Atilio, — îi zise ea, — maică-ta nu mai poate locui cu tatăl tău la un loc, și orice încercare de a se schimba acest lucru e de prisos, căci astfel au hotărit zeii superiori, peste a căror voință nu putem trece. Ea nu va mai călca, prin urmare, prin casa părintească, însă tot mamă îți va rămâne, și o vei întâlni aici cât de des, ori de câte ori îi va place să vie să te vadă!... Nu te tulbura, deci, draga mea, căci viața-ți nu va fi schimbată din această cauză și nu vei rămâne fără protectori. Vei veni, din potrivă, să locuiești cu noi, și vei găsi în mine o altă mamă care să te iubească și să te îngrijească, astfel că, de acum înainte, vei avea două mame în loc de una!...</p>
<p>Apicata, auzind-o, începu a plânge. Antonia ca însăși nu-și putu stăpâni lacrimele. Iar Atilia, în fața acelor două femei adorate, așa de bune pentru dânsa, pe care le vedea coprinse de atâta jale, nu știa la care să alerge mai întăl pentru a o mângâia, le adresa, pe rând, cele mai dulci numiri, le lua la amândouă mâinile, ducându-le la gura și la inima sa.</p>
<p>Drusu, din parte-i, văzând pe amica sa așa de disperată, pierduse și el orice moderație, își încleștase pumnii, și, neștiind pe cine să facă respunzător de cele întâmplate, bătea din picioare, aruncând priviri furioase împrejuru-i. Claudia și mica Antonia așișderea, mișcate de durerea celorlalți, alergau de ici până colo, rugându-se de toți să se liniștească, amestecându-și lacrimele cu ale lor.</p>
<p>Această scenă nu ținu mult, însă lăsă o adâncă întipărire în mintea Atiliei.</p>
<p>Din acel moment, veselia-i și zbudărlnicia-i dispărură. Ea deveni, pe cât vârsta permitea, gravă și serioasă, și, dimpreună cu dânsa, micii săi tovarăși își schimbară și ei obiceiurile. Sufletul jocurilor fusese, în adevăr, până atunci Drusus; însă, el pierzându-și, din cauza Atiliei, orice gust de asemenea exerciții, partidele de mai înainte încetară, astfel că parcul și grădinile palatului nu mai fură animate, ca altădată, de alergăturile lor. Ei stau acum mai mult în casă, își treceau timpul cu alte ocupații, fetele învățând să lucreze, să coasă, să toarcă, Drusus ținându-le de urât. Câteodată, se duceau să asiste la lecțiile unei școale din vecinătate. Dascălul, sărac îmbrăcat, cu o tunică de lână cârpită, scria cu cridă pe o tablă de placă îngustă, pe când, împrejuru-i, școlarii silabiseau o latinească barbară. În acel moment, se întlmpla să sosească vreo mamă. Ea își aducea băiatul, care plângea, și-l încredința pedagogului, dându-i și câțiva quincunci, drept plată. Magistrul își oprea un moment ochii asupra elevului, băga iute banii în cingătoarea tunicii sale, ce făcea, în locul acela, o umflătură pe slăbiciunea stomacului, mai totdeauna gol, apoi își urma scrisul înainte.</p>
</div>  
<div type="chapter" n="17">
<head>XVII</head>
<p>Abia coborâtă din pat, cu stola desfăcută, cu sânul, sub subucula cusută cu mătăsuri, nestrâns încă în strofiul său, cu sandalele nelegate de picior, unde, deasupra gleznei, nu-și pusese încă perisce-lidele, brățări de aur ce purtau damele romane elegante, Agripina se afla, în dimineața aceea, în cubicula sa, așezată pe un sigma de lemn scump încrustat cu sidefuri.</p>
<p>Ea sta gânditoare, cu capul rezemat de mâna stângă, cu un genuchiu deasupra celuilalt, uitându-se, fără să vadă, cu ochii pierduți într-un gol depărtat. Ca apa limpede a unui mare fluviu ce resfrânge, în cristalu-i, decorurile nesfârșite ale malurilor, mintea-i reproducea lucrurile din trecut, așa de strâns legate de imaginea soțului său, a cărui amintire nu încetase d-a o urmări.</p>
<p>Se făcea că se găsea în Siria, la Antiohia.</p>
<p>Era o priveliște orientală, un oraș cu turnuri înalte, cu panglici de apă albastră, în care se oglindeau temple albe, și acele panglici de apă parcă târau umbrele acelor temple, și acele turnuri se prelungeau, peste câmpuri, la depărtări însemnate. În mijlocul priveliște], ea vedea pe soțul său, tânăr, vesel, triumfător, comandând mulțimii, dus pe brațe, adorat de un popor în delir.</p>
<p>Era, după aceea, un palat, cel din Epidafne, cu treptele de marmură roșie, înconjurat de sfinxi de granit și de nimruzi cu coarne, împodobit cu colonade răsucite, ale căror capiteluri luau forme de flori de lotus. Petice de soare luceau, ziua, pe treptele acelui palat, iar, noaptea, luna, jucându-se pe ele, le făcea să semene a mari cascade de sânge. Deși cam sfioasă, ea se vedea fericită în acea arhitectură fantastică, alături și nedespărțită de soțul său, plin de iubire pentru dânsa, glumeț pentru temerile ei de copil.</p>
<p>Era, apoi, o grădină populată cu cedri, cu paltini, cu salsole și cu cactuși. Într-însa se aflau bazine limpezi, ca niște paveze de argint, și alei verzi, deschizându-și perspectivele pe funduri de cer albastru, unde raze de aur își aprindeau strălucirile lor. Braț la braț cu soțul său, într-o dulce intimitate, ea se vedea plimbându-se la răcoarea acelor adăposturi, spunându-și gândurile unul altuia, formând planuri pentru viitor.</p>
<p>Era, mai în urmă, o cameră bogată, cu uși de bronz, bătute în ținte de argint, cu grele portiere țesute numai în flori de fir. În fundul camerei, sub o boltă lucrată în smalțuri, se afla un pat de fildeș, învelit cu o hepică de aur, iar în acel pat se vedea soțul său, cu totul schimbat, palid și slăbit de boală, înconjurat de familia și de amicii săi credincioși. El vorbea în termeni ce scoteau lacrimile, da tuturor sfaturi, le cerea răzbunare.</p>
<p>Erau, în fine, arderea trupului pe rugul așezat în forul din Antiohia, plecarea sa la Roma, marea vastă, cutreerată de năvi ce se îndreptau spre Brundusium, mișcări de lopeți trăgând brazde în urma lor, vedenii de orașe pe coaste înalte, țărmuri sărutate de valuri, înțesate de populații ieșite în haine de doliu, ca să salute, calea Apia, străbătută de călători, veniți din toate colțurile lumii, Roma ea însăși, măreață, splendidă, impunătoare, desfășurând, pe cele șoapte coline ce o împresurau, colanul său de temple, de bazilice, de portice, de arcuri, care mai de care.</p>
<p>Agripina, urmărită de impresiile sale neșterse, vedea, în același timp, ca într-o oglindă credincioasă, întâmpinarea călduroasă ce-i făcuse poporul roman la sosire, înmormântarea soțului său, întrevederea sa cu Tiberiu.</p>
<p>La această amintire însă, figura-i luă, deodată, o expresie de ură care o schimba cu totul. Ea nu uitase, în adever, răceala ce socrul său îi arătase, indiferența cu care ascultase plângerile sale, puțina grabă ce pusese ca să urmărească pe culpabili. La evocarea imaginii lui, ea nu-și mai putu, deci, stăpâni mânia, și izbucni cu toată vehemența ce-i era naturală. Atunci iluzia devenind pentru dânsa realitate, ea se crezu cu adevărat în fața sinistrului, bătrân și începu să-l atace în chipul cel mai sângeros, apostrofându-l, insultându-l, bravându-l, acuzându-l de suferințele sale, de moartea soțului său, pe care i-o atribuia, spuindu-i tot ce avea pe inimă și ce de mult îi umbla prin gură. Tocmai într-un târziu, dezmeticită de propria-i violență, ea își veni în fire, și atunci rămase mirată singură de dezordinea imaginației sale care o împinsese la asemenea excese.</p>
<p>În acel moment, cineva bătu la ușă, și, totdeodată, se auzi glasul Claudiei Pulchei, verei sale, care o ruga să-i deschidă.</p>
<p>Claudia intră spăimântată, abia mai respirând.</p>
<p>Ea căzu, chiar de la ușă, pe un scaun, unde rămase câteva minute fără să poată vorbi, înecată de fluxul lacrimelor sale. Agripina se apropie de dânsa, îi dete ajutorul trebuincios, se informă, mângâind-o, de cauza care-i pricinuia atâta durere.</p>
<p>— A! scumpă Agripino, — putu în sfârșit să zică Claudia Pulchra, după ce se mai liniști puțin, — sunt pierdută! sunt moartă! Am venit să mă pun sub protecția ta, căci o lovitură grozavă mi se pregătește! Tu cunoști viața mea, curățenia moravurilor mele, fără de care n-aș fi putut fi demnă de prieteșugul tău! Ei bine, spune tu, care mă știi mai bine decât oricine, dacă sunt capabilă de o asemenea faptă, dacă acuzația ce mi se aduce nu e o minciună și o crimă infamă!..</p>
<p>— Acuzația ce ți s-aduce? Dar ce acuzație pote să ți s-aducă ție, așa de bună și de cinstită? — întrebă, cu mirare, Agripina, care nu înțelegea bine. — Ce faptă ți se atribuie? și de cine? și în care scop?</p>
<p>— Scopul? A! nu mă întreba de scop! — răspunse Claudia Pulchra, ridicându-și fruntea; — eu însămi nu-l cunosc încă! Poate că, gândindu-ne mai bine, îl vom descoperi în cele din urmă. Dar, în fine, oricare ar fi scopul vrăjmașilor mei, acuzația ce mi-aduc e spăimântătoare, și-mi va cauza, desigur, pierderea, dacă nimeni nu va sări ca să mă scape.... Sunt acuzată, draga mea, de crima de adulterin! Și de către cine? De Domitius Afer, amicul casei, omul pe care totdeauna l-am cinstit și ajutat! Și cu cine ? Cu Lucius Furnius, un indiferent, care niciodată n-a călcat pe la mine și pe care, de altmintrelea, printr-o antipatie instinctivă, nu-l pot suferi și n-am ochi ca să-l văd!...</p>
<p>Agripina îngălbeni la auzul acelei știri neașteptate. În dispozițiile de spirit în care se afla, ea văzu numaidecât, în acel proces, ce se pregătea, mâna lui Tiberiu, doritor să izbească într-însa, persecutând pe vară-sa. Cu toată tăria sa de suflet și netemeinicia pârei ce se articula contra acesteia, ea se îngriji serios pentru dânsa, căci, fiind date deprinderile timpului, pericolul la care era expusă părea teribil.</p>
<p>Legea Julia, de Adulteiis, în virtutea căreia Claudia Pulchra fusese urmărită, devenise, în adevăr, spaima tuturor femeilor cinstite de pe vremea aceea, căci, chiar nevinovate fiind, ele își riscau libertatea și, în orice caz, își pierdeau reputația prin dezbaterile publice ce se urmau. August făcuse acea lege pentru a izbi în depravarea femeilor, a restabili curățenia vechilor moravuri și a favoriza căsătoriile, asigurând bărbaților soții credincioase și demne de dânșii. Însă, prin măsurile riguroase ce crezu de cuviință să adopte, spre a-și atinge scopul, el lăsă poarta deschisă tuturor abuzurilor. După legea sa, acțiunea în adulteriu nu mai era considerată ca o acțiune pur privată, precum fusese pănă atunci, rezervată numai soțului sau tatălui ofensat, ci ca o acțiune publică, pe care oricine putea să o intenteze și s-o urmărească în numele moralei nesocotite. Din această cauză, cinstea familiilor, a celor mai avute mai cu seamă, deveni prada oamenilor de nimic, a delatorilor, care încurajați de prinț pentru scopurile sale politice, înfloreau în timpul lui Tiberiu. În afară de răzbunările private, al căror instrument se făceau, ei aveau tot interesul să provoace acțiunile cele mai temerarii, căci, în caz de neizbândă, nu erau expuși la nici o răspundere, iar dacă reușeau, li se asigura o pătrime din averea condamnaților. Oricine înțelege ce groază inspirau acești oameni și procesele pornite de dânșii. Prin dezbaterile publice ce provocau, ei aruncau necinstea în sânul caselor celor mai onorabile, iar dacă, ceea ce se întâmpla adesea, justiția, rătăcită sau influențată, pronunța o condamnare nedreaptă, nici soțul, nici tatăl nu aveau dreptul să ierte. Nenorocita osândită trebuia să-și părăsească casă, copii, prieteni și să se ducă să-și petreacă viața în exil, în vreo insulă depărtată.</p>
<p>Agripina avea, prin urmare, toată dreptatea să se îngrijească pentru vară-sa, Claudia Pulchra. Ea izbucni în recriminări și în imprecații la adresa lui Tiberiu.</p>
<p>— O! acest bătrân funest! — exclamă dânsa, dând figurii sale acea expresie de ură ce, de cât va timp, îi era obișnuită; — totdeauna și în toate, trebuie să-l întâlnesc în cale-mi, îngreunându-mi-o, punându-se de-a curmezișul ei! Nu-i era destul rana nevindecată ce mi-a pricinuit prin moartea soțului meu: el urmează loviturile sale, și, prin înscenări ca ceea ce îți pregătește, nefericită Claudio! voiește să-mi răpească și pe ultimii amici ce mai mi-au rămas pentru a me iubi și consola!... Abia a trecut anul de când o altă amică, sărmana Sosia Galla, scumpă și ea prin devotamentul ce-mi arăta, a plătit dragostea ei pentru mine printr-o condamnare revoltătoare. Nici cinstea și reputația ei, mai presus de orice bănuială, nici serviciile soțului ei, Caiu Siliu, tovarăș de arme al lui Germanicus și învingător al lui Sacrovir, nu putură să o scape de acuzația ridiculă de concusiune ce i se aducea! Ea fu trimisă în exil, și soțul ei, pentru a evita o condamnare tot așa de nedreaptă, își dete singur moartea!... Acum, a venit rândul tău, scumpă Claudio! Data asta, tu ai fost aleasă ca să ispășești crima de a-mi fi rămas credincioasă!... Însă, nu! Nu va fi zis că am lăsat să se săvârșcască o asemenea inichitate fără luptă! că n-am făcut totul ca să împedic nelegiuirea ce se prepară!... Pe Tiberiu îl urăsc din fundul sufletului meu, îl urăsc mai presus de orice expresie, cu toată înverșunarea unei inimi ulcerate, îl urăsc ca pe un prigonitor al neamului meu, ca pe un tulburător al liniștii și al fericirii mele! da, îl urăsc, și îi voiesc tot răul, și chem, în tot momentul, asupră-i mânia zeilor infernali!... Totuși, pentru dragostea ta, iubită Claudio, mă voi duce la dânsul, mă voi pleca, dacă trebuie, dinainte-i, voi plânge ca o nenorocită și-l voi ruga să ierte, să uite, să oprească urmărirea odioasă pornită împotrivă-ți!... O zei protectori ai nevinovăției călcate în picioare, ajutați-mă în întreprinderea mea! Niciodată nu veți fi avut mai mult de cât acum ocazia să ațâțați puterea voastră! Dați-mi sprijinul vostru, zei nemuritori! faceți-mă să izbutesc și scăpați de rușine o victimă așa de nobilă și de demnă de interes!...</p>
<p>Vorbind astfel, ea începu să se îmbrace pentru a se duce să întâlnească pe Tiberiu, pe când Claudia Pulchra, pătrunsă de sacrificiul ce, la firea el, făcea pentru dânsa, îi săruta, ajutându-i, obrazul și mâinile cu recunoștință.</p>
</div>  
<div type="chapter" n="18">
<head>XVIII</head>
<p>Sejan reușise în planurile sale.</p>
<p>El lucrase cu încetul și întinsese cu dibăcie cursele în care trebuiau să cadă Agripina și familia sa. Deja spiritul lui Tiberiu, întors de dânsul, se schimbase cu totul în privința copiilor lui Germanicus, și, de unde, la început, era plin de binevoință pentru dânșii, după câtva timp, ajunsese să nu-i mai poată suferi și să se ferească de ei ca de un pericol ce ar fi amenințat siguranța sa.</p>
<p>Pe lângă intrigile prefectului pretoriului, la aceasta contribuise și imprudența mamei lor.</p>
<p>Orbită de patimă, stăpânită de ura nebună ce avea împotriva lui Tiberiu, ea pierduse orice cumpăt și făcea pe față acte care, exploatate de vrăjmașul său, trebuiau să o ducă de-a dreptul la peire.</p>
<p>Vechiul partid al nemulțumiților, pe care l-am văzut, la începutul domniei, urmărind pe Tiberiu cu insultele și provocările sale, nu dezarmase încă. El găsise, dimpotrivă, în Agripina un drapel împrejurul căruia se grăbise să se strângă. Exploatând marea favoare de care amintirea lui Germanicus se bucura pe lângă popor, el nu înceta de-a pune numele acestuia înainte, ori de câte ori ocazia se înfățișa, arătând pe copiii lui ca înzestrați cu aceleași virtuți ca și tatăl lor, prezicendu-le îndreptarea relelor de care sufereau mai toate clasele societăței. Și uneltirile oamenilor din care se compunea acest partid nu se mărgineau numai la cuvinte și la scrieri mai mult sau mai puțin ascunse: propaganda lor începuse să se întindă chiar în armată, unde reușiseră să câștige câteva legiuni. Pe de altă parte, copiii lui Germanicus, presupușii moștenitori ai tronului, Nerone, mai cu seamă, care, ca mai vârstnic, trebuia să domnească cel dintâi, erau asediați de tot felul de manifestații, împinși la actele cele mai nechibzuite. O simpatie periculoasă îi urmărea pretutindeni, exagerând binele ce li se întâmplă, sărbătorindu-l ca pe un eveniment public, pe când același lucru, de privea pe Tiberiu, da naștere la simțiminte cu totul contrarii. Să se adauge la acestea caracterul mândru și imperios al Agripinei, limbajul ei nestăpânit, și se va înțelege cu ușurință ce arme teribile se punea la dispoziția unui om ca Sejan, dibaci și fără scrupule, interesat în ultimul grad la desființarea unei familii ce i se părea că-i face umbră.</p>
<p>Tiberiu, înștiințat de favoritul său, cu exagerările obișnuite acestuia, de ceeace se petrecea, începuse să se îngrijească. Dragostea lui pentru nepoții săi se răcise treptat și nu întărzie de a se preschimba într-o adevărată antipatie. Pentru aceasta, nu era nevoie decât de un pretext. El fu găsit cu ocazia unei serbări publice, când, după obiceiul tradițional, trebuiau a se adresa rugăciuni zeilor pentru paza dilelor împăratului. Ponteficii și, după imitarea lor, ceilalți preoți crezură de cuviință a pomeni, alături cu al împăratului, și numele copiilor lui Germanicus. Aceasta supără pe Tiberiu, care, ațâțat de Sejan, văzu în acel act de pură lingușire o rea intenție la adresa sa. El chemă pe preoți, îi întrebă , cine-i împinsese la acel fapt așa de contrar obiceiurilor, căută să descopere dacă Agripina nu era întru ceva amestecată într-însul, și, deși i se afirmă contrariul, rămase convins că ca nu era străină de cele petrecute. El mustră pe Pontefici, deși se înrudeau cu dânsul și aparțineau familiilor celor mai considerabile din Roma, căci, „era o greșală, — zicea el, — de a ridica pe niște tineri presumptuoșî la nivelul bătrâneții sale". Apoi, pentru a accentua și mai bine nemulțumirea sa, ținu, câteva zile dupe aceasta, un discurs în Senat, prin care recomanda tuturor să se ferească, prin laude și onoruri premature, de a sminti capul unor copii ușurei și orgolioși.</p>
<p>Intrat pe această cale, Tiberiu nu era om să se oprească așa de lesne.</p>
<p>Împins de Sejan, care nu înceta de a-i înfățișa orașul ca împărțit în două tabere și pe Agripina, sprijinită de partizanii săi, ca urzind, pe zi ce mergea, noul planuri de răsturnare, el se hotărî, pentru a pune capăt disensiunilor, să lovească în prietenii aceșteia cei mai devotați. Atunci începu acea serie de persecuții și de procese ce aruncară spaima în Roma și ce trebuiau să continue neîntrerupt pănă la sfârșitul domniei. Prima victimă fu Sosia Galla, odioasă lui Tiberiu din cauza afecțiunii ce Agripina avea pentru dânsa. Ea fu acuzată, după cum am spus, de concusiune, pentru că, în cursul războiului din Galia cu Sacrovir, uzând de influența ce avea asupra soțului seu, Caiu Siliu, comandantul expediției, ar fi săvârșit jafuri care sărăciseră provincia. Soțul ei, care servise sub ordinele lui Germanicus și rămăsese credincios casei lui, fu asemenea acuzat ca complice. În zadar ei cerură un termen, pănă la sfârșitul anului, când încetau funcțiile consulului Valone, om a lui Sejan și vrăjmaș al lor personal: nu li se acordă niciun răgaz. Sosia Galla fu osândită la exil, iar Caiu Siliu, căruia i se mai imputa și crima de lez-maiestate, pentru a evita rușinea unei condamnări, își curmă zilele printr-o moarte voluntară. Bunurile lor fură, după aceea, confiscate, nu totuși în profitul provinciei, ce se pretindea că au jefuit, și care nu reclamase, ci în al Statului, și, pentru o pătrime, în al delatorilor ce susținuseră acuzația.</p>
<p>Acest proces, care făcu senzație, fu urmat de o mulțime de altele, provocate de aceleași mobile, însă nesprijinite pe fapte mai plauzibile. Calpurnius Pisone, dat în judecată pentru că, prin discursuri secrete, ar fi ultragiat maiestatea imperială și, afară de aceasta, pentru că ar fi format planuri criminale împotrivă-i, ținând otravă în casa sa și ducându-se la Senat încins cu o sabie, muri la vreme ca să scape de osândă, căci, deși prima învinuire fu dată la o parte ca neverisimilă, i se aduseră îndată altele, care l-ar fi izbit de sigur. După dânsul, veni rândul lui Vibiu Serenu și lui Ceciliu Cornutu, ambii acuzați de conspirație contra prințului. Primul, denunțat de propriul său fiu, fu adus în lanțuri din exil, unde se afla deja, și condamnat să-și petreacă restul zilelor in Amorgos, o insulă pustie, iar secundul se omorî cu propria sa mână, ca să evite o condamnare. Cremutius Cordus, republican convins și scriitor de merit, fu urmărit asemenea pentru că, prin scrierile sale, ar fi vorbit bine de Brutu și de Casiu. El se apără cu mândrie, demonstră ridiculul crimei ce i se imputa, acoperi pe judecători cu disprețul său, și știind ce-l așteaptă, se lăsă în urmă să moară de foame. O acuzație analogă se aduse, în același timp, Iui Votienu Montanu, orator celebru prin spiritul său. Se pretindea că el rostise cuvinte ofensatoare la adresa Cesarului și i se dele pedeapsa rezervată criminalilor politici, adică închisoarea într-o insulă depărtată. În fine, pentru a impresiona și mai mult spiritele, lovind mai direct in Agripina, se însărcină Donmitius Afer, om de talent, însă caracter pervers și ambițios, gata a săvârși orice infamie, numai să-și facă un renume, ca să denunțe pe Claudia Pulchra, vara și confidenta văduvei lui Germanicus. Neavend ce să-i atribuie, el fi făcu o acțiune de prostituție, acuzând-o de relațiunl adulterine cu un Lucius Furnius, și, peste aceasta, de farmece și de vrăjitorii la adresa prințului.</p>
<p>Claudia Pulchra, înștiințată de ceea ce i se pregătea, alergă la vară-sa ca să-i ceară ajutor și protecție.</p>
<p>Iată cum stau lucrurile în momentul când nora împăratului se hotărî, după cum am văzut, să se ducă spre a mijloci pentru dânsa.</p>
</div>  
<div type="chapter" n="19">
<head>XIX</head>
<p>Precedată de doi nomenclatori în abole de mătase vișinie, cu vărgi galbene, Agripina trecu printr-’un șir de săli, de un lux și de o frumusețe neîntrecute.</p>
<p>Pretutindeni, mobile scumpe, paturi cu încrustări bogate, draperii de purpură și covoare de lână heteană, vase pe picioare de onix, candelabre și bazine cu apă, lucind în grădini exterioare. Pe jos, mozaice prețioase glorificau triumfuri răsunătoare de consuli și de împărați. Erau, înfățișate cu culori pline de vioiciune, sclavagiuri de popoare, tumulte de războaie, cu scânteeri de platoșe și de căsci de aur, ascensiuni in Capitole, quadrige de cai albi repeziți în circuri fenomenale. Pe tavane, picturi himerice reprezintau mări albastre, cutreerate de năvi cu pânzele umflate, urmărite de cote de delfini și îndreptându-se spre țărmuri trandafirii, orașe fantastice, în atmosfere senine, cu ziduri înalte, sprijinindu-se unele pe altele, și cu porți păzite de amorași goi, femei îmbrățișate în stulișuri înflorite, simetrii de plăci de aur și de argint, cu incadramente ce luau ochii.</p>
<p>Ilustra văduvă, după ce lăsă în urmă-i acea succesiune de apartamente splendide, dintre care unele dau pe portice sub care păuni fastuoși își deschideau cozile la soare, sosi la intrarea unei camere rotunde, cu proporții de templu, în mijlocul căreia se ridica un altar.</p>
<p>Era capela palatului, sacellum, unde se făceau sacrificiile domestice.</p>
<p>Nimic nu poate da o idee de bogăția acelei încăperi, luminată de sus, printr-o deschizătură a tavanului, lucrată și împodobită cu materiile cele mai prețioase.</p>
<p>Constelări de onixuri, de agate, de ametiste, de hrisolite, de sidefuri și de mărgeane, oferite ca exvolo divinității locului, acopereau pereții și se combinau armonios cu draperiile roșii, liliachii sau de culorea zambilei ce atârnau ici și colo.</p>
<p>Tiberiu se afla acolo, ocupat cu un sacrificiu în onoarea lui August.</p>
<p>În calitatea lui de pontefice maxim, atribut al imperialității, el oficiase în persoană, îmbrăcat în alb, cu roba fără încingătoare, cu o cunună de flori de verbină pe cap.</p>
<p>Sacrificiul tocmai se terminase, și, după îndeplinirea formalităților rituale obișnuite, — libațiuni cu sângele victimei; arderea extremităților și inimii aceștia, presărate cu făină de orz prăjit, pe un foc de pere de brad; invocarări adresate Vestei, zeiței căminului domestic, — sacrificatorul pronunțase cuvintele sacramentale de: Ex templo! care cuprindeau o invitație pentru asistenți de a se retrage și a-l lăsa singur, când Agripina apăru deodată.</p>
<p>Tiberiu se arătă, mai întâi, surprins de acea vizită neașteptată, însă, numai decât, stăpânindu-și mirarea, cu binevoința-i prefăcută, de care era așa de darnic, mai cu seamă cu acei pe care nu putea să-i sufere, el se duse în întâmpinarea norei sale, o luă de mână, o conduse în interiorul sanctuarului, unde nu mai rămăsese nimeni, și, acolo, știind că ceva important o aducea spre dânsul, după ce o puse să șează, o întrebă cu interes ce dorește, la ce poate să-i fie util.</p>
</div>  
<div type="chapter" n="20">
<head>XX</head>
<p>Agripina stătu un moment fără să răspundă. Emoțiile prin care trecuse în dimineața aceea, îi turburau încă spiritul, și ea voia să pară liniștită, stăpână pe ea însăși, să nu lase să-i scape nici un cuvânt imprudent, în interesul chiar al cauzei ce venise să apere.</p>
<p>În cele din urmă, ea începu să vorbească, și vorbele ieșeau precipitate și fără șir din gură-i.</p>
<p>— Cesare,... tată,... — zise ea, împreunându-și mâinile, — am venit să te rog... să-ți cer o grație... O! nu te uita dacă nu știu cum să încep!... O femeie amărâtă, cum sunt eu, n-are totdeauna liniștea de spirit trebuincioasă!... Și, afară de aceasta, ceea ce mă trimite către tine e așa de grav și de dureros pentru mine, încât...</p>
<p>— Mă sperii! — întrerupse Tiberiu, c-un surâs ascuns; — dar, pe Jupiter! ce poate oare să fie care să turbure într-atâta o natură așa de curajoasă și de hotărîtă ca a iubitei mele nurori?</p>
<p>— O Cesare, — urmă Agripina, fără a părea că bagă de seamă maliția disimulată a acestor cuvinte, — lucrul e, în adevăr, foarte serios de vreme ce mă face să alerg pană la tine!... În cursul vieței tale, ai avut, desigur, pe cineva, rudă, copil sau simplu prieten, la care ai ținut din inimă și a cărui nenorocire te-a costat mai mult chiar, poate, decât dacă te-ar fi lovit direct pe tine însuți... Ei bine, în cazul acesta mă aflu și eu în acest moment!... O ființă scumpă, strâns legată de mine prin sânge și prin amiciție, se găsește în primejdie... A-ți spune cât mă doare de-a o ști amenințată, mi-e peste putință. Află numai că, în doliul și în izolarea în care trăesc, ea e, prin iubirea cu care mă înconjoară, singura-mi mângâiere, unica bucurie ce mai mi-a rămas!... De aceea, vin către tine, Cesare, și-ți denunț faptul, și protestez contra nedreptății ce se pregătește cu dânsa, și cer să-mi dai sprijinul și ajutorul tău ca s-o scap!...</p>
<p>Tiberiu devenise serios.</p>
<p>— Și cine e acea ființă așa de interesantă? — întrebă el, făcăndu-se că nu pricepe, — și de ce crimă e acuzată?</p>
<p>— E vară-mea, Claudia Pulchra! — răspunse Agripina, ne mai putându-și ține lacrimile; — e, prin urmare, propria ta rudă!... Un mizerabil, Domitius Afer, un om de nimic, pe care de atâtea ori l-am scos din mizerie, s-a găsit, drept recunoștință, să-mi dea această teribilă lovitură, îndreptând împotrivă-i o acțiune calomnioasă!... Dar nu se gândesc oare nenorociții de soiul lui, a căror speță mișună de câtva timp în Roma, că, prin asemenea înscenări ei lovesc chiar în casa ta, Cesare?... Pănă unde are să se întindă îndrăzneala și rapacitatea lor? Nu au făcut deja destule victime? Ce? li se va permite să meargă și mai departe și să arunce oprobriul și jalea chiar în familiile cele mal ilustre și mai respectate?...</p>
<p>Necumpătarea acestui limbaj, fără voia-i violent, din cauza aluziilor ce cuprindea, indispunea vizibil pe Tiberiu. El nu se putu stăpâni de-a nu-i tăia vorba, pentru a protesta împotrivă-i.</p>
<p>— Mi se pare că cam exagerezi! — zise el, lăsând, contra obiceiului său, să i se citească gândul. — Într-un timp când legile sunt călcate zilnic în picioare și când Republica e amenințată de cele mai mari dezordine, e, poate, un bine că se găsesc încă oameni care veghiază asupră-i, denunțând relele ce se comit!....</p>
<p>— Lucrul e posibil, — continuă Agripina, simțind că mersese prea departe și voind să îndrepte greșeala săvirșită; — însă denunțătorul Claudiei Pulchrei nu e din aceia. În orice chip, făcând un asemenea proces, el nu are binele obștesc în vedere, ci propriul său profit, căci speră a se împărtăși din bunurile victimei sale!... O zei nemuritori, — adaose dânsa; ridicându-și ochii și împreunându-și mâinile, — cum e cu putință să se născocească asemenea lucruri!... Claudio Pulchra, adulteră!... Dar aceasta e o infamie care întrece orice închipuire!... Și cu cine încă ?... Cu Lucius Furnius, un om pe care nu-l poate suferi!... Cesare,... tată,... în mâna ta stă mântuirea!... Ție ți-e dat să nu permiți asemenea inichități!... Opune nelegiuirii ce se prepară puterea ta suverană de consul și de tribun! Împiedică pe acești persecutori ai sângelui meu de a se juca cu lucruri așa de auguste, cum e cinstea unei femei!... Fă un exemplu cu ei, ca să se știe pe viitor că sunt persoane de care nu trebuiesc să se atingă și margini peste care nu le e permis să treacă!...</p>
<p>Vorbind astfel, ea căzuse la picioarele lui Tiberiu, pe care le îmbrățișa cu căldură. El însă sta rece și posomorit, și nu încuraja prin nici o vorbă bună demersul ei desperat, nici nu dezaproba prin nimic fapta de care venise să i se plângă. În sfârșit, el rupse tăcerea.</p>
<p>— Fata mea, — îi zise el, cu glasu-i de gheață, — îmi pare destul de rău de ceea ce se întâmplă Claudei Pulchrei, dar ce pot eu ca să împiedic acuzația ce i se aduce? Puterea mea nu merge pănă unde crezi. Mai presus de suverani, sunt legile unei țării, și, vai de aceia care caută să le calce sau să le eludeze! Compătimesc, fără îndoială, cu vară-ta și doresc din inimă să scape de lovitura ce o amenință; însă nu la mine trebuie să te adresezi pentru aceasta. Luați un bun avocat care să facă o apărare cât se poate de completă. Nevinovată cum sunt încredințat că este, Claudia va triumfa desigur, și atunci vom avea cu toții plăcerea de-a o păstra încă în mijlocul nostru.</p>
<p>Agripina se ridică la aceste cuvinte.</p>
<p>— Cesare, — mai încercă ea, stăpânindu-se încă, — ai milă de o suplicantă care te roagă într-o împrejurare decisivă pentru dânsa. Nu te ascunde după legi, căci în mâna ta stă să oprești orice fărădelege. Ai mai făcut-o și altădată, și nu e nici un motiv pentru care, rândul acesta, să ai mai multe scrupule decât atunci. Adu-ți aminte de Apuleia Varilia, strănepoata lui August, dată în judecată pentru fapte identice și pe care ai scăpat-o de pedeapsă.</p>
<p>— Da, — replică Tiberiu, — însă Variliei i se imputau, între altele, și cuvinte injurioase la adresa mamei mele și a mea însumi. Am cerut părăsirea acuzației numai în privința acestui punct, după cum aveam, cred, dreptul, de oarece insulta nu mă privea de cât pe mine. În privința celorlalte fapte, Varilia a fost judecată, și, deși pedeapsa ce i s-a dat n-a fost aspră, totuși, am cerut de la familia ei să o depărteze din Roma, după vechiul obicei.</p>
<p>— Prin urmare, mă refuzi? — îngână Agripina, al cărui sânge începea să i se suie în obraz. — Singura grație ce ți-am cerut vreodată e așa dar respinsă de tine fără șovăire?... </p>
<p>— Îmi pare foarte rău că n-am nici o putere ca să te servesc! — respunse Tiberiu, uitându-se într-altă parte".</p>
<p>— Cesare, încă o dată,... ai milă... gândește-te...</p>
<p>— Nu pot absolut nimic. Nu stă în mâna mea asemenea lucru!...</p>
<p>— Atunci, pentru ce mai jertfești victime divinului August? — zise ea, izbucnind, cu glasul tremurând de mânie. — Oare același om care-i persecută familia mai are dreptul să-i cinstească memoria prin sacrificiuri? Ce ? sufletul lui nemuritor a trecut în aceste imagini de piatră la care te închini, sau în coborâtorii lui, în ființele născute din sângele lui, în care lovești fără cruțare? Nu! nu! asemenea fățărnicii nu mai înșeală pe nimeni! Stinge focul de pe acel altar! dezbracă acele veștminte ce n-ai dreptul să mai porți, pe câtă vreme vei lăsa să i se dezonoreze familia!... Pentru ce mai ascunzi? Spune curat că ți-ai propus să desființezi tot ce a mai rămas legat de dânsul, pe mine mai cu seamă, care mă bucur de antipatia ta și pe care voiești să me prigonești, făcând proces Claudici Pulchrei. Da! crima acesteia e tot ca a nefericitei Sosiei Gallei, pe care ai pus să o osândească numai fiindcă mi-era prea devotată. Încă o dată, ai curajul de a izbi de-a dreptul în victima ce ți-ai ales și nu mai îți micșora puterea, persecutând pe niște nevinovate!...</p>
<p>Tiberiu o lasă să sfârșească; apoi, dând din umeri, se îndreptă spre o ușă laterală și ieși din sacellum, aruncându-i drept răspuns un vers grecesc, care se poate traduce astfel:</p>
<p>Fata mea, prea le grăbești!</p>
<p>Eu nu stric de nu domnești!</p>
<p>și prin care făcea aluziune la impaciența ce i se atribuia de a parveni la tron.</p>
</div>  
<div type="chapter" n="21">
<head>XXI</head>
<p>Era pe la sfârșitul celei dintâi vegheri, și străzile se umpleau de lumea sculată de la masă și ieșită ca să se plimbe pe răcoare. Creasta monumentelor Forului roman, frizele templului Jupiter Capitolin și al Junonei, dominând înălțimile plane ale Arcei, la care ducea o scară cu largi trepte de piatră, fațadele bazilicelor Opimia, dintre templul Concordiei și Grecostas, și Fulvia-Emilia, de sub Tavernele-noi, luceau încă, în crepuscul, albe și galbene, sub un rest de lumină ce venea de la apus. Oameni în toate costumele, — romani de baștină, foarte mândri, în togele lor cu mii de cute; occidentali, cu gesticulația animată, îmbrăcați în paliuri, în diploe și în tunici; orientali, plini de gravitate, lesne de deosebit de pe portul lor bătător la ochi, — unii cu capul gol, alții purtând bonete ascuțite, alții acoperiți cu petase cu marginele lăsate în jos, cu calantice egiptene, cu toride de stofă multicoloră sau cu simple tenii ce rețineau împrejurul frunții panglici sau ramuri de stejar, — circulau pe marginea străzilor sau se opreau, ca să privească, dinaintea prâvălielor frumos decorate. Mai toata acea lume însă se îndrepta spre For, unde o atrăgea varietatea spectacolului și zgomotul incidentelor petrecute în cursul zilei.</p>
<p>Cu toate stăruințele și rugăciunile Agripinel, procesul vară-sei se judecase, în adevăr, în ziua aceea. Sărmana Claudia Pulchra fusese nevoită să se prezinte în comisii, dinaintea judecătorilor, pentru a se apăra. Ea venise fără ostentație,îmbrăcată în doliu, asistată numai de un vechi și credincios amic, de Titius Sabinus, care n-avea alte titluri pentru a se recomanda decât onorabilitatea vieței sale nepătate și onestitatea unei vorbiri sincere și convinse. Aceasta nu era însă destul pentru sarcina ce-și luase. Acuzatorul, Domitius Afer, era un adversar de temut, atât prin talentul seu personal, cât și prin sprijinul ce i se da pe sub ascuns. El fu zdrobitor, și, în acuzația ce pronunță, ridicându-se la înălțimea celor dintâi oratori, atrase aplauzele lui Tiberiu, care, cu acea ocazie, zise despre dânsul că „elocvența era domeniul lui". În zadar Sabinus cată să lupte, să dovedească absurditatea și netemeinicia pârei, pericolul unor asemenea învinuiri: cuvintele lui nu avură nicio trecere, și judecătorii, rătăciți saci influențați, pronunțară condemnarea Claudiei Pulchrei și a complicelui ei. La auzul acelei hotăriri, nenorocita femeie căzuse leșinată, fără simțiri. Partizanii ei, acei care țineau de casa lui Germanicus, se grăbiseră s-o înconjoare, s-o ridice, ceea ce dase naștere la manifestații contrarii din partea amicilor lui Sejan. Procesul se sfârșise, deci, cu scandal, în mijlocul unor scene tumultuoase, și mulțimea, lacomă de asemenea spectacole, se îndrepta, chiar după terminarea lui, spre For, ca să vadă de nu va găsi un rest de emoție de care să se împărtășească încă.</p>
<p>De altmintrelea, chiar fără aceasta, atracția locului era prin ea însăși puternică, deoarece acolo se afla centrul vieții și al activităței poporului roman, la toate orele din zi și din noapte. Acolo, erau prăvăliile cele mai luxoase și mai decorative, mărfurile cele mai alese pentru toate gusturile și trebuințele. Acolo, sub portice, se cumpărau stofele de mătasea cea mai fină, îmbrăcămințile de femei și de bărbați, cu croielele cele mai noi și cu culorile cele mai variate. Acolo, trecătorii puteau să admire, atârnate în galantare sau artistic așezate la etalage, țesături de aur și de lână de șapte ori muiată în purpură tireniană, stole vopsite ca fața apei, a șofranului, sau a mirtului de Pafos, pale, unele ca ametistul, altele ca trandafirul veșted, altele ca pana cocorului, altele ca verdele migdalului înflorit, evantalii de pene de struț și pe păun, mici unelte de baga și de sidef, parfumuri și mirodenii de tot felul, globuri de cristal, pe care femeile le țineau în palmă, ca să le fie mâinile pururea reci și fragede, arșice de fildeș și tăblițe de ceară albă, pe care se scria custilețl de aur. Tot acolo, pe Calea Sacră, giuvaergiii și bijutierii cei mai buni atrăgeau clientela cea mai bogată și mai aristocratică. Bancherii, samsarii, uzurarii și speculatorii de frunte âși deschideau, acolo, cantoarele, în vecinătățile bazilicei Argentaria și pe lângă templul lui Castor și al Celor doi lanus. Acolo, se întâlneau, împrejurul statuii lui Marsias, avocații, martorii, oamenii de afaceri cei mai cu renume, precum asemenea și prepușii la mezaturile publice. Acolo, se tocmeau feciorii, bucătarii, cântăreții de flaut și, în genere, întregul personal trebuincios serbărilor private. Acolo își ofereau serviciile, în Argiletum, copiștii, librarii, pantofarii; pe Valia, precupeții; lângă bazilica Emilia, negustorii de vase de bronz; împrejurul băilor, debitanții de vinuri, conservate în mari amfore de pământ, fabricanții de cârnați, atârnați de tavan, în lungi șiruri verticale, vinzătorii de ceapă, de ouă răscoapte și de pește uscat. Acolo asemenea, era locul unde domiciliau, ca despre Vicu Tuscu, oamenii cu reputație rea, care exercitau industriile cele mai suspecte și făceau comerțul cel mai periculos. În receptacolele lor de viciu și de crimă, mușterii cu ochii vineți de voluptăți sau aprinși de pasiuni, puteau, în adevăr, să-și procure tot ce poate ucide sau ațâța: cucută preparată și salamandră, băuturi cu bază de sabină și de enupere, pentru a face pe femei să lepede, aconit uscat in aer cald, omizi de molift, amestecate cu cozi de buprestis, mătrăgună și cantaride. Acolo, în fine, spre Subura, se deschideau, de-a lungul străzilor, în case mici, cu ferestrele lipite cu hârtie unsă, lupanarele, care, cum se însera, atrăgeau multă lume. Prin deschizătura ușii,la lumina vreunei mici lămpi fumegânde, interiorul acelor localuri de joasnică prostituție apărea în toată trista-i goliciune. Erau cubicule strâmte, cu pereții mâncați de igrasie, pe care, se zugrăvise vreo frescă impudică: amorași vicioși sau fauni obsceni, alergând după femei despuiate. Drept mobilier, un simplu pat, c-o rogojină uzată de serviciu, o oglindă de metal într-un colț, o amforă cu apă pentru vizitatori, o sticluță cu parfum pe o policioară. Pe prag, sta stăpâna locului, adesea tânără și frumoasă, cu mari inele de bronz în urechi și cu gâtul plin de mărgele. Ea chema fără jenă pe trecetori, îi lua de mână, îi târa de multe ori cu de-a sila în vizuina sa.</p>
</div>  
<div type="chapter" n="22">
<head>XXII</head>
<p>Deschizându-și cu destulă greutate, un drum prin mulțime, o femeie sărac îmbrăcată, încălțată cu sandale de lemn, cu fața acoperită sub un văl negru, spre a nu fi recunoscută, străbatea, la acea oră, Forul roman.</p>
<p>Ea venea de departe, de dincolo de Viminal, despre grădinile lui Mecena, și părea că se îndreaptă spre Tibru.</p>
<p>După ce coborî Vicul Patriciu, la poalele Esquilinului, lăsând, pe stânga, templul Junonei Lucine, porticele Liviei, după care se înfășura o viță fenomenală, groasă și puternică, ce se ridica, într-o ploaie de largi frunze, pănă la învelitoare, Choragiul, ale cărui turnuri pătrate dominați regiunea Isis și Serapis, unde se aflau cele zece Horee sau grânare publice, cele douăzeci și trei de Pistrine sau brutării, Macelul-cel-mare, în care se vindeau proviziile și ce mirosea, de departe, a carne și a pește proaspăt, Spoliarul, unde se executați criminalii, Cazarma celor cinci cohorte de gărzi nocturne, la acel ceas goală, — ea trecu pe dinaintea Școlii galice, tăie un colț al Suburei, depuși templul Păcii, și, prin Calea Sacră, atinse Forul roman, unde înghesuiala o sili să-și micșoreze pasul.</p>
<p>Gloata devenea, în adevăr, în partea locului foarte compactă. Erau sclavi care se certau sau se băteau, ceeace făcea ca lumea să se grămădească împrejuru-le pentru a-i privi. Alteori, lectica vreunul funcționar imperial, tâmpit de digestie, se ivea, precedată de servitori care loveau în cel ce nu se dau în lături destul de iute, ceea ce provoca asemenea învălmășeli și scandaluri și îngreuia circulația.</p>
<p>Cu toate acestea, femeia de care e vorba înainta mereu, susținută de hotărârea nestrămutată ce purea că o pune în mișcare.</p>
<p>După ce ocoli lacul Curțiu, din fața bazilicei Iulia, ea se opri un moment dinaintea templului Vestei, pentru a îngenuchia și a adresa o scurtă invocație zeiței. Apoi, o luă pe Vicu Tuscu, de vale, spre Velabru, cartier nou, unde circulația devenea din ce în ce mal rară. La extremitatea stradel, în dreptul templului Fortunei, ea se opri din nou spre a se uita dacă nimeni nu se luase după dânsa. Pe urmă, încredințată că era cu totul singură, se îndreptă spre podul lui Emiliu, ce, în partea aceea, despre lanicul, stabilea comunicarea cu regiunea transteverină.</p>
<p>Se înoptase, și lucrurile începeau să-și piardă din adevăratele lor forme pentru a lua altele mai fantastice și mai exagerate. Jos, sub podul de granit, cu mari bolți masive, Tibrul se auzea curgend, c-un zgomot de ape ce semăna a un plânset prelungit. Malurile lui însă, la acea oră fără contururi, se topeau, confuze, în depărtări ce nu se mai puteau aprecia, pe când umbrele caselor, de pe țărmuri, jucau în clătinătura valurilor, din când în când străbătute de vreo lucire tremurătoare, venind despre, orașul ce apucase a se lumina.</p>
<p>Nu departe de acolo, niște scremete profunde aruncau, în întuneric, nota lor sinistră. Era faimoasa gură de canal Cloaca maxima, care, după ce trecuse pe sub For, se vărsa în Tibru, cu opinteli de bestie în dureri de facere, cărând toate necurățeniile Romei la fluviu.</p>
</div>  
<div type="chapter" n="23">
<head>XXIII</head>
<p>Femeia de ai cărei pași ne-am ținut până aci era Claudia Pulchra.</p>
<p>După pronunțarea condamnării ce o lovise, ea căzuse, după cum am spus, în nesimțire, fusese dusă acasă fără cunoștință. Aci, grație îngrijirilor ce i se daseră, ea își venise în fire, însă deșteparea fusese pentru dînsa o nouă cauză de durere. Ea nu putea admite ideea că fusese găsită culpabilă, și umbla ca nebună, repetând, țipând, urlând tuturor nevinovăția sa. Agripina, care-i așteptase întoarcerca, era tot atât de desperată ca și dânsa, căci efectele hotărârii erau teribile. Prin faptul sentinței pronunțate, Claudia Pulchra trebuia să părăsească Roma, să se ducă a-și petrece tinerețele într-o insulă depărtată, să-și piardă toate bunurile în favorul fiscului, afară de o pătrime ce se atribuia acuzatorului, Domitius Afer. Ceea ce le costa însă pe amândouă mai mult decât orice era dezonoarea decurgând dintr-o asemenea osândă pentru urmașa unei familii care, de la Apius Claudius, fundatorul ei, înnumărase cinci dictatori, douăzeci și opt de consuli, șapte censori printre membrii săi, avusese șease triumfuri și două ovațiuni și era aliată cu cele mai ilustre din Roma, chiar cu cea împărătească. Ele se jeliseră, deci, împreună, acuzând soarta, blestemând pe Tiberiu, deplângând apropiata lor despărțire. Apoi, Claudia declarase că are nevoie de repaus, se rugase să fie lăsată singură, se închisese în camerele sale. Aci, ea își examinase din nou situația și găsise că alt mijloc nu era ca să scape de rușine decât cerând un refugiu morții. Ea cântărise bine, în mintea sa, această soluție, și, judecând-o preferabilă oricărei alteia, se hotărâse să o urmeze. Însă care era moartea la care trebuia să recurgă pentru a fi sigură că nu va mai scăpa cu viață? Această chestiune o preocupase un moment. Ea își zisese că, lovindu-se c-un pumnal, se putea întâmpla să greșească și să nu-și facă de cât o rană; otrava nu-i înfățișa mai multă încredere, căci se temea să nu se prindă la timp de veste și să nu fie scăpată prin antidote; ar fi voit să-și deschidă vinele într-o baie caldă, însă acest mijloc era tot atât de nesigur, de oarece ar fi atras fără îndoială atenția și ar fi împiedicat-o, poate, de a-și atinge scopul. Atunci, se gândi la Tibru,... la moartea prin înecare,... noaptea,... pe întuneric,,.. într-un loc neștiut, unde nimenul nu-i va veni în minte s-o caute spre a-i da ajutor. Adeseori, întorcându-se de la grădinele lui Cesar, sau de la Naumachia lui August, lac pe care se simulau bătălii navale, ea trecuse pe podul lui Emiliu și fusese izbită de adâncimea și de repeziciunea apei în acel punct. Cu iuțeala rezoluțiunilor supreme, ea se decise, așa dar, să se arunce în fluviu. Și împrejurările păreau că favorizează acest plan, căci tocmai se înserase și oamenii de serviciu, crezând-o culcată, se dau după trebile lor. Spre a le înșela și mai bine vigilența, ea luase hainele unei sclave, pe care din întimplare le găsise la îndemână, își acoperise fața c-un voal gros, și, printr-o ușă secretă, se coborâse în grădină, de unde ieșise în stradă și, de acolo, pe drumul cel mai scurt, se îndreptase spre Velabru, în josul căruia curgea Tibrul.</p>
<p>Când ajunse la jumătatea podului, Glaudia Pulchra se rezemă de parapetul de piatră și își plimbă ochii împrejur.</p>
<p>Ea simțea trebuință, în acea minută supremă, înainte de a-și lua adio de la viață, de la tot ce iubise și ce-i surâsese, să mai îmbrățișeze odată cu privirea lucrurile de pe acest pământ, de care era să fie pentru totdeauna despărțită. Ea stete, deci, câteva momente, cu ochii pironiți în umbră, silindu-se să vadă, să deosibească, să-și întipărească cât mai mult din cele ce o înconjurau pentru a le duce cu ea în mormânt.</p>
<p>Deodată, ca spre a-i îndeplini și mai bine dorința, o lumină apăru la apus, ridicându-se cu încetul de după cocoașa enormă a Vaticanului. Era luna, roșie, rătundă ca o pavăză, răspândind pe împrejurimi farmecu-i nespus. Atunci șerpuiala fluviului deveni lămurit. Într-o parte și într-alta, se deosebiră edificii, arcuri, columne subțiri și ușoare ca catargele de galere, punți, străzi bordate de temple, cu fațadele strălucitoare, suprapuneri de case, cu licăriri de lumini. La spatele Capitolinului, dominat de fortăreața sa tradițională, Arcea, un colț din Câmpul lui Marte apăru, pierdut în depărtare, nemărginit, pe când, în partea opusă, subt Palatin, Velabrul scânteia de mii de lanterne de foi de țiplă sau de piază muiată în ulei.</p>
<p>Claudia Pulchra nu-și putea dezlipi ochii de pe acel spectacol. În acelaș timp, luna, înaintând mereu spre zenit, da contururi din ce în ce mai precise lucrurilor. Sub lumina-i albă, tăiată de lungi linii albăstrui, Roma, acum, se vedea bine de tot. Tibrul făcea un cot imens, resfrângend în apele-i greoaie străluciri de argint. La dreapta, spre lanicul, se zăreau, imobilizându-se, grădinile lui Cesar cu vegetația lor cenușie; iar în partea cealaltă, spre Aventin, se desena pe orizont masa enormă a Circului Maxim, templul Cererii și al lui Hercule, stâlpii târgului de vite, fori boarium, zidurile cetății, ce se prelungeau până în dreptul Emboriulul-celui-mare. Apoi, și mai departe, se deschidea câmpia romană tăiată de drumuri, și, dincolo do dânsa, în fund de tot, colinele difuse ale Lațiului, a căror creastă trăgea pe cer o barieră nepătrunsă.</p>
<p>Glaudia Pulchra se afla încă sub farmecul dureros al acelei vedenii, pe care o privea pentru ultima oară, când un zgomot de pași se auzi, îndreptându-se spre dânsa. Ea zări, în același timp, nu departe de acolo, o grupă de oameni ce înainta cu precauție, precedată de torțe și de felinare. Ideea că acei oameni erau trimiși după dânsa, ca s-o caute și s-o aducă, îi redete energia hotărârii cu care venise acolo. Ea își zise că fuga ei de acasă fusese descoperită, că i se luase de urmă, că în curând, de nu le va apuca înainte, va deveni prizoniera acelor prea zeloși prieteni, ce, în contra voinței ei, se încăpățânau s-o facă să trăiască. Atunci, amintirea procesului său, rușinea condamnării ce o lovise, mizeria zilelor ce avea să sufere în exil, singură și departe de ai săi, îi apărură în toată oroarea lor. Ea își repetă că moartea era de o mie de ori preferabilă acelui supliciu, și, întărită la această cugetare, se sui, fără să ezite, pe parapet și se lăsă să cadă în fluviu.</p>
<p>Zgomotul căderii ei abia turbură o clipă liniștea acelei nopți senine, iar Tibrul, care ’î înghiți trupul, își reluă, un moment după aceea, cursul regulat și nepăsător.</p>
</div>  
<div type="chapter" n="24">
<head>XXIV</head>
<p>Condamnarea și moartea Claudiel Pulchrei înnăsprise și mai mult relațiile dintre împăratul și noră-sa, Agripina.</p>
<p>Când aceasta aflase de tragicul sfârșit al verel sale, ea căzuse bolnavă de inimă rea, și, multă vreme, în timpul zacerii sale, nu-și mai putuse dezlipi mintea de la această nenorocire. Ea o vedea, pe iubita sa Claudia, în fiecare moment, i se părea că aude plângerile și rugăciunile el, protestările de nevinovăție ce făcuse pănă pe pragul morței, și o furie nebună o cuprindea împotriva socrului său, pe care-l acuza de pierzania el. Pe de altă parte, propria sa siguranță începuse s-o îngrijească. Stând în pat, singură, față în față cu gândurile sale, reînnodând, cu luciditatea ce dă situațiile critice, firul ultimelor evenimente, ea constatase, încă o dată, că toate înscenările ce-i amârau de câtva timp viața erau îndreptate împotriva sa; ba chiar întrevăzuse ca încoronarea lor, propriul său supliciu într-un viitor apropiat. Moartea n-ar fi spăimântat-o, căci era curagioasă și trecuse deja prin multe pericole; însă îi era frică de suferințele umilitoare ce însoțesc răzbunările meschine. Afară de aceasta, ca credea că are încă datorii de împlinit înainte de a renunța la viață. Ca mamă, se îngrijea de soarta copiilor săi, amenințați ca și dânsa, însă prea tineri pentru a-i da o mână de ajutor; ca văduvă, moștenitoare a unui nume ilustru, nu se putea împăca cu ideea de a lăsa imperiul pe mâni străine, în voia întâmplării; ca patriciană mândră, prigonită și izbită în ce avusese mai scump, ea voia să aibă revanșa sa, înainte de a-și da sfârșitul, și să lovească, la rându-i, în aceia ce-i pricinuiseră atâtea role. Atunci, sta, și cugeta, și-și trudea mintea cum să facă ca să iasă din cercul de fier ce o strângea, să depărteze de la dânsa soarta nefastă ce o persecuta cu atâta îndărătnicie. După lungi și adânci chibzuințe, ea crezu că mijlocul cel mai bun era căsătoria. Ea își zise că singur un bărbat, egal cu dânsa prin naștere, puternic prin rangul și prin meritele sale, va fi în stare să-i asigure liniștea, servindu-i, în acelaș timp, și planurile. Fără îndoială că ideea de a părea, schimbându-și condiția, necredincioasă lui Germanicus, o costa, dar se mângâia, zicându-și că lucrul ar fi fost plăcut însuși fostului său soț, fiindcă, făcând acel pas, ea slujea interesele casei lui. Mai presus de aceasta însă, ura și setea de răzbunare ce o stăpâneau erau așa de mari, încât, pentru a le satisface, se simțea gata la totul, orice altă considerație părându-i-se de o ordine secundară.</p>
<p>În timpul acesta, Tiberiu, aflând de boala ei, veni să o vadă, mai mult de ochii lumii, decât de dragostea ce ar fi avut pentru dânsa. Vizita lui insă fu o nouă cauză de înveninare a relațiilor dintre ei. Agripina, cum îl văzu, izbucni în vaiete și în recriminări. Ea îi impută părăsirea în care se afla, grija și temerile în care trăia.</p>
<p>— O Cesare! — îi zise ea, după ce plânse îndelung în tăcere, — vezi în ce stare am ajuns! Aș putea zice: unde m-a adus lipsa de milă ce arăți cu mine! Nu era destul izolarea în care îmi petrec zilele: trebuia să răpești și ultima consolare ce le mai îndulcea, smulgând de lângă mine pe singurele mele prietene!... Acum, ce să mai zic?... urmează-ți opera!... desăvârșește ceea ce ai început!... pune să mi se ia și viața, căci altă binefacere din parte-ți nu pot să mai aștept!... Dai traiul acesta singuratic mă apasă!... Mi-e sete de dragoste, de iubire, de o inimă care să mă-nțeleagă și să bată pentru mine!... După atâtea furtuni ce au trecut peste capu-mi, am nevoie de un liman liniștit, pe care să-mi întremez puterile zdrobite!... Cesare, — adaoscea, după o pauză, — ai mai putea repara răul ce mi-ai făcut, dându-mi un soț, pe care să mă sprijin în răstristețele mele. Însă favoarea aceasta ar fi așa de excepțională, încât abia îndrăznesc să o formulez!... Vezi: sunt încă în floarea tinereții, și dorința oricărei femei de inimă nu poate fi decât căsnicia. Acordă-mi voia de a mă remărita. Se vor găsi, desigur, în Roma, destui cetățeni distinși, care să mai se uite la mine și să primească, în casa lor, pe văduva lui Germanicus și pe copiii ei!...</p>
<p>Tiberiu încruntă sprâncenele la această propunere, întrevăzând, cu perspicacitatea-i obișnuită, scopurile ascunse ce o dictau, bănuind, după cum și era în realitate, că Agripina îi cerea un bărbat pentru a avea un instrument docil și mai direct cu care să lovească într-însul. Totuși, el se stăpâni și plecă fără să dea vreun răspuns, ceea ce mări și mai mult animozitatea nori-sei împotrivă-i.</p>
<p>Câtva timp după aceasta, un alt incident puse vârf antipatiei ce aceste naturi așa de deosebite aveau una pentru alta și făcu, astfel, orice relații dintre ele cu neputință.</p>
<p>Cu ocazia unei serbări de familie, Tiberiu chemase la masă pe rudele sale cele mai apropiate, pe maică-sa, Livia-Augusta, între altele, și pe Agripina. Sejan găsi în acea împrejurare un prilej favorabil pentru a sfărima ultimele rămășițe de bună dispoziție ce stăpânul său ar fi mai păstrat pentru aceasta din urmă. Înainte de masă, el puse s-o înștiințeze, în secret, că i se pregătea moartea, deoarece bucatele ce i se vor servi erau otrăvite.</p>
<p>Agripina crezu fără greutate, și, neștiind să se prefacă, nu băga nimic în gură în tot timpul ospățului. Pe de altă parte, se atrase atenția lui Tiberiu că noră-sa se ferește de a mânca. Pentru a verifica dacă lucrul era adevărat, el luă un fruct de pe masă și i-l oferi, lăudând frumusețea și bunătatea lui. Agripina, din ce în ce mai întărită în credința sa prin acea politeță neobișnuită, primi fructul, dar, în loc să guste dintr-însul, îl dete unui sclav ce se afla la spatele ei. Tiberiu văzu mișcarea, și, supărat că i se atribuiau gânduri așa de criminale, se în toarse către mamă-sa și zise destul de tare ca să fie auzit de toți : „Mai miră-te că mă arăt așa de sever cu o femeie care mă ia drept un otrăvitor!...</p>
<p>Din momentul acela, el o scoase cu totul de la inimă, încetă de-a o mai primi prin casă, nici nu se mai duse s-o vadă.</p>
</div>  
<div type="chapter" n="25">
<head>XXV</head>
<p>Cele din urmă cauze care desăvârșiră pierderea Agripinei și a casei sale fură plecarea lui Tiberiu din Roma, pe de o parte, iar pe do alta, moartea Liviei-Augustei, mamei lui, care ținea la familia lui Germanicus și o proteja pe cât îi era cu putință.</p>
<p>După o lungă călătorie prin Latium și prin Campania, întreprinsă sub pretext de a dedica niște temple, unul la Capua, în onoarea lui Jupiter, și altul la Nola, unde murise August, în amintirea acestuia, Tiberiu se stabili definitiv în desfătătoarea insulă</p>
<p>Capreea, așezată în partea meridională a golfului Neapolei,în fața promontoriului Surentum, de care nu era despărțită decât printr-o strâmtoare de câteva mii de pași. Acolo, el găsi liniștea și siguranța ce-i lipseau. Departe de intrigile și de obsesiile capitalei, acolo, el se simți cu desăvirșire liber, putu să se odihnească de grjjele administrației, să privească lucrurile de departe, să se dea, fără jenă, gusturilor și pornirilor inimei sale. El rămase în acea insulă pănă la sfârșitul vieții sale, căci, deși se încercă, în urmă, să revie la Roma, apropiindu-se chiar de cetate pană în fața zidurilor ei, totuși nu mai intră într-însa, adeverind astfel oroscopul ce se trăsese la plecarea lui și după care cei ce citeau în poziția stelelor anunțaseră că nu se va mai întoarce niciodată.</p>
<p>Cât despre Livia-Augusta, ea reposă, nu mult după aceea, în adânci bătrâneți, înconjurată de stima și de iubirea Romanilor. Cât trăise, ea moderase oarecum pornirile lui Tiberiu, care, ridicat la imperiu numai prin influența ei asupra lui August, se temea de dânsa și nu cuteza să o înfrunte. Se zice chiar că, pentru a scăpa de ascendentul ei, el părăsise capitala pentru o localitate unde se simțea mai stăpân pe el însuși. Oricum ar fi însă, moartea ei nu-i pricinui mare durere. El nu se deranjă ca să vină să asiste la înmormântarea ei, ba nici chiar nu permise a i se da, în totalitatea lor, onorurile ce Senatul, crezând că face plăcere prințului, votase pentru ilustra defunctă. El le reduse, ca prin pură modestie, alegând, în scrisoarea sa către Senat, că, prin aceasta, îndeplinea însăși dorința mamei sale, care fugea de apoteoze și de manifestații exagerate. Mulți însă îl acuzară că voise mai de grabă să plătească, printr-un fel de răzbunare postumă, dependența în care ea îl silise să trăiască până atunci. Ceea ce nu se poate tăgădui, totuși, e că, de aci înainte, scăpat de orice autoritate jenantă, el putu să se dea, pe îndelete, instinctelor sale de cruzime, ațâțate încă prin sfaturile interesate ale favoritului său.</p>
</div>  
<div type="chapter" n="26">
<head>XXVI</head>
<p>Sejan, în adevăr, după ce așezase pe stăpânul său în Capreea, se întorsese la Roma, unde atotputernicia sa nu mai avea stavilă. În cursul călătoriei, el avusese ocazia să dea lui Tiberiu o strălucită dovadă de devotamentul său, și aceasta îi sporise și mai mult trecerea. Aflându-se, într-o zi, la masă, într-o peșteră, la Spelunca, lângă Teracine, între maraa Amiclelor și Fundi, o surpătură se produsese, pe neașteptate, care strivise câțiva sclavi. Sejan, în pericolul ce-i amenința pe toți, se aruncase deasupra lui Tiberiu, și, sprijinindu-se în coate și în genuchi, formase, cu corpul seu, un fel de boltă subt care-l adăpostise pănă la venirea ajutoarelor. Împăratul văzuse în acel act o probă de credință mai mare încă decât cele ce primise pănă atunci din partea prefectului pretoriului, și, deci, recunoscător, îl împovărase de onoruri și de binefaceri, îl trimisese ca să-l reprezinte pe lângă Senat, îi dase, într-un cuvânt, cele mai depline puteri de care cineva poate să dispună într-un Stat despotic.</p>
<p>Primul uz ce Sejan făcu din noua sa situație fu de a lovi și mal tare în Agripina și în copiii ei. în scrisorile sale către Tiberiu, pentru a nu se arăta pătimaș, el afecta nepărtinirea unui judecător. În realitate însă, și sub aparenta sa moderație, el căta să înegrească cât putea mai mult pe acei pe care își propusese să-i pieardă, descriind faptele și mișcările lor cele mai mici, în mod dezavantajos, exagerăndu-le sau denaturându-le, după trebuință, înfățișându-le sub niște aspecte care indispuneau împotrivă-le. -</p>
<p>Și ocazia nu-i lipsea pentru aceasta.</p>
<p>Ca să fie mai în curent cu tot ce se atingea de dânșii, el organizase împrejurul lor un spionagiu de tot minutul. Prin ajutorul amantei sale, el știa tot ce se petrece în casa lui Nerone, fiul cel mai mare al Agripinei și presumptul moștenitor al tronului, chiar ceea ce el vorbea, noaptea, în somn, sau ce făcea în momentele-i de veghiere, căci Iulia, soția acestuia, fiica Livilei, spunea mamei sale toate aceste particularități, și, prin aceasta din urmă, ele ajungeau la auzul lui Sejan. Asemenea în privința Agripinei, prefectul pretoriului găsise în fiul ei cel de-al doilea, Drusus, un instrument docil pentru îndeplinirca planurilor sale. Acest tânăr, în adevăr, gelos de fratele său cel mai mare și de preferința ce mama lor îi arăta, so lăsase a fi ademenit de Sejan, care îi promitea lui imperiul, și, ca să-i complacă, îi raporta tot ce observase prin casă. În afară de aceasta, un soldat, însărcinat să se ție după dânșii, înscria, ca într-un registru, toate mișcările lor, publice sau secrete, ce vorbeau, pe cine primeau, unde se duceau. Informațiile, deci, abundau împrejurul lui Sejan, și spiritul lui dibaci știa să le interpreteze după cum interesul îl povățuia.</p>
<p>Dar, ceeace era mai grav, dacă le-ar fi fost dificil, chiar cu cea mai mare prudență, să scape de privigherea unui asemenea om, e drept să spunem că văduva lui Germanicus și fiul ei cel mare făceau, parcă înadins, tot ce le sta prin putință ca să înlesnească opera vrăjmașului lor. Nerone asculta cu complezență de sfaturile clienților și prietinilor sei, care îl îndemnau la acte nesocotite, îl povățuiau să fie semeț, îl încredințau că armata și poporul erau pentru dânsul. Mai mult decât atât, el nu știa să-și stăpânească gura, și adesea pronunța cuvinte care, înveninate și restulmăcite, luau înțelesuri de o gravitate extremă. Agripina așișderea își exprima fără jenă ura împotriva socrului său, vorbea de el în bătaie de joc, îi prezicea sfârșitul cel mai rău. Toate acestea, comunicate lui Tiberiu, de la distanță și cu adaosele organului prin care trecuseră, îl răneau teribil și sporeau din ce în ce, în inima lui, mânia ce, încă de multă vreme, hrănea împotriva casei nurorii sale.</p>
</div>  
<div type="chapter" n="27">
<head>XXVII</head>
<p>Casă izbească și mai adânc spiritul stăpânului său, dând un corp și mai pipăit pirilor ce-i adresa, Sejan puse atunci la cale o infamie care spăiminta Roma și o umplu de indignare.</p>
<p>Am vezut că unul din prietenii cei mai credincioși ai familiei lui Gcrmanicus era Titius Sabinus, vechiu general, acclaș care înfățișase apărarea Clnaudiei Pulchrei. În momentul când mulți, și din cei mai de frunte, îngroziți de pericolul la care îi expunea amiciția lor pentru Agripina, începuseră să să se dea în lături și să facă gol împrejuru-i, dânsul rămăsese statornic ca și mai înainte, se ducea în toate zilele în casă-i s-o vadă, o însoțea de câteori ieșca în public. Această ostentațiune dc devotament nu plăcea prefectului pretoriului, care, pe lângă aceasta, mai avea de răzbunat, împotriva lui Sabinus, și îndrăzneala acestuia de a fi cătat să scape pe Claudia de pedeapsă. El se gândi, de ce să-l facă a plăti scump curagiul ce arăta, și, spre a-l prinde și mai bine în capcană, îi întinse o cursă caro trebuia să-l ducă de-a dreptul la peire.</p>
<p>Pentru aceasta, el se adresă la patru unelte ale sale, foști pretori, care voiau să ajungă la consulat și care aveau trebuință de sprijinul lui spre a reuși. Ei primiră bucuros propunerea și-și impărțiră rolurile. Unul din ei, Latiaris, care întreținea oarecare relații cu Sabinus, trebuia să facă pe agentul provocator; ceilalți pe martorii adeveritori ai celor ce aveau să se petreacă. Când planul fu bine întocmit și cele trebuincioase pentru executarea lui aranjate, actorii acelei infame comedii se grăbiră să iasă pe scenă.</p>
<p>Acțiunea începu printr-o strânsă intimitate ce Latiaris căută și reuși să stabilească între el și Sabinus. Când se aflau singuri, el nu înceta de a vorbi acestuia de ccea ce știa că-i merge mai mult la inimă, de Germanicus, de familia lui, de relele ce bântuiau societatea. El lăuda, în acelaș timp, statornicia lui, curajul civic ce arăta de a fi rămas neclintit, atunci când alții șovăiscră, cultul lui pentru tradițiile republicane, care singure, zicea el, avea să scape poporul roman de mizeriile prezentului și să-i asigure zile mai bune. Limbajul lui curgea ca un balsam binefăcător pe rănile sufletești ale interlocutorului său și provoca confidențe identice din parte-i. Nefiind nimic mai plăcut pentru un om public, — căci Sabinus era senator, — decât de a găsi o inimă amică către care, pe acele timpuri de compresiune, să poată răsufla în tihnă, el nu se sfii de a spune tot ce ascundea într-însul. El atacă noul regim sub care gemea imperiul, despotismul ce făcea să tremure chiar și pe cei mai tari, crimele deja săvirșite și cele ce se preparau încă. El vorbi de serviciile sale, de victoriile ce câștigase în Germania, unde comandase armata șapte ani și unde dobândise ornamentele triumfului, stărui asupra credinței ce arătase și grație căreia Tiberiu rămăsese pe tron, căci, zicea el, nimic nu s-ar fi ales de acesta dacă legiunile sale s-ar fi revoltat, după cum se revoltaseră celelalte. El regreta greșeala de atunci și declara că n-ar mai face-o dacă aceeași situație i s-ar mai înfățișa de acum înainte. Obrăznicia și orgoliul lui Sejan, care-și deschidea, pe văzutele, drum spre puterea supremă, decrepitudinea împăratului, care, la bătrânețe, nu avea preferințe decât pentru viciu, îi deteră asemenea ocazie să tune și să fulgere, să-și descarce inima de vechi soldat, indignat de ceea ce se petrecea. El aminti și de Agripina și de copiii ei, de goana ce se întreprinsese împotrivă-le și care n-avea alt scop, după dânsul, decât de a face locul liber pentru alții, care deja se pregăteau să urce treptele imperiului. Convingerea sa, totuși, era că ochii vor sfârși prin a se deschide, și, poate, mai curând decât se credea. Atunci se va vedea prăpastia spre care cu toții erau târîți, se va produce o mișcare de indignare care va înlătura pericolul la vreme și va pune pe fiecare la locul ce merita să ocupe.</p>
<p>Acest limbaj, repetat lui Sejan, umplea inima lui de bucurie, căci printr-însul osânda lui Sabinus era asigurată.</p>
<p>Rămânea numai ca vorbele incriminate să fie reculese după o formă oarecare, auzite și de alții, care să le reproducă și să le confirme la trebuință, căci spusele unui singur om nu au aceeași putere ca ale mai multora.</p>
<p>Partea aceasta a complotului căzu în sarcina celorlalți complici.</p>
<p>Pentru a nu fi simțiți, ei se ascunseră în podul casei lui Latiaris, astfel pregătit ca, prin tavan, să se poată vedea și auzi tot ce era să se petreacă în camera de jos.</p>
<p>Când totul fu gata și delatorii se aflară la postul lor, stăpânul casei, sub pretext de a-i comunica ceva însemnat, atrase pe Sabinus, pe care-l întâlni pe stradă, în locuința sa și, cu încetul, în camera unde urmau să se schimbe confidențele. Aci, el începu să-i vorbească iarăși despre vechile lor nemulțumiri, criticând starea de lucruri existentă, ațâțându-l, prin insinuări meșteșugite, la violențe de limbaj mai mari încă decât cele din trecut, făcând însfîrșit tot ce-i sta prin putintă ca să-l compromită de sus pănă jos. Apoi, când crezu că a atins ținta dorită și că ora de prisos să asculte mai multe, încheiă vorba și-l reconduse cu obișnuitele-i protestări de prietenie.</p>
<p>Complicii lui însă, în timpul acesta, redactaseră o relație amănunțită de tot ce Sabinus zisese. Ei o semnară, legându-se a întări prin jurământ cele cuprinse într-însa, și o înmânară lui Sejan, care, la rândul său, o transmise lui Tiberiu, la Capreea.</p>
<p>Efectele acelei odioase înscenări nu întârziară de a se vedea. Cu ocazia calendelor lui Ianuarie, împăratul scrise Senatului pentru a-i înfățișa tradiționalele felicitări de anul nou. În scrisoarea sa însă, se alia și un pasaj privitor la Sabinus. Bătrânul monarh se plângea de amărăciunile de care, chiar departe de Roma, nu încetase de a fi adăpat, de pericolele la care viața sa era expusă, de comploturile ce se urzeau împotrivă-i. El denunța pe Sabinus ca pe o unealtă „a altora, care aveau tot profitul de a se scăpa de dinsul", îl arăta pregătind moartea sa în umbră, instruind sclavi, care să vină a i-o da, împărțind bani și promisiuni pe la dezrobiți. Concluzia era că Senatul trebuia să ia măsuri pentru a-l proteja și răzbuna, pentru a pedepsi pe autorul unor asemenea întreprinderi.</p>
<p>E lesne de înțeles impresia unei astfel de scrisori asupra unei adunări servile, cum era Senatul roman de pe vremea aceea. Numaidecât, subt influența ei, Sabinus fu pus sub acuzare, judecat, condamnat. Nici protestările lui de nevinovăție, nici meritele și onorabilitatea vieței sale trecute, nici, amintirea serviciilor aduse, a victoriilor câștigate asupra vrăjmașului, nu putură să-l scape. Cu ștreangul de gât, el fu târât, fără întărziere, spre Tullianum, închisoare ce da pe For, vecină cu Curia, unde se țineau ședințele Senatului, spre a fi sugrumat în acel loc. Nenorocitul, luat tară veste, nedându-și încă bine seamă de ceea ce i se imputa, fără să i se fi lăsat măcar vreme să vadă pe ai săi ca să-și ia rămas bun de la dânșii, își acoperise, în cursul drumului, capul cu un colț al robei, și, adunându-și puterile pentru o supremă protestare, striga în gura mare, ca să fie auzit cât mai de departe:</p>
<p>—  „Cetățeni!... fraților!... uitați-vă cum se începe anul!... vedeți sacrificiile ce se aduc lui Sejan!... La o epocă când liniștea și veselia ar trebui să domnească în spirite, Tiberiu își trimite victimele la supliciu !... În ce zi au să se suspende temerile voastre, de vreme ce, când obiceiul oprește pănă chiar și simplele cuvinte supărătoare, se ucid și se spinzură nevinovății?... Dar toate acestea nu se comit fără intenție... Tiberiu iși pune crimele la cale ca să spăiminte lumea, ca să arate că totul îi e permis și că noii magistrați, intrând în funcție, sunt gata a deschide închisorile, cu aceeași tragere de inimă cu care deschid templele!...</p>
<p>Aceste cuvinte și altele, rostite în fața tuturor, umpleau de durere pe cei care le auzeau. Atât de mare era însă groaza ce prefectul pretoriului inspira, încât trecătorii fugeau ca să nu pară că le ascultă. Pe urmă, atrași de neînvinsa putere a curiozității, se întorceau pe căi piezișe ca să le auză încă.</p>
<p>Sabinus fu executat, și moartea lui aruncă o adâncă indignare în inimi, o ură cu atât mai teribilă, cu cât nu îndrăznea încă să se manifeste. Teroarea ajunsese, în adevăr, la culme în Roma. Niciodată, nici chiar în sângeroasele zile ale războiului civil, ea nu atinsese asemenea proporții, căci, după cele întimplate, nimeni nu se mai credea în siguranță, și, ca să nu-i scape vreun cuvânnt imprudent, fiecare se ferea și evita pe aproapele său. Amicii nu inspirau nici ei mai multă încredere. Chiar rudele cele mai de aproape erau ținute la distanță, ba, de frica celor ce puteau să conțină sau să ascundă, lucrurile neînsuflețite ele înșile erau ocolite sau observate cu de-amănuntul.</p>
</div>  
<div type="chapter" n="28">
<head>XXVIII</head>
<p>Cu toate acestea, Sejan, mândru de rezultatele obșinute și crezând că a reușit să moaie cerbicia chiar și a celor mai dârji, își continua înainte opera de distrugere a familiei lui Germanicus. El scria, acum, lui Tiberiu că Agripina medita noi crime. Uneori, o înfățișa ca hotărîtă a ieși în mijlocul Forului, înconjurată de copiii săi, și, acolo, a cădea dinaintea statuii lui August, îmbrățișându-i picioarele, cerându-i protecție, chemând poporul și Senatul în ajutor, alteori, ca dispunându-se să plece la armata din Germania, unde amintirile soțului ei erau încă vii, pentru ca, printr-însa, să încerce a rescula celelalte legiuni. Aceste infamii iritau grozav și spăimântau în același timp pe Tiberiu, totdeauna gata a sacrifica pe turburătorii siguranței sale. El scrise Senatului, denunțându-i pe noră-sa și pe nepoții săi, cerând măsuri împotriva lor. Cu toată slugărnicia-i, totuși, Senatul ezită, deocamdată, să se atingă de ilustra veduvă. El se prefăcu că se îndoeiește de autenticitatea scrisorii împăratului și amână orice rezoluție. La aceasta contribuise și protestările mulțimii, care prinzând de veste, înconjurase Curia, purtând în mijlocul steagurilor, statuile lui Nerone și ale Agripinei. Atunci, Sejan scrise din nou stăpânului său, insistând asupra pericolului, arătând pe Senat ca indiferent, pe popor ca răzvrătit. Deja, spunea el, discursuri sedițioase începeau să se audă, conjuratii se întruneau și nu așteptau decât un semnal casă proclame de șefi și de împărați pe aceia pe ale căror imagine le plimbaseră deja ca însemne. El cerea instrucțiuni, grabnice ordine, căci altfel nu mai răspundea de nimic.</p>
<p>Tiberiu, din ce în ce mai impresionat, repetă acuzările sale, blamând poporul, care manifestase, plângendu-se chiar de Senat, care permisese ca maiestatea imperială să fie astfel în public insultată. Rândul acesta, adunarea nu mai stătu la îndoială. Ea se declară solidară cu capul Statului și gata să-l răzbunc; ea decretă asemenea că aprobă, mai dinainte, orice măsuri îi va plăcea să ordone în interesul liniștii și al siguranței sale.</p>
<p>Aceasta era ceea ce aștepta Sejan. Fără a mai pierde vreme, el puse, după înțelegerea deja luată cu stăpânul său, să se aresteze Agripina și băieții ei cei mai mari, Nerone și Drusus. Pe cel de-al treilea, Caiu, îl scăpă numai vârsta lui cea fragedă. Apoi, odată sicriu de sigur de persoana lor, el îi porni, fără zăbavă, la locul de unde nu trebuiau să mai se întoarcă. Agripina fu dusă în insula Pandataria, de pe coastele Lațiului, — aceeași care servise drept loc de exil mamei sale, Juliei, fiicei lui August, — și unde un centurion, însărcinat cu paza ei, o făcu să sufere cele mai revoltătore rele tratamente. Mândra patriciană, aliata Cesarilor, curajoasa solie a celui mai ilustru general al timpului, femeia energică care trecuse prin atâtea pericole și nu se sfiia să înfrunte chiar pe Tiberiu, fu dată pe mâinile unui soldat grosolan, care nu-i cruță nici o umilință. El împinse barbaria până a o bate cu biciul ca pe o sclavă, și așa de neomenos, încât, într-o zi, într-un acces de furie oarbă, pentru a o face să tacă, o plesni peste obraz și—i scoase un ochi. Agripina suferi doi ani acea viață de mizerii, tot sperând că moartea va veni să-i curme suferințele. În cele din urmă, văzând că ea întârzie, se hotărî să-i apuce înainte, lăsându-se să moară de foame. Gizii voiră s-o facă să trăiască fără voia ei, îi descleștară fălcile și se încercară să-i dea să mănânce cu de-a sila. Însă ea refuză cu energie, și reuși să pună, astfel, capăt mizerabilei vieți la care fusese osândită. Fiul ei cel mai mare, Nerone, fu asemenea închis într-o insulă vecină, în Ponția, unde fu și dânsul supus insultelor și înjosirilor extreme. Într-o zi, se prezentă dinainte-i un soldat, spunând că vine din partea Senatului și arătându-i un ștreang și un cârlig. Nerone pricepu ce voia să zică și ceru un răgaz de câteva ore, în timpul căror își dete singur moartea. Cât despre fiul de-al doilea, Drusus, Sejan îl aruncă în carcerile Palatinului, unde-l supuse la aceleași torturi. Ca să se scape de dânsul și de vactele lui, el porunci, în cele din urmă, să nu-i mai dea de mâncare. Nenorocitul băiat se zvârcoli nouă zile în chinurile atroce ale foamei, mâncând, pentru a-și prelungi mizerabila existență, chiar alimentele cele mai respingătoare, între altele, paiele - cu care salteaua sa era umplută. A zecea zi, el muri de inaniție.</p>
<p>Astfel se sfârșiră membrii cei mai însemnați al familiei lui Germanicus, pe capul căror se formaseră atâtea speranțe! Când prefectul pretoriului se văzu scăpat de dânșii, el își închipui că a atins ținta dorințelor sale. În orgoliul său nemăsurat, el crezu că, de-aci înainte, nimic nu-i va mai împiedica calea, și, sigur deja de succes, păși înainte spre îndeplinirea planurilor îndrăznețe cu care se hrănea de atâta vreme.</p>
</div>  
<div type="chapter" n="29">
<head>XXIX</head>
<p>După cum promisese Apicatei, venerabila Antonia ceruse și obținuse consimțământul lui Sejan ca Atilia să se mute la dânsa. Fiica prefectului pretoriului venise, deci, să locuiască cu tovarășii sei de jocuri, și aceasta făcea bucuria lui Drusus, fericit că mica sa prietenă n-o să-l mai părăsească. Amiciția celor doi copii creștea, afară de aceasta, pe zi ce mergea. Ei se iubeau, după cum am spus, din toată puterea, cu nepăsarea și seninătatea unor suflete nevinovate. Le plăcea să șează alături, singuri, ținându-se de mână, într-o dulce contemplare, și gura lor, atunci, se silea să exprime, în termeni simpli și naivi, dragostea ce simțeau unul pentru altul.</p>
<p>— Iubită Atilio, — îi zicea Drusus, — nu știu ce ai, dar, când te văd, mi se pare că sunt cu totul altul. Prezența ta mă preschimbă, mă însuflețește, îmi dă puteri ce nu aveam cu un moment mai nainte. Curajul asemenea îmi crește dinainte-ți. La un semn al tău, parcă aș înfrunta universul întreg, cu convingerea că am să-l înving și să-l aduc la picioarele tale.... O Atilio, ce faci tu ca să ai atâta înrâurire asupră-mi? De unde-ți vine farmecul adânc ce răspândești peste ființa mea? Ești tu o divinitate coborâtă din cer pentru fericirea zilelor mele? Nu știu; dar așa trebuie să fie, căci altfel nu-mi explic lucrurile, și e peste putință ca o muritoare să poseadă atâtea daruri și însușiri câte descopăr în fiecare minut în tine!...</p>
<p>— Druse, — îi răspundea dânsa, privindu-l în ochi, — iubite Druse, tu ești bucuria, tu ești mândria, tu ești speranța vieții mele! Fruntea ta e mai curată decât dimineața când se arată, rumenă, pe un cer fără de nori; buzele tale mai dulci decât mierea ce se scurge din fagurul de curând scos din stup! Bunătatea ta e asemenea mai presus de orice expresie!... Te iubesc, scumpe Druse, și te doresc, și nu-mi pot dezlipi gândul de la tine!... Ce vrei mai mult: tu știi cât țiu la mama și ce mâhnită sunt de a nu trăi la un loc cu dânsa; ei bine, simt că aș fi și mai nefericită dacă sorta ar face ca sa nu mai fim vreodată împreună!...</p>
<p>Aceste destăinuiri, pornite din fundul inimii lor copilărești, se terminau totdeauna prin îmbrățișări. Ele zugrăvesc, mai bine decât orice descriere, starea lor sufletească, și, la început, păreau că nu înfățișează niciun pericol. Cu timpul însă, și vârsta ajutând, repețirea lor deveni o primejdie pentru dânșii. Atilia atinsese treisprezece ani, și, cu dezvoltarea fizică ce dă clima sub care trăia, se schimbase într-o fată, deja nubilă, de o grație și de o frumusețe desăvârșită. Drusus, din parte-i, cu cinci ani mai mare, devenise și el un tânăr în toată puterea cuvântului. Să se adauge la aceasta facilitatea moravurilor timpului și relele exemple ce aveau dinaintea ochilor, și se va înțelege ce neajunsuri puteau naște din intimitatea lor nestăvilită. Era, deci, de trebuință ca libertatea relațiilor lor să fie mărginită, și această sarcină căzu tot asupra venerabilei Antonii, care descoperi răul la vreme și luă măsuri pentru a-l combate.</p>
</div>  
<div type="chapter" n="30">
<head>XXX</head>
<p>Cu câtva timp înainte, Drusus avusese o vedenie care-l schimbase cu totul. Într-o zi, plimbându-se singur, frământat de dorințe pân’atunci necunoscute, ce începeau să încolțească într-însul, prin apartamentele palatului, pline de o misterioasă voluptate, sub lumina albăstruie ce le venea de departe, el sosise, fără să se gândească, pănă la despărțirea băilor destinate femeilor, unde bărbații n-aveau voie să pătrundă.</p>
<p>Acolo, fusese izbit de o priveliște la care nu se așteptase.</p>
<p>Prin crăpătura unei uși întredeschise, el văzuse pe Atilia, pe jumătate goală, stând pe un jeț de baga, sella, și făcăndu-și toaleta. Ea trebuia să însoțească, în ziua aceea, pe tatăl său, care venea din când în când să o ia pentru a o duce la plimbare sau la spectacol, și, ca tânără în care instinctele de cochetărie începuseră să vorbească, se pieptăna și se gătea cu toată îngrijirea ce vârsta, rangul și moda timpului îi impuneau. O sclavă, ornatrix, îi muia părul într-o esență galbenă, ca o baie de șofran; alta plimba pe fața ei o pastă trandafirie, care-i comunica roșeala sa diafană; o a treia ținea dinainte-i, ca să se vadă, o oglindă de metal, cu mânerul în formă de Venere goală, cu picioarele pierdute în foi de acantă. Pe o mobilă joasă, susținută de un trapezophorum cu capete de proboscidiani, borcănașe cu pomăduri, cutii cu pudră de aur, de argint și de eleclrum, pentru a pune pe păr, panglice roșii și liliachii, un arsenal întreg de arme femeiești, — fiare, foarfece, pieptene, sipețele cu giuvaericale, pyxis, sticluțe cu parfumuri, alabaster, — destăinuiau misterele artei de a se face frumos. Mai în fund, o portieră pe jumătate ridicată lăsa să se zărească, în semi-lumina unei camere retrase, o baie de marmură, abia părăsită, în care aburea încă o apă albă ca laptele.</p>
<p>Drusus sta pironit, neputând să se dezlipească de acel spectacol cu totul nou pentru dânsul. Atilia, din parte-i, nebănuind că era acolo, îl iăsa s-o privească cu neconștiința nepăsăloare a unui copil care-și arată sexul. Ea părea, în acel moment, promisului său mai mare, mai bine făcută, mai atrăgătoare. Ochii ei, de un negru vioriu, plini de dulceață, luceau pentru dânsul mai vii și mai provocatori decât altădată. El descoperea în nasul ei, de un desen așa de corect, cu nările rose palpitânde, o formă ce nu observase încă. Asemenea și gura-i, fragedă ca o floare de curând deschisă, cu dinții albi și bine înșirați, parcă vorbea și surâdea mai frumos decât după obicei. El se uita fără să se poată sătura, necrezând în ceea ce vedea, socotindu-se prada unei închipuiri.</p>
<p>Sclava care pieptăna pe Atilia îi ridica, în formă de cască, părul, ce luase tonuri de aramă galbenă, reflecte de aur mat, și încorona cu el creștetul capului, fixându-l acolo într-o torsadă de mărgăritare. Cealaltă sclavă plimba pe brațele ei o piatră poroasă, care lustruea pielea și distrugea perișorii de pe dânsa. Cea de a treia îi punea în urechi cerceii, două mari boabe de safir, înconjurate cu diamante. Deodată, ea se sculă, și, pe când femeile îi aduceau o cyclă liliachie, cu benzi roșii pe margini, lăsă să cadă de pe dânsa vălul ce o acoperise în parte. Drusus o văzu atunci goală de sus pănă jos, și toate fibrele naturei lui tresăriră. După aceea, femeile se puseră s-o încalțe; iar ea le întindea picioarele, cu mișcări grațioase ale sânului el născând, ce o făceau și mai seducătoare. Neputând să mai resiste, în furia nebună de posesie ce-l cuprinse, Drusus fugi, și de atunci ceea ce surprinsese îl urmărea pretutindeni și-l umplea nopțile de insomnii.</p>
</div>  
<div type="chapter" n="31">
<head>XXXI</head>
<p>Din această cauză, și din momentul acela, apucăturile lui se schimbară. Veselia-i și nepăsarca-i de mai nainte dispărură. El sta, acum, distrat, pe gânduri, și, lucru curios, rapoartele lui cu Atilia doveniră și ele pline de jenă. Fără îndoială că afecțiunea lui pentru dânsa era aceeași, dacă nu mai mare, totuși chipul de a i-o exprima difera de cel de pănă atunci. Când se aflau în față, el nu-i mai vorbea, nici surâdea, ca altădată, ci sta mut și serios, privind-o îndelung, cu o expresie stranie ce o umplea de mirare și de grijă. Dulcile lor confidențe asemenea încetaseră, căci ei nu mai rămâneau mai niciodată singuri, parcă s-ar fi temut unul de altul. Chiar când se întâmpla să fie fără de martori, destăinuirile trecute se opreau pe buzele lor, gonite de o preocupare stăruitoare, de un gând ascuns, ce Drusus ar fi voit parcă să dea pe față, dar pe care nu se putea decide să-l mărturisească. Afară de aceasta, un nou simțimînt se născuse în inima acestuia. El nu știuse pănă atunci ce este gelozia, și Atilia ieșea cu tatăl său, ori de câte ori venea să o ia, fără ca lipsa el momentană să turbure sau să îngrijească pe promisul ei. De la o vreme încoace, însă, el se arăta indispus când era nevoită să se absenteze, se informa, la întoarcere, cu de-amănuntul, de locul unde fusese, de persoanele ce văzuse, de cauza ce o făcuse să zăbovească, și, cu toate explicările asigurătoare ce i se dau, nu părea cu totul liniștit, parcă s-ar fi temut să n-o piardă, să nu vină cineva să i-o răpească.</p>
<p>Starea lui mâhnea și, în acelaș timp, îngrijea pe Atilia.</p>
<p>— Scumpe Druse, — îi zicea ea cu glasul rugător, — ce al de te văd așa de schimbat? ce se petrece în tine? ce te frământă?... O! nu te încerca să tăgăduești, căci simt că ai un păs pe care nu voiești să mi-l arăți!... Aceasta nu e frumos din parte-ți!... Dacă ceva te supără, spune, ca să mă întristez și eu! Dacă iarăși, fără voie-mi, am putut să te nemulțumesc, vorbește, ca să mă justific sau să caut a mă îndrepta! Dar, oricum, nu mai sta astfel, de mai păstrezi un pic de iubire pentru Atilia ta! Uite: oare eu am vreo taină pentru tine? nu-ți desvăluesc pănă chiar și gândurile mele cele mai secrete? Pentru ce, tu, să fii altfel? pentru ce să te ascunzi și să-mi turburi seninătatea sufletului printr-o înfățișare așa de nepotrivită cu firea veselă și comunicativă ce ai avut pănă acum?...</p>
<p>Drusus, drept răspuns, se silea să o liniștească, zâmbindu-i, privind-o în fundul ochilor, strângând-o în brațe sau lipindu-și buzele de ale ei. Apoi, deodată, ca spăimântat de propria sa îndrăzneală, se dezlipea de lângă dânsa și se ducea în altă parte, lăsând-o nedumerită și mai tristă decât înainte.</p>
<p>Această situație ținu câtăva vreme. Pe urmă, veni deznodământul inevitabil, criza finală, de atâtea ori ocolită, care trebuia să arunce umbra sa asupra vieții lor.</p>
</div>  
<div type="chapter" n="32">
<head>XXXII</head>
<p>În ziua aceea, ei pribegeau singuri, — lucru ce li se întâmpla, acum, destul de rar, — prin apartamentele de sus ale palatului, sumpluos decorate cu stofe de mătase argintată, ce cădeau de la înălțimea tavanelor. Atilia, abia întoarsă de la o plimbare ce făcuse cu tatăl său prin oraș, ținea, veselă, pe Drusus pe după mijloc și-i povestea, râzând, ceea ce văzuse. El, fericit de prezența ei, se lăsa sa fie condus și asculta cu interes vorbele și glumele sale. Ea îi spunea amănuntele reprezentației Marelui Circ, la care asistase, descria, cu lipsa de milă caracteristică oricărei adevărate romane, lupta gladiatorilor ce privise, lovirile ce se schimbaseră, sângele ce cursese, gemetele răniților, suspinele celor ce erau să moară. Deodată, figura-i luă o expresie de spaimă, și, cu vocea tremurândă de emoție, începu să-i vorbească de un incident ce o izbise la întoarcere. Străbătând Forul roman pentru ca, de acolo, pe Vicus Longas, drumul cel mai scurt, să casă în Alta-Semita, atenția ei fusese atrasă, prin dreptul Comițiului, de un individ care, fără să știe pentru ce, o umpluscse de groază. Era un om, în puterea vârstei, de o înfățișare urâtă și antipatică. Îmbrăcat cu o tunică de pânză de corabie, strânsă cu cingulum pe talie, el sta rezemat într-un ciomag și se uita cu sfruntare la trecători. Un petasus, soi de pălărie de pâslă roșie, îi acoperea capul, ai cărui peri lungi și stufoși cădeau în plete încurcate pe umerii lui robuști, amestecându-se cu o barbă murdară ce i se cobora pană la jumătatea pieptului. El era scurt și gros, cu nasul deformat, cu ochii împrejmuiți cu roșu, cu buzele subțiri, cu picioarele răsucite și goale, cu pielea scorojită, sub care vinele formau nodosități pronunțate. Atilia se simțise instinctiv cuprinsă de un fior la vederea acelui om, și, fără voie, nu-și mai putuse dezlipi privirea de la dânsul. El, din parte-i, zărind-o, se pusese s-o observe cu stăruință, fixând-o în chipul cel mai îndrăzneț. Apoi, când lectica care o purta ajunsese în fața lui, fără a o pierde din ochi, el își ridicase petasul și, salutând-o pănă la pământ, pronunțase aceste cuvinte, care o străpunseseră ca o lovitură de pumnal: „Holconius Albinus, servul vostru, se oferă pentru orice serviciu!" După ce trecuseră, Atilia întrebase pe tatăl său dacă cunoaște pe acel om, și prefectul pretoriului îi răspunsese, fără a da lucrului vreo însemnătate: „Nu băga de seamă; e un fel de nebun care face oficiul de carnifice în temnița Tullianum!...</p>
<p>— Ah! dragă Druse, — adăugase Atilia, încheinduși povestirea, — nu știu ce poate fi, însa apariția acelui om mă urmărește Încă! Un presimțământ neînvins îmi spune, parcă, că el va juca un rol în viața mea! Ce crezi tu despre aceasta? Eu, abia mă pot stăpâni, și, amintindu-mi numai de dânsul, mă cutremur de frică!...</p>
<p>— Copilă ce ești! — îi răspunse Drusus, râzând. — Se vede că n-ai cunoscut nevoile vieții de vreme ce un lucru așa de neînsemnat te preocupă! Dar ce poate fi mai natural decât să fi întâlnit pe acel om prin împrejurimile locului unde își exercită meseria! Că s-a uitat cu stăruință la tine, aceasta e, fără îndoială, din partea unui sclav ca dânsul, o obrăznicie pe care aș fi pedepsit-o dac-aș fi fost acolo. Totuși, nici faptul acesta nu trebuie să te supere, fiind dată condiția servilă a omului și starea mintală în care ți s-a spus că se află... Ascultă-mă, scumpă Atilio, gonește din spiritul tău himerele ce-l locuiesc și încrede-te în iubitul tău Drusus! Dacă cineva are să joace un rol în viața ta, el singur e chemat de soartă ca să-l îndeplinească!...</p>
<p>— Ai dreptate! — replică Atilia aproape liniștită. — Sunt o nebună, o mare nebună că dau însemnătate unor asemenea nimicuri. Ce poate, în adevăr, să mi se întâmple ? Ce poate să mă amenințe din partea acelui om? Nu sunl oare fiica proiectului pretoriului, amicul devotat al lui Cesar? Nu sunt, mai presus de aceasta, promisa ta, iubite Druse? De cine aș avea să mă tem, și ce lovitură, cu asemenea protectori, poate să mă atingă?...</p>
<p>Împăcată cu totul prin această idee, ea își recăpătase veselia de mai nainte, și, zglobie, ținând mereu pe Drusus pe după mijloc, începuse să salte de-a lungul apartamentelor, silind pe tovarășul său să facă ca dânsa. El, fermecat de buna dispoziție în care o vedea, o urma fără împotrivire, adăugând pe lângă a el propria sa zburdălnicie ce-i revenise. Deodată însă, el deveni serios, parcă ceva se rupsese într-însul. O mișcare a Atiliel îi reamintise vedenia din sala de baie, și întreaga-i ființă vibra, acum, de o dorință ce îi schimba fizionomia, făcea să-i tremure mâinile și să-i lucească privirea. Dânsa, la rându-i, simțind că ceva neobișnuit se petrece într-însul, își retrăsese brațul de pe după talia lui și umbla alături de el, puțin cam îngrijată.</p>
<p>După ce percurseră sălile de sus ale palatului, ei se coborâră în Atriu; de acolo se întoarseră spre Tablinum, umblând făr’ a ști pe unde și nevorbind mai deloc. Camera lui Drusus se înfățișă fără veste dinainte-le, cu patul ei acoperit cu stofe purpurii, cu mobilierul el bogat, de bronz, de onix, de fildeș, de lemn scump, ce mirosea bine.</p>
<p>— Hai să ședem puțin! — îi zise el, atrăgând-o. — Îmi vei spune istorii. Îmi place așa de mult să te ascult!...</p>
<p>— Nu găsești că-i cam rece înăuntru?" — obiectă Atilia, încercându-se să râdă, dar în zadar.</p>
<p>Acum, Drusus îi inspira o frică secretă. Cu toată dragostea ce avea pentru dânsul, ea era fată și fecioară, și un glas ascuns îi șoptea că se alia pe marginea unei prăpăstii. Un frig pătrunzător o cuprinsese. Drusus, simțind-o că tremură, o luă de mână.</p>
<p>— Ce ți-am făcut de pari a te teme de mine?" — o întrebă el încet.</p>
<p>Atunci, ea intră, înfricoșată și în același timp plină de îndrăzneală. Uși se auzeau trântindu-se în depărtare. Pe urmă, o mare tăcere se făcu împrejurul lor.</p>
<p>— Ce liniște e aci!" — zise Atilia, căutând un subiect de vorbă.</p>
<p>— Da, — răspunso Drusus, — și această liniște-mi place... cu o condiție, totuși, adică să fii alături de mine!...</p>
<p>Jenați, ei tăcură de iznoavă, și se priviră-n fundul ochilor. După un moment, Atilia exclamă:</p>
<p>— Ai ochi frumoși, Druse, însă azi ei mă sperie. Aidem în grădină!...</p>
<p>Drept răspuns, el o atrase spre pat și se așeză lângă dânsa.</p>
<p>— Suntem bine aci, nu-i așa ?</p>
<p>— Da, suntem bine!</p>
<p>— Atunci, de ce să ne ducem într-altă parte? Ce dulce o să fim împreună!</p>
<p>Ei râseră puțin pe înfundatele, apoi mâinile lor se întâlniră. Drusus o apucă de talie și o strânse cu putere. În acel moment figura-i trebuia să aibă o expresie ciudată, căci frica Atiliei de mai nainte îi reveni. Ea se sculă de lângă dânsul, și, cu glasul schimbat, îi zise:</p>
<p>— Ar trebui să mergem în grădină. Fac prinsoare că alerg mai iute decât tine!...</p>
<p>Și, apucând-o la fugă, dispăru în umbra Tablinului. Drusus se repezi după dânsa și o prinse. Ei stătură, după aceea, câteva minute îmbrățișați, zicându-și cuvinte de dragoste; pe urmă, Atilia se smulse iarăși, c-un mic țipăt, de lângă el și începu să alerge. Drusus se luă după ea, rugând-o să stea, să-l aștepte, jurându-se că are să-i spună ceva, că n-o să-i facă nimic. Ochii lui însă erau plini de atâta sălbăticie și vocea-i de atâta patimă, încât, în loc să-l asculte și să se oprească, ea fugea și mai tare. Ei străbătură, cu chipul acesta, alergând, casa întreagă, de la intrare, Prothyrum, pănă la deschizătura grădinilor, Oecus, trecând prin Atriu, prin Tablin și prin Peristil. Sclavii se uitau la ei cu mirare, neputând înțelege ce li s-a întîmplat. În dreptul sălii de mâncare, Triclinum, Drusus o ajunseși era cât p-aci să pună mâna pe ea, când venerabila Antonia, atrasă de zgomot, apăru în fața lor. La vederea ei, Atilia alergă spre dânsa cu brațele deschise, ca spre un ajutor neașteptat, ce-i sosea tocmai când puterile erau s-o părăsească, iar Drusus, rușinat că fusese prins în culpă, apucă pe unul din coridoarele de comunicație laterale, fauces, și se făcu nevăzut.</p>
</div>  
<div type="chapter" n="33">
<head>XXXIII</head>
<p>Venerabila Antonia înțelese pericolul ce amenința pe Atilia din cauza prea mării ei intimități cu Drusus, și hotărî să ia măsuri pentru a împiedica încercări ca aceea la care asistase.</p>
<p>Ceea ce o făcea și mai neînduplecată, o faptul că mai avusese, în familie, exemple de asemenea natură. Un alt nepot al el, Caiu, fiul cel mai mic al lui Germanicus, același care scăpase, ca prin minune, de soarta fraților săi, fusese, nu demult, dovedit că violase pe soră-sa, Drusilla, și că, după aceea, continuase a avea relații incestuoase cu dânsa. Respectabila matronă nu voia ca asemenea dezordine să se mai reproducă, și mai cu seamă în casa sa și între copii încredințați supravegherii sale. Fără îndoială că cazul lui Drusus nu se asemăna cu al vărului său, deoarece el nu avea nici o legătură de sânge cu Atilia, ba chiar era deslinat să o ia de soție; dar tocmai această împrejurare făcea primejdia pentru amândoi și mai mare, căci speranța viitoarei lor căsătorii îi împedica să vadă imoralitatea unor raporturi premature. Afară de aceasta, pe acele vremuri de nestatornicie și de bruște schimbări în poziția și în relațiile oamenilor, chiar celor mai puternici, Antonia nu era de loc sigură dacă măritișul proiectat se va săvârși, și, în caz când s-ar fi stricat, simțea toată răspunderea ce ar fi avut față cu Apicata de a-i înapoia, dezonorată, pe fiica-sa pe care i-o ceruse ca să o crească.</p>
<p>Toate aceste considerații îndemnau pe nobila bătrână să fie severă, și, pentru a-și atinge și mai bine scopul, ea decise să despartă pe cei doi tineri pentru câtăva vreme. Ea avea la Pompei, în Campania, pe marginea golfului Crater, o bună prietenă, pe Arria Metella, mama aceluiași Arrius Diomede, a cărui casă, îngropată sub lavele Vezuviului cu cincizeci de ani mai în urmă, în marea erupție din anul 79, trebuia să fie scoasă la lumină optsprezece secole mai târziu, în zilele noastre, pentru a ne face să admirăm luxul, frumusețea și comoditatea locuințelor romane. Ea se gândi, deci, la acea amică pentru a-i încredința îngrijirea și educația lui Drusus pănă la epoca când, luând - roba virilă, el va avea voie să se însoare.</p>
<p>După ce planul acesta fu cumpănit și bine hotărit in mintea sa, ea chemă pe cel doi logodnici, îi dojeni, — pe Drusus mai cu seamă, — de impaciența lor și de necuviința purtărei ce avuseseră, apoi le comunică decizia ce luase cu dânșii. Pe urmă, vedend tulburarea în care cuvintele sale aruncară pe ambii tineri, ea se îndulci treptat și le zise terminând:</p>
<p>— Copiii mei, nu vă întristați peste măsură, căci despărțirea voastră e vremelnică, și, în curând, când momentul va fi sosit, aveți să ve vedeți mai veseli și mai îndrăgiți unul de altul, pentru a nu vă mai părăsi... Pe mine însămi, plecarea ta, Druse, mc costă, fiindcă te iubesc din inimă și mă deprinsesem să te văd venind, în toate diminețele, ca să mă îmbrățișezi dimpreună cu Atilia. Însă, n-am ce face; trebuie să mă resemnez, căci nu e alt mijloc pentru a te proteja împotriva propriei tale slăbiciuni!... Nu ve temeți, — adause ea c-un surâs încurajator, — vremea va trece iute, și e cu putință ca protectorul vostru, Cesar, a cărui bunătate pentru voi a fost în totdeauna nesecată, să o facă să pară și mai scurtă! Am să-i scriu, rugându-l să grăbească momentul căsătoriei voastre. Prezența ta la Pompei, în fața Capreei, îți va da ocazia, afară de aceasta, Druse, să ceri voie de a-l vedea, de a-ți pleda singur cauza și de a dobândi autorizația de care aveți nevoc pentru a ve căsători... Acum, duceți-vă și fiți cu minte, căci, încă odată, hotărârea mea nu are decât interesul și fericirea voastră, drept țintă!...</p>
<p>Cu toate speranțele ce aceste ultime cuvinte se încercau să facă a se naște într-înșii, ideea apropiatei lor despărțiri aruncase desperarea în inima ambilor tineri. Drusus sta ca trăsnit, fără să creadă, fără să poată pricepe. Iar Atilia își exprima durerea în termeni tânguioși, care dovedeau, în același timp, nevinovăția sufletului ei virginal.</p>
<p>— Vezi, iubite Druse, — repeta ea, c-un ton de dulce reproș, — unde ne-a dus imprudența ta de un minut! Ea ne costă liniștea și ne va da luni, — ani poate, — de lacrimi și de dor!... Ș-apoi, ce trebuință era, te întreb, să mă reții cu atâta stăruință în odaie la tine? Dacă aveai vreun secret, nu mi-l puteai spune chiar în grădină, unde eram să fim tot singuri și unde primeam să te însoțesc?... Da, scumpul meu, recunoaște că ai greșit și că ideea de a alerga după mine pentru a mă prinde și a mă aduce cu sila a fost nu se poate mai nenorocită! Eu însămi, nu tăgăduiesc, am făcut rău de am fugit și de n-am stat ca să ascult ceea ce voiai a-mi spune. Însă, te asigur că mi-era peste putință în momentul acela. Nu știu ce aveai care te schimba cu totul, și așa de mult, încât, cu toată dragostea ce-ți port, mi era frică de tine!... O iubitul meu, acum ce să ne facem? Cum o să trăim atât timp departe unul de altul, noi care găseam așa de lungi chiar ceasurile noastre de despărțire! Aveam-vom puterea să suferim pană la sfârșit cruda încercare la care vom fi supuși! Despre mine, simt că curajul deja mă părăsește și că temerile-mi de odinioară îmi revin cu mai multă tărie. Da, fără de tine, mă văd în fundul unui abis, de unde parcă n-am să mai ies niciodată! Sinistra figură a lui Holconius, cu surâsu-i infam, cu privirile-i impudente, iar mi s-arată și me spăimântă! În zadar închid ochii ca să o depărtez: ca se ține de mine, urmărindu-mă prin întunericul cel mai des, străbătând prin pleoapele-mi închise, vecinie nemișcată de dinainte-mi! Druse, scumpe Druse, scapă-mă de ea, dă-mi ajutorul tău, ia-mă cu tine, nu mă lăsa în prada acestei oribile viziuni!...</p>
<p>Ca s-o liniștească, Drusus era nevoit să caute a învinge propria sa durere și să se arate tare și încrezător. Când se afla singur însă, desperarea-i izbucnea cu toată violența silințelor ce-și dase ca să o stăpincască. El nu știa ce să facă ca să înlăture cruda încercare ce i se pregătea. Mii de proiecte, unele mai îndrăznețe decât altele, îi străbăteau creierul, fără să se poată decide a adopta pe vreunul din ele. Aci îi venea să se străvestească, să fugă, luând pe Atilia cu dânsul, să se ducă departe, pe un munte pustiu sau într-o insulă necunoscuta, și, acolo, scăpat de griji, adăpostit în contra pericolelor, să trăiască cu iubita sa, amândoi singuri și fericiți... Totuși, cine să-l ajute în această întreprindere! Aci își zicea că, prezentându-se dinaintea lui Tiberiu și căzându-i la picioare, va obține de sigur autorizația de care avea trebuință... Însă, cum să ajungă până la dânsul! Aci se întorcea cu gândul iar către măsa-mare și-și propunea să alerge la dânsa, s-o roage, s-o înduplece, s-o facă să renunțe la fatalul ei proiect... Dar unde să găsească curajul pentru a încerca una ca aceasta! Atunci, învins, fără nădejde, își mușca pumnii de neputință, își jelea soarta sau blestema momentul de rătăcire care atrăsese acea teribilă lovitură asupră-i. El se zvârcoli, astfel, în prada celei mai nespuse dureri pană când pregătirile de drum se terminară. Apoi, când totul fu gata și când plecarca-i nu se mai putu amâna, el se rezemnă să pornească. Cu doliul în inimă, el îmbrățișa încă odată din ochi locurile unde petrecuse zile așa de fericite, strânse la pieptu-i pe Atilia, jurându-i că nu-și va întoarce un singur minut gândul de la dânsa, promițându-i că-i va da cât de des noutăți despre dânsul și că va lucra pentru a-și grăbi întoarcerea și a nu o mai părăsi niciodată.</p>
</div>  
<div type="chapter" n="34">
<head>XXXIV</head>
<p>Îndata după încetarea doliului său, Livila începuse să zorească pe Sejan să se țină de cuvânlul ce-i dase de-a o lua de soție. Proiectul pretoriului ardea și el de aceeași dorință. Cu toate acestea, pentru a nu deștepta bănuielile și a nu lăsa să se vadă că existase înțelegere între dânșii, el se arătă prudent și căută să aducă astfel lucrurile ca căsătoria lui, dacă ar fi fost să se facă, să pară mai mult rezultatul unei combinații politice, al unui ordin venit de sus. Spre acest sfârșit trebuia să-și asigure concursul lui Tiberiu, și, ca să-l obțină, se decise să-i scrie, solicitând mâna văduvei lui Drusus, fară a-i spune, totuși, că ea consimțea la aceasta. El își formulă cererea în scris, fiindcă astfel era uzul ca orice rugăciune adresată împăratului, chiar când era prezinte, să nu i se facă prin grai. În suplica sa, capo d’operă de dibăcie și de viclenie prefăcută, el se silea să prindă pe stăpânul său prin partea tocmai ce știa că e mai slabă într-însul, adică prin amintirea exemplelor trecute și prin promisiunea serviciilor viitoare. El îi vorbea de dezinteresarea sa, de grija în care trăise ca să-i vadă pururea în siguranță, de speranța ce avea că va putea veghia asupră-i și de aci înainte cu același succes. Cu toate acestea, adăoga el, temerea urilor dezlănțuite împotrivă-i, din cauza credinței sale, îl făceau să se gândeasca la un adăpost mai sigur pentru viitor, și acel adăpost nu-l putea găsi decât în familia Cesarelui. E adevărat că, prin naștere, el nu poseda mari titluri pentru o asemenea cinste, însă divinul August disprețuise prejudecăți de felul acesta, de oarece, când fusese să mărite pe fiică-sa, lulia, se gândise mai întăi la simpli cavaleri romani. Concluzia era că, dacă avea trebuință de un soț pentru Livila, Tiberiu trebuia să se gândească și la dânsul, un amic credincios, care, prin faptul unei asemenea alianțe, i-ar fi devenit și mai atașat, dacă lucrul ar fi fost cu putință.</p>
<p>Împăratul încruntase din sprâncene la primirea acelui mesaj. Cu toate că n-avea încă nici un motiv de nemulțumire împotriva lui Sejan, instinctul lui, care nu-l înșela niciodată, îi spunea că ceva nefavorabil pentru dânsul se ascundea sub acea cerere. El se gândea la Agripina, cu care nu se stricase încă definitiv, și la scandalurile ce ar fi stârnit dacă s-ar fi văzut, ca, orgolioasa nepoată a lui August, stând, prin înrudire, alături cu prefectul pretoriului, pe care-l disprețuia și nu putea să-l sufere. Afară de aceasta, el simțea că Sejan, cu toată aparenta-i modestie, odată căsătorit cu Livila, nu se va mai mulțumi pe condiția ce avea, și, împins de forța lucrurilor, va căuta să o schimbe și să atingă, poate, înălțimi, la care, el, Cesar, prin respect pentru sângele său, nu voia să-l lase să ajungă. Aceste considerații îl nemulțumeau adânc. Cu toate acestea, în răspunsul ce-i dote, ca să nu-l ofenseze, se arătă plin de condescendență. El îl povățuia să dobândească, mai întâi, consimțământul Livilei și al Antoniei, mamei ei, îi punea în vedere celelalte obiecții ce, deocamdată, se ridicau împotriva dorinței iui, lăsându-l, totuși, să spere, asigurându-l că hotărârea sa nu era definitivă, că, cu timpul, greutățile vor dispărea și că lucrurile se vor aranja. În ceea ce privea simțământele sale personale, el îl asigura că erau așa de deosebite încât, în ochii lui, nu exista distincție destul de mare pe care să n-o fi meritat prin virtuțile și prin devotamentul său. El credea că, prin asemenea măguliri, va dezarma ambiția favoritului său și-l va face să renunțe de bunăvoie la pretenția, după el absurdă, ce ridicase. El rămase chiar convins că a reușit într-aceasta, deoarece Sejan nu-i mai pomeni de aspirațiile sale, pura a-și lua nădejdea și se dete după ocupațiile sale obișnuite, ca și când n-ar fi fost vorba de nimic supărător între stăpânul său și dânsul.</p>
<p>Ceea ce se petrecea în sufletul său însă era departe de a corespunde cu aparenta sa resemnare.</p>
<p>El văzuse cu o furie ascunsă rugăciunea sa, — singura ce adresase vreodată direct lui Tiberiu, — respinsă, și aceasta pentru cuvinte care, cu toată binevoitoarea lor dulceață, făceau să reiasă și mai mult inferioritatea condiției sale și-i răneau amorul propriu. Pe urmă, stăruințele amantei sale, pentru care conservase toată dragostea primitivă, reproșurile ei că nu știuse să se ia după cum trebuise pentru a ajunge la ținta dorită, desconsiderarea în care nereușita sa credea că-l aruncase în ochii ei, îi turburau spiritul și-l indispuneau grozav în contra lui Tiberiu. El ar fi voit să-l facă să simtă, printr-un neajuns oarecare, greșala ce săvârșise de a fi stat la îndoială ca să-i deschidă brațele. Totuși, se stăpânea, căci temerea lui de Agripina, pe care nu reușise încă s-o doboare, era mai mare decât orice altă preocupare. El voia să se scape, mai întâi, de aceasta, știind că, dânsa odată înlăturată, toate obstacolele vor cădea de la sine și că ambiția sa nu va mai întâlni protivnic. El continuă, deci, după cum am spus, de a se stăpâni, păstrând, în fața lumii, absolut aceeași atitudine ca mai nainte, pregătindu-și însă armele în ascuns, pândind momentul favorabil.</p>
<p>Cât despre Livila, el o împăcă asigurând-o că nimic nu era pierdut și că proiectele lor vor fi în curând executate: să aibă numai răbdarea de-a mai aștepta puțin.</p>
<p>Ca să le aducă și mai lesne la îndeplinire, el căuta să-și mărească puterea, făcându-șe și mai indispensabil.</p>
<p>Încă de mai nainte, el simțise scârba ce-i inspirau lui Tiberiu șederea în Roma și intrigile ce se urzeau împrejurul tronului, și hotărî să profite de această împrejurare pentru a-l izola și a-l prinde, astfel, mai strâns în mană. Știind cât de drag îi era un asemenea limbaj, el începu, deci, să declame împotriva zgomotului orașului, neorânduelilor populare, intrigilor curtizaniior, lăudând repaosul, singurătatea, unde, departe de supărări și de contraziceri, un suveran se poate da pe îndelete marilor proiecte, binelui obștesc. Împăratul asculta cu plăcere de povețile exagerate ale favoritului său, care corespundeau cu secretele sale dorințe, le aproba, se arăta dispus să le urmeze, ba chiar sfârși prin a se lua după ele, părăsind într-o zi capitala și, după o scurtă pribegire prin sudul Italiei, stabilindu-se, după cum am spus, în insula Capreea, unde crezu că a găsit liniștea și odihna ce-i lipseau. Sejan se ținu după dânsul, îl urmă pretutindeni în peregrinațiunile sale, și, numai după ce-l văzu definitiv așezat în retragerea ce-și alesese și decis să nu o mai părăsească, ceru să se întoarcă la Roma.</p>
<p>El se înapoiă cu puteri extraordinare, de care uză, după cum am văzut.</p>
<p>Planurile lui reușiseră, deci, în mare parte.</p>
<p>El distrusese pe vrăjmașii săi, obținuse tot ce dorise ca încredere și ca favoare, devenise stăpân aproape necontrolat în Roma.</p>
<p>Ce-i mai lipsea ca să fie cu totul mulțumit?</p>
<p>Se părea că nu mai avea decât să întindă mâna pentru a atinge ținta urmărită, a culege fructul ostenelilor sale.</p>
<p>Cu toate acestea, nu! Succesul era încă departe de dânsul.</p>
<p>În timpul operațiunilor sale, al combinațiilor sale celor mai dibace, el comisese o greșeală, — neiertată pentru un om cu atâta pătrundere și sânge rece, și acea greșeală strică totul. Ea i se puse de-a curmezișul drumului și i-l tăie tocmai în momentul când credea că îl va scoate la liman.</p>
</div>  
<div type="chapter" n="35">
<head>XXXV</head>
<p>Încă de pe când însoțea pe Tiberiu în călătoria sa prin Latium și prin Campania, — după întâmplarea din Spelunca, când Sejan își dovedise încă o data, și mai strălucit, devotamentul, scăpând pe stăpânul său de la moarte cu pericolul propriei sale vieți, — Livila, care nu se gândea decât la căsătoria sa, îi scrise să profite de sporul de favoare ce actul său de curaj atrăsese asupră-i și să-și reînoiască cererea, asigurându-l că, rândul acesta, împăratul nu-i va mai refuza ceea ce nu-i acordase la început. Prefectul pretoriului avu slăbiciunea să-i răspundă, și răspunsul său sluji, mai târziu, ca armă împotriva sa. Sigur de credința și de discreția amantei sale, în scrisoarea ce-i trimise, el își deschidea inima, după cum avea obiceiul să facă când erau, singuri, fără a se gândi la pericolul unor asemenea destăinuiri, încredințate unei misive supuse tuturor împrejurărilor.</p>
<p>— La ce să mai încerc ceea ce o primă dată nu mi-a reușit? — îi zicea el între altele. — Cine-mi spune că, de data asta, cu toată recunoștința ce-mi datorește, împăratul se va arăta mai favorabil decât rândul trecut? Și, în cazul cel mai rău, dacă îmi va respinge de iznoavă cererea, ce atitudine va trebui să iau față cu dânsul?... Nu, draga mea, să nu pierdem răbdarea! O situație așa de frumoasă cum e a noastră, nu o bine să o riscăm cu ușurință, numai pentru înșelătoarea plăcere de-a câștiga puțină vreme!... Pe Tiberiu, după cum știi, îl țin în mână. Deja, l-am decis să fugă de Roma și să se stabilească, departe de dânsa, într-o localitate plăcută, unde clima și voluptățile vor sfârși prin a-i sfărâma restul de forțe ce-i mai rămân. Lipsa lui din capitală îmi va procura, afară de aceasta, tot felul de avantaje. Rămânând singur stăpân într-însa, îmi voi mări autoritatea, lovind în vrăjmașii mei, în aceia care se opun proiectelor mele, risipind clientela pe care se sprijină ca să mă înfrunte. Plângerile și protestările lor nu-mi vor aduce nici o vătămare, căci acela către care vor fi îndreptate nici nu va putea să le audă. Adevărat prizonier al meu, el va fi așa de izolat de restul lumii, așa de închis în cercul de fier ce voi stabili împrejurul lui, încât îi va fi peste putință să perceapă, din zgomotele de afară, decât numai pe acelo ce voi găsi eu de cuviință să permit ca să ajungă pănă la dânsul. Și puterea mea asupră-i nu se va mărgini numai la persoana, ci se va întinde și asupra spiritului lui. Prin mijloacele de care voi dispune, voi ști ce crede, ce cugetă, ce proiectează, căci corespondența lui, încredințată soldaților, va trece acaparat pe sub ochii mei. Asemenea, în privința vizitelor. El nu va putea să vadă decât pe cine îmi va place mie și de cine voi fi cu totul sigur... În curând, îmbătrânit și doborât de vicii și de singurătate, el va renunța la putere și-mi va încredința frânele imperiului, deschizând, astfel, singur ușa asupra viitorului nostru. Atunci, o iubita mea! — și acel moment nu e depărtat, — voi ajunge în adevăr unde dorești! Atunci voi fi cu bună seamă împărăteasa lumii și regina inimii mele! Ai, deci, răbdare și încrede-te în acela care luptă pentru fericirea ta, care are conștiință de angajamentele ce și-a luat și te va conduce desigur unde ți-a promis!...</p>
<p>îndată ce această scrisoare fu pornită, Sejan se căi că a trimis-o. Însă cum să o mai ia înapoi ? El era ocupat, în momentul acela, a se ține de pașii lui Tiberiu, pe care, în interesul scopurilor ce urmărea, nu voia să îl părăsească o singură zi, și nu putea, prin urmare, să se repeadă la Roma. El scrise, deci, amantei sale să distrugă scrisoarea compromițătoare sau să o pună bine pentru a i-o restitui la întoarcere. Livila, ca să facă după cum îi recomandase, o ascunse în panerașul său de lucru, — calathus, — soi de coșuleț de richită împletită, ce damele romane purtau cu ele și în care îșî păstrau lâna, ghemurile și fusele de tors. Pentru a fi însă și maî sigură că nimeni nu va umbla la dânsa, ea o așeză în fundul coșulețului, sub căptușeala de mătase ce îl garnisea. Apoi, socotind că a luat, astfel, destule precauții pentru conservarea ei, încetă de-a se mai ocupa de dânsa, așteptând întoarcerea lui Sejan ca să i-o înapoieze.</p>
<p>Acesta, cum sosi din Capreea, întrebă de scrisoarea care deja începuse să-l îngrijească. Livila o căută unde-o pusese, însă ea nu mai era acolo. Ce se făcuse? cine-o luase? Iată întrebări la care nora împăratului se găsea în imposibilitate sa răspundă. Ceea ce își aducea numai bine aminte, era că coșulețul fusese nedespărțit de dânsa. Ea făcu tot felul de presupuneri, fără să dea peste cea adevărată. Ca să liniștească, totuși, pe prefectul pretoriului, pe care dispariția scrisorii, dacă i-ar fi fost mărturisită, l-ar fi împins, poate, la cine știe ce act de disperare, ea îi spuse că a distrus scrisoarea, după cum de altmintrelea o povățuise el însuși; iar el, care nu avea nici un motiv să pună la îndoială spusele amantei sale, o crezu pe cuvânt și nu se mai gândi la acea împrejurare.</p>
</div>  
<div type="chapter" n="36">
<head>XXXVI</head>
<p>Cu toate acestea, în Roma, indignarea împotriva lui Sejan era extremă. Ultimele sale isprăvi, — moartea Claudiei Pulchrei; infama înscenare cu Titius Sabinus, osândit fără apărare și executat, neomenește, la o epocă a anului când uzul oprea până chiar și cuvintele profane; arestarea Agripinei și a copiilor ei și trimiterea lor in exil și în închisoare, — impresionaseră adânc până și pe cei mai nepăsători. Pe lângă mila ce inspira soarta unor victime așa de cunoscute și de sus puse, simțământul conservării personale făcea pe fiecare să se îngrijească de ceea ce, cu asemenea procedeuri, putea să i se întâmple lui însuși. Patricieni și plebei erau, deci, cu toții de aceeași părere pentru a învălui pe prefectul pretoriului, căruia i se atribuiau toate acele infamii, într-o execrație, cum istoria n-a cunoscut alta mai mare, îndreptată în contra vreunui dregător sau ministru. Atât de grozavă, totuși, era spaima ce inspira favoritul lui Tiberiu, atât de întinse puterile de care dispunea, atât de credincioasă garda pe care se sprijinea și de înjosite caracterele ce avea în față-i, încât nimeni nu îndrăznea să ridice glasul, sau, devotându-se, să încerce vreun act de disperare împotrivă-i, ci toți se mărgineau a-l urî în tăcere, așteptând ca întâmplarea sau mânia zeilor să-i scape de dânsul.</p>
<p>Mai rămăsese, ce e drept, venerabila Antonia, către care, acum, se îndreptau toate privirile. Ilustra matroană era, în adevăr, singura persoană cu destulă autoritate pentru a ține în respect pe prefectul pretoriului și cu destulă trecere la împăratul pentru a îndrăzni să-i vorbească după cum trebuia despre dânsul, — dacă ar fi voit, totuși, să se amestece și să ia lucrurile în mână. Însă ea avea așa de mare oroare de zgomot, încât nu putea să se hotărască a ieși din rezerva ce-și impusese pentru a se arunca în vârtejul unor lupte pătimașe. E adevărat că cele din urmă evenimente o zdruncinaseră și pe dânsa. Ea aflase, cu o mâhnire amestecată cu indignare, despre măsurile violente luate împotriva familiei lui Germanicus, și mintea-i se întreba cu spaimă unde voia să ajungă autorul atâtor atrocități. Atunci ambiția acestuia, tendințele lui de a confisca puterea supremă, făcând gol împrejurul tronului, îi apăreau într-o lumină ce nu mai lăsa îndoială în spiritul ei. Ea își amintea de cuvintele lui Drusus, nefericitului său ginere, de acuzațiile ce formulase, într-un moment de profetică supărare, atunci când venise să-i ceară sprijinul ei împotriva lui Sejan. Ea își amintea asemenea de promisiunea ce-i dase de-a cerceta, de-a observa, de-a se informa și, convingându-se, de-a interveni, dacă tronul sau vreunul din membrii familiei împărătești s-ar găsi în pericol. Ea simțea că momentul fixat de ea însăși sosise și că era timpul să înceapă a se mișca. Totuși, sta încă la îndoială, fiindcă se gândea la liniștea sa, pe care ar fi trebuit să o sacrifice, la greutatea de a deschide ochii lui Tiberiu, acum mai ales când favoritul lui luase un așa de mare ascendent asupră-i, la dovezile materiale ce-i lipseau și pe care ar fi trebuit să poată a se sprijini pentru a ajunge mai cu înlesnire la rezultatul dorit.</p>
</div>  
<div type="chapter" n="37">
<head>XXXVII</head>
<p>În dimineața aceea, Apicata venise, după obicei, să o vadă. Cele două femei stau de vorbă, lucrând, în camera preferată a Antoniei, — o încăpere circulară, cu picturi simple, cu pereții despărțiți prin pilaștri canulați, albă de lumina zilei ce cădea printr-o deschizătură a tavanului, înconjurată de cubicule, unde se zăreau paturi joase, cu columne de aur, de argint și de eleclrum. Antonia, îmbrăcată într-o pală roșie, largă, prinsă de umăr, pe deasupra unei stole galbene, cu marginile cusute cu mărgele, torcea pe un stibadium, pat de repaus rătund, lângă o măsuță. În față-i, Apicata, în veșmânte negre, de doliu, alegea lanurile, așezând fusele într-un calathus de răchită, căptușit cu mătase. Ea îi povestea zgomotele orașului, nemulțumirile poporului, cele ce se spuneau despre Agripina, închisă în insula Pandataria și supusă, după cum știm, regimului celui mai aspru.</p>
<p>— Suferințele scumpei și nefericitei noastre absente sunt de nedescris, — zicea femeia lui Sejan cu glasul tremurând de emoție. — Pe lângă supravegherea cea mai riguroasă, ca are să îndure maltratări ce n-aș fi crezut cu putință, dacă nu mi-ar fi fost afirmate de oameni veniți din fața locului, și care le-au văzut cu ochii... Maică-sa, Iulia, exilată de August, avu și ea, fără îndoială, să sufere umilințe și privații cu care era nedeprinsă, însă ele nu merseră niciodată până la gradul acestora... Și, afară de aceasta, lulia justificase oarecum rigorile ordonate de tată său împotrivă-i,... pe câtă vreme Agripina...</p>
<p>— Da, — întrerupse Antonia, — soarta acesteia e în adevăr de plâns și, în ceea ce mă privește, mă doare inima când mă gândesc la dânsa! Cu toate acestea, să fim drepți și să recunoaștem că și ea e, în parte, vinovată de ceea ce i se întâmplă! Prin mândria și prin necumpătarea caracterului său, ca a făcut tot ce i-a stat prin putință ca să atragă asupră-și asprimele de care sufere!...</p>
<p>— Așa e, — respunse Apicata — ; poate că, în unele împrejurări, ea a depășit margini ce ar fi fost mai bine să respecte; totuși, inima-i e curată și mintea-i n-a plănuit niciodată crime împotriva Cesarelui sau a imperiului. Dacă, azi, e lovită, cauza e că vrăjmașii ei sunt mai puternici decât dânsa! Ea e, deci, o victimă: victimă a credinței pentru soțul său, pe care ținea să-l răzbune; victimă a devotamentului pentru familia sa, ale cărei drepturi nu voia să le vază năsocotite; victimă, poate, a grijii sale de interesele Statului, ce o durea să le știe încredințate mâinilor pe care au încăput!...</p>
<p>— înțeleg, — zise Antonia, oprindu-se un moment din lucru; — voiești să vorbești de fostul tău bărbat, de Sejan... Să fie însă oare adevărat tot ce se spune de dânsul?...</p>
<p>— O venerabilă doamnă! — exclamă Apicata, animându-se cu încetul;v— dar poți oare să te mai îndoești de perfidia și de răutatea acestui om? Cele ce ai văzut pân' acum din parte-i nu au ajuns ca să te convingă?... Fără a mai vorbi de purtarea lui cu mine, — gonită fără vină, după ani de abnegațiune și de sacrificii; lăsată, cu copii nevârstnici, în voia împrejurărilor; redusă să trăiesc altfel decât după cum rangul și nașterea mea ar fi cerut-o, — ce? faptele lui nu ți—au atras încă atenția? Dar totul în viața lui trecută și prezentă Iasă să se vadă preocuparea ce-l stăpânește, scopul după care umblă și spre care se îndreaptă cu pași siguri!... După ce, prin tot felul de intrigi și de minciuni, a reușit să dobândească încrederea împăratului, el a căutat să înlăture pe toți aceia care puteau să-i stânjenească planurile și să-i facă umbră. Prima-i victimă, — după cum se va dovedi mai târziu —, a fost însuși fiul stăpânului său, Drusus, nefericitul tău ginere, care era un obstacol pentru dânsul și care căzu bolnav din chiar senin și muri fără să se știe ce fel. Biata Agripina simți cea dintâi că o crimă era la mijloc și ne comunică, Claudiei Pulchirei și mie, bănuelile sale. Însă, pe atunci, nu aveam probe, și a trebuit să tăcem!... Încurajat de primul său succes, Sejan purcese mai departe pe calea ce luase, atacând, acum, familia lui Germanicus, propunându-și s-o desființeze pentru a rămâne singur în picioare. Deja, planul său e pe jumătate îndeplinit. Prin povețile sale, el a izbutit să depărteze pe Tiberiu din Roma, unde, azi, domnește singur. Agripina și băieții ei sunt înlăturați și puși sub pază. Sângele, pe de altă parte, curge fără cruțare, și oamenii cei mai de frunte, onorați prin viața și prin serviciile lor, sunt judecați și osândiți, fără să știe măcar ce li se impută! Ce vrei mai mult pentru a te convinge? El a cerut și obținut de la Senat ca consulatul, la care a fost asociat de Tiberiu, să dureze cinci ani și să i se dea aceleași onoruri ca stăpânului său! Statuia lui se ridică pe piețele publice, alături cu a acestuia, iar scaunul lui e pus pe aceeași treaptă la teatru. Mai mult încă: i se jertfesc victime ca unui semi-zeii, și, lucru nepomenit încă în Roma, el însuși ordonă aceste sacrificii!... Mai întrebi dacă cele ce se spun sunt adevărate! Dar uite-te, și vezi! ascultă, și auzi! Lumea îl consideră deja ca pe împăratul adevărat, celalt fiind privit numai ca regele Capreei. Să nu te miri, deci, dacă, într-una din aceste zile, îl vei vedea dus pe pavăză de credincioșii săi pretorieni, iar Cesar și toți câți țin de dânsul declarați vrăjmași publici și urmăriți cu toată furia ce uzurpatorii de felul lui întrebuințează împotriva acelor pe care îi gonesc din locurile lor!...</p>
<p>Antonia, spăimântată de cele ce auzea, rămăsese ca fără grai. În fine, ea putu să vorbească:</p>
<p>— Ceea ce spui, Apicato, e îngrozitor! — ingână ea. — Și nu e oare nici un mijloc pentru a împiedica aceste lucruri?</p>
<p>— Ba ar fi unul, — răspunse Apicata; — însă, pentru a-l întrebuința cu folos, ar trebui ca o persoană influentă și respectată să primească a se pune în capul mișcării și să intreprindă ceea ce nimeni altul nu are destulă autoritate ca să încerce!...</p>
<p>— Ce vrei să zici? nu înțeleg!" — murmură Antonia, pe care temerile-i de zgomot, de scandal, de pierderea liniștei începuseră iarăși s-o cuprindă.</p>
<p>— E ușor de priceput, cu toate acestea! — replică Apicata fără a se turbura. — Pentru a deschide ochii lui Tiberiu și a opri, la vreme, crima ce se pregătește împotrivă-i, e nevoie de un glas autorizat, lipsit în acelaș timp de patimă și de interes, de o voce care, spuind lucrurile cum sunt, să aibă puterea de a face impresie. O altă denunțare, oricât de însemnată, n-ar avea parte, în actuala stare de lucruri, să fie nici credulă, nici măcar ascultată!...</p>
<p>— Și acea voce de care vorbești ? — întrebă Antonia, privind-o în față".</p>
<p>— Acea voce e a ta! — răspunse Apicata, căreia ura ce hrănea împotriva lui Sejan îi da un avânt și niște accente ce nu avusese niciodată pană atunci. — O ilustră doamnă, — continuă ea, cu căldură, — gândește-te la imensul bine ce vei face prin demersul la care te povățuesc. Prevenind pe împăratul la timp, arătându-i pericolul ce-l amenință, demascând pe falsul amic ce-l sapă în întuneric, vei mântui poporul de un război civil, ce de sigur are să izbucnească, vei scuti torente de sânge nevinovat, ce pot să curgă, vei menține puterea și demnitatea imperială în casa lui August, în mâinile unde el a găsit de cuviință să le așeze. Vei face, afară de aceasta, dreptăței un serviciu și mai mare încă, dacă se poate. Vei scăpa de pedeapsa cea mai nemeritată pe o inimă nobilă și generoasă, pe o victimă ilustră, care așteaptă fără speranță și sufere cazne ce nu se pot închipui și ce nimeni n-a încercat încă!... Da! — reluă ea, după un moment, în timpul căruia căută să citească impresia cuvintelor sale asupra bătrânei Antonii, — Agripina sufere și adastă! Ea, deprinsă cu toate înlesnirile vieții, azi, se zvârcolește, pe o stâncă, în lipsă și în mizeria cea mai cumplită! Ea, născută pe treptele tronului, nepoată și noră de împărați, azi, e tratată cu aceeași desconsiderare ca o criminală de rând! Ea care, alături de neuitatul ei soț, și-a trecut tinerețile în mijlocul legiunilor, respirând aerul liber al taberelor victorioase, azi, geme într-un spațiu strâmt, amenințată, în fiecare moment, de biciul unui centurion brutal!.... Ți-aduci aminte de curajul și de energia ei, ce cu toatele admiram pe când se găsea în mijlocul nostru? Ce vei zice când vei ști ce s-a ales de ele? când vei auzi că femeia care le poseda în așa de mare grad și care, în atâtea rânduri, a dat așa de strălucite dovezi de tăria ei de suflet; că femeia care, în timpul războiului cu Germanii, — pe când armata lui Cecina, încolțită de Arminius și de Inguiomer, pe o șosea strâmtă, în mijlocul mlaștinilor și al pădurilor, se credea destinată a avea aceeași soartă ca a lui Varus, — înălțându-se mai presus de slăbiciunile sexului ei, îndeplini datoriile unui general; că femeia care se puse la capul podului de peste Rin, pe care fugari terorizați voiati să-l strice, și, prin vorbele și exemplul său, ridică curajurile și împiedică o distrugere fatală pentru armată; că acea femeie, zic, tot atât de mare prin bărbăție ca și prin celelalte calități ale inimii, a cărei frunte nu s-a plecat niciodată din naintea pericolului, azi, se târăște în genuchi, implorând iertare de la gâdele său infam care o bate ca pe o sclavă?.... Ce vei zice când vei afla toate acestea? Vei plânge, dimpreună cu mine, — nu-i așa, venerată Antonio? — vei blestema pe acela care a adus-o în acea stare și vei lucra pentru a face ca supliciul ei să înceteze cât mai iute!...</p>
<p>Înduioșată, cu ochii plini de lacrimi, Antonia asculta în tăcere. Ea auzise, din fundul retragerii sale, că Agripina era rău tratată în exil, însă nu-i trecuse încă prin minte că rigorile întrebuințate cu dânsa atinseseră acel grad de asprime. O luptă se încinsese, deci, în sufletul venerabilei matrone. Dacă n-ar fi fost să se ia decât după pornirile inimii sale, ea se simțea gata să pună orice la cale pentru a face să înceteze niște torturi a căror descriere o umplea de groază. Însă, afară de considerațiile de milă și de afecțiune, ea avea dinainte-i și pe cele de ordine politică, și, pe acestea, cu luciditatea ce-i da marea-i experiență, cu cunoștința ce poseda de firea lui Tiberiii, le vedea ridicându-se dinainte-i ca o barieră greu de depășit. Ea simțea că, pentru a salva pe Agripina, trebuia, mai întâi, să dărâme pe Sejan, și în contra acestuia tocmai socotea că n-avea încă arme îndestulătoare. Ea sta, prin urmare, pe gânduri, neștiind la ce să se hotărască, nici ce răspuns să dea Apicatei, care o ruga cu atâta căldură.</p>
<p>— Vorbele tale îmi sfâșie inima, Apicato, — sfârși ea prin a zice, — și n-aș dori decât, cu sacrificiul propriei mele liniști, să pot scurta, măcar cu un minut, caznele ce îndură scumpa noastră Agripinal. Însă mă întreb iarăși cum să fac, ce fel să mă iau pentru a scoate pe Tiberiu din orbirea în care se află. Cu ce să mă prezint dinainte-i pentru a-l lumina, pentru a-i dovedi infamia favoritului său?...</p>
<p>— Cuvântul tău e destul! — răspunse Apicata fără ezitație — O încredințare venită din parte-ți ajunge pentru a risipi orice îndoeli!...</p>
<p>— Necunoscătoare de ale lumii ce ești! — exclamă Antonia cu întristare. — Dar cum poți tu sa crezi că un om ca Tiberiu, care a văzut atâtea în viață-i, care trebuesă fie zilnic asediat de plângeri și de denunțări de tot felul, se va lua după niște afirmări, ori de unde ar veni ele, pentru a lovi într-un servitor vechiu și iubit? Nu! aceasta o cu neputință! El are prea bună opinie de omul său de încredere pentru a-l sacrifica cu atâta înlesnire! Ar trebui, prin urmare, să avem ceva mai serios, să punem mâna pe dovezi mai pipăite înainte de-a încerca un demers cu oarecare sorți de izbindă!...</p>
<p>— Și ce? — replică Apicata, — cuvântul unei femei ca tine, care și-a onorat văduvia printr-o lungă și neclintită austeritate, nu cântărește nimic în ochii împăratului? Eu cred, din potrivă, că el va fi adânc impresionat de ceea ce îi vei spune și că, bănuitor cum e, nu va avea trebuință de mai mult pentru a vedea lucrurile sub adevărata lor formă. Scrie-i, — după cum e adevărat, — că Sejan conspiră dimpreună cu Senatul, că capii armatei merg cu dânsul, că soldați cumpărați, ba chiar dezrobiți în serviciul palatului imperial fac parte din complot, Și vei vedea numaidecât efectul vorbelor tale asupră-i! Însă, pentru numele zeilor nemuritori, hotărăște-te mai iute! Gândește-te că orice minut pierdut de noi e un pas înainte al vrăjmașului asupra noastră, și nu mai ezita, dacă voiești să nu sosești prea târziu și să nu zădărnicești fapta cea mai lăudabilă a vieții tale!... O ilustră și venerată Antonio, înduplecă-te la rugăciunile credincioasei tale, care-ți datorește deja multă recunoștință! dă sprijinul tău unor nobile victime! scapă-le de suferințe, și, dimpreună cu ele, scapă în acelaș timp tronul, scapă imperiul, scapă propria ta familie de pericolul ce le amenință!...</p>
<p>Vorbind astfel, Apicata se aruncase la picioarele Antoniei, pe care le îmbrățișa cu căldură.</p>
<p>În mișcarea sa, ea lăsă să-i scape coșulețul cu fusele ce ținuse până atunci în mână; iar el, căzând, se golise de tot ce se afla într-însul.</p>
<p>În acelaș timp, — o minune! — de sub căptușala-i de mătase, ce se desfăcuse, ieși o hârtie.</p>
<p>Era o scrisoare, — a lui Sejan, — aceeași pe care Livila o căutase cu atâta bătaie de inimă, însă n-o mai găsise în locul unde o pusese.</p>
<p>Ce se întâmplase? cum se făcea ca acea scrisoare să fie acolo?</p>
<p>Iată explicația.</p>
<p>Cu mult înainte, amanta prefectului pretoriului venind să vadă pe maică-sa își schimbase, din greșeală, coșulețul de lucru cu al acesteia, — perfect identic, — și, dimpreună cu dânsul, scrisoarea cormpromițătoare trecuse în posesia Antoniei, fără ca ea să știe despre dânsa.</p>
<p>Întâmplarea providențială a căderii coșulețului scosese acea scrisoare din locul unde era ascunsă, tocmai în momentul când era trebuință de o probă netăgăduită de necredința lui Sejan.</p>
<p>Antonia, citind-o, rămase uimită de îndrăzneala acestuia, de perversitatea lui, de cinismul cu care își dezvăluia fundul inimii.</p>
<p>— Acum pot să mă prezint dinaintea lui Tiberiu, — zise venerabila matronă, stringând scrisoarea ; — am ce-i arăta pentru a-l face să mă creadă!...</p>
</div>  
<div type="chapter" n="38">
<head>XXXVIII</head>
<p>Pe marea terasă a palatului imperial din Capreea, pardosită cu un amestec prețios de marmură de Etruria, împărțită în compartimente elegante, și de marmură africană, de un galben și roșu antic, Tiberiu, îmbrăcat în Sylvan, — cu o piele de capră pe după mijloc, o coroană de cipru pe cap, un cosor de aur într-o mână și un băț cu o pară de brad într-alta, — sta întins pe un covor de Egipt, sub o perdea de mătase ceruleană, umflată de vântul serii ca o pânză de corabie.</p>
<p>Dinainte-i, se desfășura incomparabila priveliște a împrejurimilor. Marea azurie, pe primul plan. Apoi, insulele, — grădini plutitoare, — Pithecussa și Prochyta, desenând, pe limpezimea cerului, silueta liniilor lor armonioase. Dincolo de ele, promontoriul Misenei, albăstrit de depărtare, și muntele Gaurus, verde de viile ce-l acopereau. Pe urmă golful Crater cu orașul Neapolis în fund, rotunjindu-și marginile, într-o curbă elegantă, pană la Surentum și la promontoriul Minervian. În fine, Vezuviul, ridicând, pe deasupra acestora, vârful său pe care nu se zărea încă panașul de fum ce-l înconjoară. La sud și la apus, spre Sicilia și spre Spania, iarăși marea, — imensă, — cutrcerată de trireme și de liburne cu prora în formă de gât de lebădă.</p>
<p>Terasa pe care se afla împăratul, cunoscută sub denumirea de Sediul lui Tiberiu, domina o prăpastie de patru sute de metri, formată de stânca litoralului, tăiată vertical, ca cu cuțitul, și înaintând deasupra mării. Ea era locul preferat unde, către seară, bătrânul Cesar venea să se așeze, atât pentru a se bucura de vederea fără pereche ce avea din acel punt, cât și pentru a asista, — câte odată, — la supliciul victimelor sale, azvârlite în abis, și, dacă nu mureau numaidecât, căzând, ucise de marinari așezați în josul stâncilor și înarmați spre acest sfârșit cu lopeți și cu cârlige.</p>
<p>În seara aceea, — afară de Tiberiu, pe care l-am văzut în costumul ce adoptase, și care-i era drag din cauză că, Sylvan fiind spaima femeilor, i se părea că, îmbrăcându-se ca dânsul, ar putea să inspire aceleași temeri, — mai se aflau pe terasă intimii săi, tovarășii săi, de petreceri: Cesonius Priscus, intendentul plăcerilor, preschimbat în egipan, cu coarne de țap și cu coada încovrigată; Curtius Atticus, cinocefal obscen, umblând de-a bușilea pentru a lăsa să se vadă calozitățile sale de un roșu hidos; Zenon, retorul, și Seleucus, gramaticul, ambii transformați în Sileni burtoși, cu lungi bărbi fară mustăți și cu atributele caracteristice legale de gât. Ei stau de vorbă, râzând și schimbând glume, pe când sclave tinere, de o rară frumusețe, în pielea goală le serveau vinuri și băuturi răcoroase în putere și în ciatose de aur, împodobite cu pietre scumpe.</p>
</div>  
<div type="chapter" n="39">
<head>XXXIX</head>
<p>De la așezarea sa în retragerea ce-și alesese, urmașul lui August ducea o viață numai de sensualități și de excese.</p>
<p>Încă din tinerețe, de pe când comanda armatele în Germania și în Galia, el arătase multă aplecare pentru desfrâu, — pentru vin și pentru femei mai cu seamă, — ceea ce dase adesea ocazie soldaților să facă jocuri de cuvinte asupră-i și să-l numească Biberius, în loc de Tiberius, Caldius, în loc de Claudius, Mero, în loc de Nero; — totuși, dificultățile prin care trecuse îl siliseră să se stăpânească, să disimuleze, să-și satisfacă în taină sau să țină în rezervă pornirile naturii sale.</p>
<p>De când se găsea în scumpul său refugiu însă, scăpat de ochii supărători și așa de tare apărat prin poziția insulei sale, încât nimeni nu putea pătrunde într-însa decât prin două puncte, și acelea strașnic de bine păzite și de un acces grozav de dificil, el găsise de prisos să se mai rețină și dase drumul liber pornirilor sale rușinoase.</p>
<p>Înconjurat de câțiva stricați, ce adusese cu dînsul ca să-i țină de urât, el hotărîse să nu mai părăsească acel loc, în care găsea libertate și securitate pentru viciile sale.</p>
<p>El își făcuse, deci, pregătirile pentru o lungă ședere într-însul; reparase vilele construite de August, de pe vremea când acesta venise să locuiască acolo; zidise altele noi, — douăsprezece la număr, după numărul celor douăsprezece mari divinități, — pentru ca tovarășii săi să aibă unde ședea; înființase, în palatul său, săli speciale, — acele faimoase camere, în număr de o sută, — cu desemnuri și cu statui, reprezintând scenele și figurile cele mai lascive, cu despărțituri garnisite cu cărțile celebrei pornografe Elephantis, spre a se putea consulta în orice minut pozițiile și atitudinile ce ea recomanda, cu aziluri consfințite Venerei, unde tineri de ambele sexe se prostitueau sub ochii lui, cu adăposturi destinate voluptăților celor mai rafinate, practicilor celor mai monstruoase.</p>
<p>Fiindcă nimeni nu putea pătrunde pană la el, afară de intimii săi, el își uitase chiar demnitatea rangului, părăsise costumul tradițional pentru a adopta pe un altul, — pe acela în care l-am văzut, — mai conform cu gusturile sale și cu mediul în care trăia.</p>
<p>Afacerile publice din această cauză nu-l mai interesau decât foarte puțin.</p>
<p>În timpul șederii sale în Capreea, el nu se mai gândi să completeze decuriile de cavaleri, nu mai schimbă tribunii militari, nici guvernatorii de provincii, lăsă mai mulți ani Spania și Siria fără proconsuli, permise Părților să pună mâna pe Armenia și Sarmaților să cotropească Mesia, nu împiedică pe Germani să devasteze Galia, — indiferent la rușinea și pericolul ce rezulta din toate acestea pentru imperiu.</p>
<p>Singurul lucru care îl îngriji în mod serios fu numai siguranța sa personală.</p>
<p>În această privință, el fu pururea de o neadormită vigilență. De aceea, orice vorbă, orice șoaptă, orice denunțare, oricât de vagă și de nevorisimilă ar fi fost, găsea într-însul un auditor atent, un judecător nemilostiv, gata să lovească, îndată ce se refereau la fapte care ar fi putut constitui o amenințare sau o primejdie pentru dânsul.</p>
</div>  
<div type="chapter" n="40">
<head>XL</head>
<p>În momentul când începe scena ce are să urmeze, o discuție se încinsese între cei doi Sileni, vecinie în rivalitate, din cauza preocupării ce fiecare avea de a vorbi în placul lui Tiberiu, fără a ști, — sărmanii! — că mai târziu, amândoi trebuiau să plătească foarte scump, — unul prin exil, altul prin moarte, — teribila onoare de a se fi bucurat de intimitatea unui asemenea om.</p>
<p>— Acellius Sabinus e, fără îndoială, un distins scriitor, un poet de talent și de bun gust, — zicea Zenon, cu o afectațiune de vorbă ce, la el, devenise o a doua natură. — Dacă în poema lui, în care, după cum știți, ciuperca, becfigul, stridia și cocoșarul se ceartă pentru întâiul rang, nu s-ar găsi decât versuri ca acestea:</p>
<p>Mesele cele mai bune sunt cele unde constați</p>
<p>Că sunt mai multe bucate decât oaspeți invitați,</p>
<p>și tot ar fi de ajuns ca să se justifice generoasa gratificare de două sute de mii de sesterțe cu care Cesar a răsplătit opera lui, în semn de mulțumire! Însă, afară de acestea, mai sunt și altele, tot atât de bine turnate. De exemplu, această apostrofă ce stridia adresează lui Galicus Apicius, marele gastronom, care cheltui o avere împărătească cu plăcerile mesei și se otrăvi, socotindu-se sărac lipit, când nu-i mai rămase decât cinci milioane de sesterțe:</p>
<p>Ești prea mâncăcios, amice; moderează-ți lăcomia:</p>
<p>Ea nu trebuie să întreacă în mărime farfuria!</p>
<p>Sau aceste aforisme ce găsim în gura ciupercii pentru a se accentua și mai bine superioritatea unui bun prânz asupra oricărei alte voluptăți, chiar a amorului:</p>
<p>Cu amorul se întâmplă ca și cu fructele acre:</p>
<p>El îți strepezește dinții în afecțiuni.... cam macre;</p>
<p>Și mai are și aceasta de deosebit, ca plac,</p>
<p>Că îți face, câteodată, adânci găuri prin stomac!</p>
<p>Ai? ce ziceți? Nu-i așa că ideea e adevărată și expresia nu se poate mai bine aleasă? Despre mine, sunt cu totul de opinia autorului, și aduc laudele mele lui Cesar care a știut să aprețuiască după cum merită o asemenea lucrare!...</p>
<p>— Cesar a știut ce-a făcut! — întrerupse Seleucus, uitându-se la tovarășul său cu milă; — însă, tu, nu te gândești decât la mâncare. Pe Joe! mai pune frâu patimei tale neslăpânite, și, dacă te pricepi, vorbește-ne și de altceva decât de-ale bucătăriei !..."v</p>
<p>— Și despre ce aș vorbi care să-ți facă plăcere? — întrebă Zenon, întorcându-se spre dânsul. — De femei? de băieți? de senzualități trezite, ce, la vârsta ta, nu se mai pot gusta decât prin afrodisiace?</p>
<p>— Vorbaște-ne, răspunse Seleucus cu ironie, — de obiceiul nesuferit ce ai luat de a zice lucrurile cele mai simple pe un ton care face să se creadă că casa se surpă pe cei ce te ascultă. Spune-ne ce dialect e acela în care le-ai deprins a te exprima cu atâta enfază?...</p>
<p>Zenon, lovit unde îl durea, fiindcă acest defect îi fusese de multe ori reproșat chiar și de Tiberiu, măsură un moment cu ochii pe interlocutorul său, a cărui figură, sub barba deasă ce o acoperea, era plină de crezuri. Apoi, arătându-l cu mâna, printr-un gest de spaimă prefăcută, de un comic perfect, aruncă această exclamare care făcu pe toți să pufnească de râs:</p>
<p>— Vai! ce zbârcituri! ai zice, când le vezi ce multe sunt,</p>
<p>Că s-a produs pe figura-ți un cutremur de pământ!</p>
<p>— Dar bine, străvechiule, — urmă el, văzănd succesul ce gluma sa avusese, — dacă îți plac așa de mult tezele variate, de ce nu-mi zici să vorbesc și de știința falsă din care unii ca tine trag atâta folos? Ar fi, în adevăr, un interesant subiect de conversație de a se ști ce fel o scamă de ignoranți reușesc să treacă drept oameni invățați. Eu cunosc pe unul care, în această privință, dă înainte celor mai dibaci. Știind că amfitrionul lui, — căci, sărmanul! poartă ponosul de parazit, — are obicei, pentru a încerca pe comesenii săi, să le pună, la masă, întrebări de prin cărțile ce citește, șarlatanul nostru se ia bine cu slugile și aflu de la ele, pe furiș, ce autori stăpânul lor a consultat în ziua aceea. Cu chipul acesta, el are timpul să se prepare, și, când momentul sosește, uimește pe toți prin erudiția sa mincinoasă.</p>
<p>Lovitura era simțitoare, căci tocmai despre acest lucru Seleucus era în ascuns acuzat de tovarășii săi, geloși de răspunsurile totdeauna juste, ce el da la întrebările lui Tiberiu. Bătrânul gramatic se simți adânc ofensat.</p>
<p>— Minți, cimpoi răsuflat!" — îi strigă el cu indignare.</p>
<p>— Minți tu, piele de babă! — ripostă Zenon triumfător. — Și când te gândești că asemenea momii au pretenția să facă pe frumoșii, și, deși neputincioși, nu încetează de a se lăuda cu isprăvile lor pe lângă fete, fără voie, îți vin în minte versurile poetului:</p>
<p>Când te-aud vorbind de fete, o bătrânule urât,</p>
<p>Parcă simt, o râgâială ce mi se suie pegât!...</p>
<p>Toți, pană și Tiberiu făcură haz. Seleucus, lovit a doua oară, și mai dureros încă decât întâiași dată, deoarece avea slăbiciunea senilă de a se crede nerezistibil în amor, își pierdu cu totul cumpătul și începu să divage:</p>
<p>— Vorbește pentru tine, ochi de câine ce ești! — protestă el cu animație. — Despre mine, vârsta nu mi-a știrbit încă simțurile! Sunt naturi căror Venerea acordă protecția sa până la marginile vieții, și eu mă prenumăr printre acelea!.... Însă nu sunt singurul, — adaose el, aruncând o privire spre Tiberiu, — căci mai cunosc și pe alții care se bucură de același privilegiu... Da! mai lesne ai înnumăra valurile mării și fulgii de zăpadă din țara Cimerionilor decât succesele mele pe această cale! Din ziua în care am ieșit din copilărie pentru a trece în rândul adolescenților, amorul m-a prins în lațurile sale și nu mai m-a slăbit pănă în ziua de azi. Dorințele mele se succed fără întrerupere. Prima nu s-a sfârșit încă bine, când a doua începe, adevărate capete ale hidrei din Lerna, mai tenace decât ale monstrului, care mereu se recompun și împotriva căror ajutorul lui Iolas rămâne neputincios!</p>
<p>Un hohot de râs fu întâmpinarea lui Zenon la aceste exagerații. El se pregătea să-i răspundă, ca pân' aci, în bătaie de joc, când glasul lui Tibcriu se auzi. Atunci toți tăcură ca să asculte ceea ce stăpânul lumii voia să zică.</p>
<p>— Seleucus are în parte dreptate! — declară el serios. — Sunt organizații căror natura le-a dat să conserve, și peste marginile obișnuite ale vieții, facultatea de a gusta din plăcerile și din binefacerile amorului. Tăria lor provine, fără îndoială, dintr-o bună conformație; dar ea vine și din exercițiul regulat al simțurilor, ce nu trebuie sa lăsăm niciodată să adoarmă cu desăvîrșire. Astfel, eu m-am silit totdeauna să rezist oboselilor, și de-aceea mă vedeți viguros și dispus a lupta încă multă vreme pe un tărâm unde alții, la etatea mea, își aruncă armele și se dau drept învinși!... O amicii mei, — adaose el, într-un acces dc lirism erotic, ce lipsa de jenă ce domnea în acel loc îl făcea natural, — viața e prin ca însăși nespus de tristă, și, de n-am avea voluptatea care s-o mai înveselească, ni s-ar părea cu totul nesuferită. Voluptatea e, prin urmare, scopul vieții! Ea ne împodobește traiul, ea ni—l face plăcut! Să ne închinăm, deci, dinaintea acestei divinități și să-i plătim fără murmur tributul nostru! Cu chipul acesta numai putem merita numirea de ființe superioare ce ni se cuvine!... În ceea ce mă privește, aspectul voluptății mă farmecă și mă încântă sub orice formă mi s-ar înfățișa. Când stau în camera mea de culcare și îmi arunc ochii pe tabloul lui Parrhasius ce o decorează, — pe acea capodoperă admirabilă ce mi-a fost lăsată prin testament cu clauza că, dacă subiectul mi-ar displace, ca prea rușinos, să primesc un milion de sesterțe în locu-i, dar pe care l-aș fi preferat comorilor celor mai nesecate, — parcă înțeleg și mai bine suverana putere a voluptății ca leac la mizeriile vieții! Iată pe Meleagru, tânărul erou care și-a propus și a izbutit să scape țara sa de mistrețul ce o divinitate dușmană trimisese ca s-o pustieze... Parrhasius l-a reprezintat în momentul când monstrul a fost doborât și capul lui tăiat. Meleagru, obosit de luptă, s-a despărțit de tovarășii săi, și, ca să se odihnească, s-a retras într-o rariște a pădurii; urmat numai de Atalanta, curajoasa vânătoriță, care-i dase ajutorul său. Ambii sunt tineri, frumoși, plini de ardoare. Ei stau întinși pe un pat de verdeață și se iubesc. Atalanta n-a reușit, totuși, să potolească patima amantului său. Atunci, într-un avânt de abnegare supra-umană, ea își oferă gura mângâierilor lui, iar el pare a renaște sub spasmul de voluptate ce acel sacrificiu provoacă... Artificiul Atalantci e, în adevăr, sublim, — urmă Tiberiu, cu acel cinism în obscenitate ce făcuse chiar pe intimii săi să-l stigmatizeze cu numele de Caprineanul, — și am avut adeseori ocazia să-i constat superioritatea asupra oricărei alte senzualități. Toate invențiile propușilor la plăcerile mele, — sălile de ședințe, unde grupuri de fete își oferă dinainte-mi prinoasele lor, strâns îmbrățișate de tineri, care formează cu ele un întreit lanț de cărnuri palpitânde, spintriele, care-mi înfățișează în orice moment rafinamentele cele mai variate ale viciului, — nu mă interesează, nici mă mulțumesc ca peștișorii mei, acei dragi copilași, invețați încă din fașă a se zvârcoliși a se juca împrejurul meu, — când mă aflu în bac, — și ale căror guri fără dinți mă mușcă și me gâdilă încetișor, întocmai după cum făcea Alalanta amantului său... E adevărat, — reluă el, suspinând, după o mică pauză, — că nici dânșii nu mă satisfac pe deplin! Darurile cele mai divine ale voluptății au pentru mine un defect capital: ele își pierd din farmecul lor prin înlesnirea prea mare ce am de a mi le procura!... Ah! dac'aș întâlni împotriviri! dacă, pentru a le culege, mâna-mi ar fi nevoită să se strecoare prin mănunchiuri de spini! ce preț n-ar dobândi ele, în ochii mei, prin acele obstacole ce mi s-ar opune! Însă, nu! Destinul nostru, al celor care dispunem de soarta lumii, e de a nu găsi nicăieri rezistențe, și această izbindă fără luptă omoară plăcerile noastre, chiar cele mai legitime!... O singură dată am avut să întâmpin greutăți din partea unei femei, și amintirea acelui caz izolat îmi umple încă inima de dorințe și nopțile de insomnii!... Vă aduceți aminte de Mallonia, frumoasa și ilustra patriciană? Când o văzui pentru întâia oara, parcă simții că se rupe ceva-n mine. Ea era tipul ce visasem, idealul ce-mi formasem despre femeie și ce nu întâlnisem niciodată pân’ atunci nici chiar în Vipsania, prima-mi și iubita-mi soție. Grațiile Malloniei erau totuși apărate de o onestitate ireductibilă și de o mândrie de caracter care le făceau și mai seducătoare. În zadar căutai, prin tot felul de promisiuni, să obțin favorurile ei; în zadar, văzând că nu cedează, recursei la forță, pusei s-o aducă dinainte-mi, încercai s-o înving prin amenințări: ea nu voi să asculte de nimic. După ce, pentru a o domoli, o dădui pe mâna delatorilor, deși în timpul acuzației îi oferii de mai multe ori mijlocul să scape, întrebând-o dacă se căiește, ea refuză și atunci să se supuse, și, părăsind tribunalul, fără să-mi răspundă, se duse acasă la dânsa, unde se omorî pentru a scăpa de mine!... Iată singurul obstacol serios ce am întâlnit în viață-mi. După cum vă spusei, amintirea lui mă urmărește încă; el mi-a lăsat în suflet o rană nevindecată!...</p>
<p>Vorbind astfel, Tiberiu plecă capul și rămase nemișcat, absorbit în gândurile sale.</p>
<p>Deodată însă, el tresări și se ridică, cu repeziciune, la auzul unul glas necunoscut ce răsună la spatele lui.</p>
<p>Pe marginea terasei, în adevăr, tocmai în partea unde stânca abruptă forma abis, un nou personaj se ivise.</p>
<p>Era un pescar, ținând în mână un chefal de o mărime extraordinară.</p>
<p>El prinsese acel pește, și, știind deprinderea împăratului de a veni, către scară, să se așeze în locul său preferat, crezuse că-i va face plăcere și va primi o bună răsplată, de se va duce să i-l ofere el însuși.</p>
<p>Bietul om căutase, deci, să ajungă, pană la dânsul; se urcase din piatră în piatră, agățându-se de cele mai mici asperități ale malului și reușise, cu mari greutăți și pericole, să atingă vârful râpei.</p>
<p>Când fu în susul prăpăstiei, el întinse peștele spre Tiberiu, și, cu vocea-i rustică, îi zise:</p>
<p>— Salutare, Cesare! servul tău îți oferă acest dar al lui Neptun, scos chiar acum din adâncimile mării!...</p>
<p>Drept răspuns, împăratul intră într-o furie oarbă, nepotrivită cu firea lui rezervata și stăpână pe ea însăși.</p>
<p>— Cum ai îndrăznit, mizerabile, să te ridici pănă la mine? — îi strigă el, amenințându-l cu bățul ce avea-n mână. — Opriți-l! arestați-l!... A! ai voit să arăți că te poți sui acolo unde nimeni alt n-a cutezat să pună piciorul, nici prin minte?... Ei bine! vei plăti scump îndrăzneala de-a fi avut o asemenea idee!... Și, mai întâi, pe unde ai venit? ce drum ai urmat?... Există vreo cărare pe care se poate atinge culmea acestor înălțimi?... Dacă ții la zilele tale, vorbește fără înconjur!... Ș’apoi, de cine mai ești însoțit, căci singur n-ai putut întreprinde o asemenea încercare!... Cum se numesc tovarășii tăi? ce gânduri au și unde se ascund în acest moment?... Urcat-au prăpastia dimpreună cu tine sau te așteaptă-n josul stâncilor? Răspunde mai iute, dacă nu vrei ca moartea ce te adastă să fie spăimântătoare!... A! ai voit, zici, să-mi aduci acel pește plocon?... Minciuna e învederată, căci pentru așa mic lucru nu se expune nimeni la așa mari pericole! Altul a trebuit, prin urmare, să fie scopul tău!... încă o dată, care era el?... Așa? refuzi de a răspunde? Așteaptă! ai să primești ceea ce ți se cuvine!...</p>
<p>Atunci, întorcându-se spre intimii săi, care alergaseră la glasul stăpânului lor și înconjuraseră pe pescar:</p>
<p>— Puneți-l jos! — ordonă el, — și, cu peștele ce a adus, frecați-l pe obraz pană se va hotărî să vorbească! Aceasta va fi, deocamdată, răsplata ce merită!</p>
<p>Înhățat, trântit la pământ, menținut acolo cu putere de opt brațe, ce se întinseră spre dânsul, nenorocitul pescar, cu toate protestările lui de nevinovăție, fu supus la supliciul îngrozitor de a-și simți figura sfișiată de părțile osoase ale peștelui, și, fiindcă în naivitatea lui, i se părea că, chiar așa, a scăpat prea ieftin și se felicita că nu oferise Cesarelui și un stacoj enorm ce prinsese cu aceeași ocazie, Tiberiu porunci să-i scoată crustaceul din traistă și să-i frece obrazul cu el până nu va mai rămâne carne pe dânsul.</p>
<p>Tocmai într-un târziu, când pacientul, scăldat în sânge, desfigurat, oribil de văzut, rămăsese fără simțire, nemilostivul bătrân se decise să-i dea pace, însă nici atunci nu-l iertă cu desăvârșire, ci puse să-l arunce în prăpastie „ca să cunoască, — zise el, — dacă e tot așa de comod de a coborî ca de a urca acolo stânci".</p>
<p>Dar soarele, declinând, își muiase, în timpul acesta, discul în valurile de purpură și de aur ale mării. La răsărit, munții, luminați de focurile-i oblice, se acopereau cu nuanțele cele mai variate, pe când catona Apeninilor, colinele Samniului și Vezuviul se detașau, cu vigoare, pe un fund de un albastru deschis. Puțin după aceasta, toate înălțimile litoralului se colorară cu roșu, apoi cu trandafiriu, apoi cu nuanțe de aur, de o dulceață și de o transparență admirabile. Aurul se șterse și el cu încetul, preschimbându-se, gradat și pe nesimțite, într-un alb azuriu. Pe urmă, azuriul se topi la rându-i și dispăru de pe firmament în momentul când ultimele raze se afundau în ape. Noaptea își întinsese stăpânirea pe natură.</p>
<p>La un semnal, sclavi tineri, îmbrăcați în costume bogate, sosiră, purtând unelte de luminat, — lămpi, candelabre, lucerne.</p>
<p>Pe un discus de aur, lucrat cu pietre scumpe, unul din ei ținea un pachet voluminos.</p>
<p>Era corespondența împăratului, ce un serviciu special îi aducea în fiecare seară.</p>
<p>Tiberiu, liniștit ca și când nimic neobișnuit nu s-ar fi petrecut, luă pachetul, îl desfăcu, parcurse din ochi diferitele bucăți ce-l compuneau.</p>
<p>— Ce-i aceasta? — exclamă el deodată, oprindu-și privirea pe un sulișor de papirus, a cărui inscripție păru că-i este cunoscută. — O scrisoare de la buna mea cumnată, venerabila Antonia! Ce-o fi putând să-mi spună? Desigur, ceva foarte interesant, de vreme ce-și dă osteneala să-mi scrie cu propria sa mână!... îmi rezerv de a lua cunoștință mai târziu de ceea ce-mi comunică! — adaose el, vârând sulișorul sub pielea de capră ce-l acoperea. — Deocamdată, să mergem la masă, căci cina ne așteaptă!...</p>
</div>  
<div type="chapter" n="41">
<head>XLI</head>
<p>Pe înălțmile Quirinalului, dincolo de vechiul zid al lui Serviu Tulliu și al Tarquinilor, lagărul Pretorienilor ocupa, chiar la marginea Romei, între Via Nomentana și Via Collatina, o suprafață pătrată de o mare înlindere. Întocmit după forma obiȘnuită ce se da unor asemenea construcții, înconjurat de un șanț adânc, la spatele căruia, în interior, se ridica o a doua întăritură de pământ, — ea însăși apărată printr-un ocol de țăruși, — el se zărea, de departe într-o solidă simetrie, cu corturile-i, cu steagurile-i, cu fascele-i de arme, cu clinele-i de brazdă verde, cu ulițele-i populate de cai și de oameni, cu balistele-i și catapultele-i ce se desinau pe cer ca niște negre schele.</p>
<p>În partea de sus, un cort imens, cu totul roșu, încoronat cu flamule, arăta locul unde șeful suprem venea să se adăpostească.</p>
<p>În dimineața aceea, Sejan, care dormise în oraș, se îndrepta spre lagărul Pretorienilor, unde o vagă presimțire îl împingea, ca spre locul ce-i oferea mai multă siguranță decât oricare altul. El avea să asiste, afară de aceasta, la o revistă a trupelor, de mult proiectată, și se grăbea ca să ajungă la vreme spre a fi față la întocmirea rândurilor în fruntea căror voia să se pună.</p>
<p>În carruca sa, cu dricul înalt, împodobit cu ornamente de aur, de argint și de fildeș și atârnat pe patru roate cu spițele date la strungă, prefectul pretoriului trecu prin Alta-Semita în fuga cailor săi albi, ce un vizitiu mâna de pe jos. El lăsă, pe stânga, grădinile lui Salustiu, unde Octombrie începuse deja să decoreze frunzișul cu splendorile-i tomnatice, aruncă o privire pe frizele de aur ale palatului, în care se adăpostea scumpa sa Atilia, și, după ce străbătu Câmpul Scelerat, unde se îngropau, de vii, vestalele ce își călcaseră jurământul de virginitate, ieși pe poarta Colina, și, pe sub vechiul zid al cetății, se îndreptă spre tabăra ce se zărea, la două miluri de acolo, clocotind în aburii dimineții.</p>
<p>De departe, ea apărea într-un amestec nedescriptibil, pe care ochiul rătăcea, fură să știe unde să se oprească.</p>
<p>Cai, cu părul lucios, legați de pari bătuți în pământ, așteptau, rânchezând, harnașamentele lor, ce servitori de armată, stratori, curățenii, cu îngrijire, la câțiva pași de acolo; decurioni, abia sculați din somn, puneau să întindă, pe deasupra corturilor, mari piei de oaie, așternutul lor de noapte; soldați, încă neîmbrăcați, își ascuțeau armele pe gresii sau încercau cămăși de război, cu împletiturile de fier. Ici și colo, patrule străbateau spațiile libere cu străluciri de paveze, rotunde sau dreptunghiulare, pe când, împrejurul șanțurilor, luptători, pe jumătate goi, se exercitau deja, într-un avint așa do furios, încât păreau că voiesc să se extermine.</p>
<p>Sejan intră în tabără pe poarta decumană, cea mai apropiată, care făcea față orașului.</p>
<p>La vederea lui, hastari, ocupați a-și așeza sulițele în fasce, se opriră pentru a îl lăsa să treacă. Lupii aceștia, el fu salutat de infanteriști greu înarmați, principes, ce stau drepți în tunicile lor acoperite cu plăci de metal sau cu inele încârligate. Mai departe triari, vechi soldați, cu pielea aspră, înarmați cu pilum, se aliniară și ei dinainte-i, la un semnal.</p>
<p>Prefectul pretoriului, care îi cunoștea anume pe toți, adresă fiecăruia o laudă, o glumă, o încurajare.</p>
<p>Cavaleria succeda acestor trupe. Municipii păzeau corturile, împodobite, la intrare, cu steagul cohortei sau al manipulei. În fine, veliți, soldați tineri și sprinteni, cu coifuri de piele, funditori, înarmați cu prăștii, și sagitari, cu arcuri de corn, deteră, la rândul lor, onorurile militare șefului lor ce trecea prin față-le.</p>
<p>Cu cât înainta, cu atât animația, în interiorul lagărului, devenea mai mare. Decurii de pezestrași și de călăreți, cu mersul ritmat, circulau pretutindeni. Dinaintea forului militar, unde un tribunal de piatră păstra stindardele, altarul zeilor și imaginea împăratului, soldați și ofițeri de toate armele, se grămădeau deja împrejurul Cestorelui, în hlamidă roșie. Auxiliari, proptiți într-un picior, suflau, cu cotul ridicat, în litue de alamă, în buccine de fier sau în goarne de corn de zimbru. Ici, calafraclari, în strâmtele lor armuri, cu solzi de bronz, de aur sau de argint, își încălecau caii, acoperiți și dânșii, de la bot pană la picioare, cu o armură identică, care-i făcea să semene a crocodili gigantici; colo, săgetători arabi despiedicau pe ai lor, — frumoase și nervoase dobitoace, — pe când, mai departe, libienii loveau, ca să se scoale, în cămile, care se ridicau încet, legănând capetele lor osoase, enigmatice și aproape disprețuitoare; aiurea, sclavi tineri, mai toți asiatici, își făceau de lucru împrejurul batistelor, ușor îmbrăcați în veștminte subțiri, cu mânecile largi, fără cingătoare, ce lăsau să se zărească nudități de șale provocatoare, la care se uitau lung loricari cu armura formată din curele împletite.</p>
<p>Însă dezordinea era mare mai cu seamă în cartierul șefilor, cărora se tolerau lucruri nepermise în taberele celelalte. Femei, gătite ca pentru serbare, se vedeau stând dinaintea corturilor ofițerilor. Unele din ele, zdrobite de oboseală, moțăeau, căscau sau întindeau din brațele lor goale, cu subțioarele fără păr; altele, mai tari, continuând petrecerea de cu noaptea, procesionau încă, pe umeri, cu vreun psalterion, pe care îl făceau să vibreze printr-un bețișor de os, pleclron; altele jucau prin răspântii, pe dinaintea baracelor militare, văpsite cu roșu și galben, unde fasce de suliți și de topoare luceau deja la soare.</p>
<p>Și atunci erau vedenii de cărnuri, albe sau brune, prin deschizături de stofe ușoare, prin văluri străvezii; fulgere de inele și de brățări la mâini și la picioare de dansatoare; melodii de sambuce, cu coardele de sârmă, sau de cicule, soi de naiuri, atinse de buze calde, păstrând încă mirosul săruturilor din timpul nopții!</p>
<p>Multe din acele femei erau ocupate a-și peptăna părul, a-și împleti cozile, sau a-și împodobi fruntea cu mici monede de argint găurite.</p>
<p>Mai toate avură pentru prefectul pretoriului, trecând în carruca sa scânteietoare, surâsuri mute, la care el fu nevoit să răspundă.</p>
</div>  
<div type="chapter" n="42">
<head>XLII</head>
<p>În goana cailor, sub corul de un albastru profund, cavaleria, — frumoasă de văzut, cu decurioni-i în cap, cu lancea și cu arcul în mână, — se îndrepta spre lagărul Pretorienilor, într-o fâlfâire de steaguri, într-un tunet de strigăte și de tropote ce lua auzul. Escadroanele ce o compuneau, turmae, erau numeroase, — mai mult de o sută, — fiecare de treizeci și doi de oameni, — câte opt pe fiecare rând, — și erau comandate de însuși Sejan, încoifat și împlăloșat, cu sabia scoasă, cu hlamida-i de purpură în vânt. Ele veneau despre Esquilin și despre Viminal, unde evoluaseră, și se întorceau în cantonamentele lor obișnuite. Fiecare aparținea vreunei nații tributare, sau aliate cu Roma, sau având drept de cetate, și curioșii puteau cu înlesnire să le recunoască. Afară de Italiei, de Gali, de Celți, de Iberi, de Germani, de Bretoni, de Epiroți, de Macedonieni, erau acolo Dorieni, Frigieni, Capadocieni, Armeni, Perși, Egipteni, Libieni, Numzi, Etiopieni, Sciți și Sarmați. Toate varietățile popoarelor cucerite se aflau reprezentate prin îndrăzneți călăreți, musculatură vie a imperiului, ce îi asigurau tăria prin tăișul spadelor lor.</p>
<p>Dulcele soare de toamnă vărsa lumina-i veselă pe pinii și ciprii din câmpia romană, rumenind vilele, cu porticele cromate, ici și colo răspândite. Razele-i însă aprindeau flăcări pe acea mulțime de oameni și de cai în mișcare. Hippoloxații și Celerii scânteiau ca niște oglinzi, sub căscile și pieptarele lor de aur. Sulițele Contaților aruncau luciri de torțe aprinse. Dimachii, în loc de săbii și topoare, păreau că țin fulgere în mână. Dar, mai cu seamă, Clibanarii și Catafractarii luau ochii prin armura lor făcută din solzi suprapuși. Ei purtau, afară de aceasta, colane de pietre scumpe, inele în degete și cercei în urechi, și semănau, de departe, a mari reptile tăvălite.</p>
<p>În fruntea fiecărui escadron, aenealori suflau în lilue, lungi trâmbițe de bronz cu vârful întors, producând o sfâșiere a aerului, o furie războinică ce făcea să tremure toate văile de prin prejur.</p>
<p>După cavalerie, venea infanteria, — trei legiuni de șase mii de oameni, — despărțite în cohorte de câte șase sute fiecare, ele îneile subîmpărțite în manipule de câte doue sute. Soldații mergeau repede, și picioarele lor păreau mari foarfeci, ce s-ar fi deschis și închis pe din jos. Înainte, alergau stejarii; centurionii umblau pe de-alături, cu câte un curmei de viță în mână; steagurile, purtate de signifefi, fâlfâiau, fiecare deosebit, după cohorta cărei aparținea; iar cei treizeci de tribuni al celor trei legiuni își transmiteau ordinele de evotuție primite de la consulii ce urmau călări.</p>
<p>Și muzica, formidabilă, se umfla la răpăiala acelor mii de oameni bătând pământul cu picioarele. Puțin câte puțin însă, sunetul asurzitor al tubelor, al goarnelor, al trâmbițelor, al buccinelor începu să descrească până se stinse cu desăvârșire: oștirea sosise la intrarea lagărului. Ea se afundă într-însul întreagă, ne mai rămânând, afară în câmpie, decât pinii și ciprii, poleiți de soare, și vitele, cu porticele cromate, ici și colo răspândite.</p>
</div>  
<div type="chapter" n="43">
<head>XLIII</head>
<p>Sejan descălecase.</p>
<p>Împrejurul lui, escadroanele se împrăștiau prin despărțiturile lor. Servitori de armată duceau caii rânchezând spre arii așternute cu fân. Alții, ajutau pe ofițeri să-și scoată armurile. Hastari își așezau sulițele în fasce, pe când tovarăși de ai lor, principes, dau fuga spre piscine. Pavezile azvârlite pretutindeni zăceau pe jos ca niște băltoace de apă limpede, iar chiverele, atârnate dinaintea corturilor, luau înfățișarea de talere de metal puse în pari</p>
<p>Deodată, un călăreț apăru, venind din oraș în fuga calului.</p>
<p>Era Sextus Paconianus, fost pretor, om îndrăzneț și periculos, amic al lui Sejan, pe care acesta îl întrebuințase adesea în manoperile sale și care, din această cauză, cunoștea multe secrete.</p>
<p>El părea preocupat, și, cum sosi, întrebă de prefectul pretoriului, dinaintea căruia ceru să fie condus.</p>
<p>— Sejane, — îi strigă el, cum îl văzu, — îțî aduc o vesta însemnată. Macron se află în Roma!</p>
<p>— Macron? — repetă Sejan, cu surprindere. — Atunci, el trebuie să fi sosit, acum, de curând, în lipsa mea, căci, altfel, aș fi știut de venirea lui și l-aș fi văzut deja!...</p>
<p>— Te înșeli! — răspunse Paconianus. — Macron a sosit de astă noapte. Dacă n-a dat încă ochi cu tine, e fiindcă presupun că evită de a te vedea...</p>
<p>— Și pentru ce aceasta? — întrebă Sejan, nedumerit. — Nu o el amicul și credinciosul meu? n-are el acelaș interes ca lucrurile să meargă bine? Nu! Sexte, greșești! Macron n-a putut să mă vadă din cauză că o fi sosit prea tărziu, o fi fost prea obosit, și din cauză încă cu am plecat prea de dimineață de acasă. Însă, avem să deslușim numaidecât acest mister!....</p>
<p>Să-mi tragă trăsura!" — ordonă el unui decurion, ce trecea la câțiva pași de acolo.</p>
<p>— Un minut! — stărui Paconianus. — Eu cred că ar fi mai bine, pentru orice împrejurare, să nu te grăbești a te duce înainte-i.....Cine știe !.... Dacă el sosește cu intenții bune, după cum crezi, lasă-l să vină să te întâlncască în acest loc. Aci, cel puțin, ești în siguranță și poți aștepta orice eveniment fără temere!...</p>
<p>Sejan stătu de se gândi puțin. Însă, învins de încrederea ce avea în Macron și nerăbdător de a afla cât mal iute știrile ce el aducea din Capreea, se luă tot după prima sa inspirație. El se urcă, deci, în carruca sa, ce trăsese, aruncând aceste cuvinte lui Paconianus, care cerca încă să-l reție:</p>
<p>— Azi, ești prea bănuitor, amice! încalecă și mă urmează! În curând avem să asistăm la fapte însemnate, care au să schimbe fața lucrurilor!...</p>
<p>Și, făcând un semn vizitiului său, care conducea de pe jos atelajul său de patru cai albi, porni în fuga mare spre Roma.</p>
</div>  
<div type="chapter" n="44">
<head>XLIV</head>
<p>Temerile! lui Sextus Paconianus nu erau lipsite de temei. Sejan el însuși, deși, în aparență, așa de încrezător, le împărtășea în ascuns, și nu fără cuvânt.</p>
<p>De câtva timp, în adevăr, el simțise că ceva neobișnuit se petrecea împrejurul său. Fără a-i manifesta vreo nemulțumire fățișă, Tiberiu nu mai era același cu dânsul. În scrisorile ce urma a-i trimite, el se arăta, acum, aci de o severitate excesivă, dojenindu-l pentru lucruri de nimic, aci de o bunăvoință prefăcută, adresându-i laude ce se vedenii că nu pornesc din inimă. Această schimbare îngrijise oarecum pe un om ca prefectul pretoriului, cu conștiința așa de încărcată. Spre culmea neliniște-i, el constată încă la stăpânul său o dragoste nejustificată pentru Caiu, cel mai mic fiu al lui Germanicus, acclași care scăpase, după cum am spus, ca prin minune, de soarta fraților săi, și care trebuia să domnească, mai târziu, sub numele de Caligula. Bătrânul împlinit își făcea, de la o vreme, un fel de plăcere de a grămădi toate favorurile sale pe capul acestui nevârstnic. El îl chemă la Capreea, îl autoriză, scutindu-l de formalitățile obișnuite, să lepede, în aceași zi, roba pretextă pentru a lua pe cea virilă, — ceea ce îl făcea îndată apt pentru serviciile publice, — îl numi mare pontofice, apoi, augur, în locul fratelui său Drusus, îl acoperi de laude în fața tuturor, păru a îl desemna deja drept succesorul sîu la imperiu. În același timp, el disgrație pe câțiva amici ai lui Sejan, și, lucru și mai semnificativ, iertă de pedeapsă pe un vrăjmaș al acestuia, acuzat de planuri criminale împotrivă-i, oprind, totdeodată, ca pe viitor, să se mai sacrifice unui om.</p>
<p>În fața acestor acte de ostilitate, prefectul pretoriului se simți serios amenințat. El avea în mânii cele zece cohorte de pretorieni ce, altădată, prin dibăcia-i prevăzătoare, determinase pe Tiboriu să întrunească într-un singur lagăr, la Roma, și să pună sub comanda sa. Cu aceste forțe, el ar fi putut să schimbe fața lucrurilor, și chiar proiectul unei răsturnări, prin revoltă, încolți în mintea lui. Din nenorocire pentru dânsul, el nu știu să lucreze la timp, ezită de a o lua înainte și dete, astfel, timp stăpânului său să se prepare, prin agenții săi, să-i zdruncine partidul, să atragă în partea sa poporul, să câștige pri senatorii ce-i erau mai devotați. Mai mult decât atât, el făcu încă greșala de a trimite la Capreea pe Macron, ajutorul său, om în care avea toată încrederea și pe care împăratul ceruse să-l vadă sub cuvânt de a-l Însărcina cu scrisorile ce confereau lui Sejan puterea tribunițiană, după care el umbla de atâta timp și care l-ar fi făcut stăpân pe situație. În realitate, însă, vicleanul bătrân voia să-și asigure, prin daruri și promisiuni, concursul unui șef așa de influent, și, dimpreună cu al lui, pe al întregii garde pretoriene.</p>
<p>Când se convinse că Macron îi e cu totul devotat, el îl porni înapoi, la Roma, cu ordin să execute instrucțiile sale, să lovească fără cruțare.</p>
<p>Loc-țiitorul lui Sejan sosise, noaptea, pe ascuns, și se ferise de a da ochi cu șeful său pentru a avea timp să prepare, în taină, ceea ce meditase în timpul drumului. El voia să lucreze fără zăbavă, și, de aceea, cum puse piciorul în Roma, se duse de întâlni pe consulul Regulus și pe comandantul gardelor nocturne, căror le arătă împuternicirile sale, le promise răsplăți însemnate dacă îl vor ajuta în întreprinderea ce proiecta. Ei primiră îndată, fără șovăire. Atunci, câte-și trei se chibzuiră, își împărțiră rolurile, regulară măsurile de luat, deciseră să aresteze pe prefectul pretoriului, chiar a doua zi, pentru a îl surprinde și a nu îi da, astfel, timpul să scape.</p>
<p>Acesta, neștiind nimic de cele ce se petreceau, întrebuința, după cum am văzut, dimineața zilei hotărâte pentru pierderea sa, scoțând garda la câmp ca să manevreze. El fu înștiințat, precum am spus, tocmai într-un târziu, de venirea lui Macron, și porni îndată să îl întâlncască, cu toate observațiile ce i se făcură de a se încredința mai întâi de intențiile lui. Pe drum numai, când avu timp să se gândească mai de aproape, povețile lui Paconianus îi veniră în minte și i se părură pline de înțelepciune. Un urât presimțământ, afară de aceasta, îl urmărea de cu noaptea, de când se sculase, și îl îndemna la prudență. Cu toate acestea, astfel voia soarta lui să nu dea nicio ascultare acestor prevestiri. El își zicea că ar fi o rușine de-a se da înapoi, acum, mai cu seamă, după ce se arătase așa de încrezător. Ș’apoi, pentru ce s-ar teme? își repeta el. Macron era prietenul său, confidentul său, creatura sa! El n-avea, prin urmare, nici un interes să-i voiască răul. Din potrivă, devotamentul lui i se părea așa de ne îndoios, încât ar fi presupus orice afară de o trădare din parte-i.</p>
<p>El își continuă, deci, drumul, făcându-și singur curaj, căutând să gonească, prin raționamente, relele presimțiri ce îl asediau.</p>
<p>În Argiletum, prin dreptul Comițiului, el se întâlni, deodată, piept în pept, pentru a zice astfel, cu Macron, care, în capul unei trupe numeroase, se îndrepta spre Curia romană.</p>
<p>Cum se văzură, ambii prieteni alergară unul spre altul și se îmbrățișară.</p>
<p>— Bine ai venit, Macrone!</p>
<p>— Bine te-am găsit, Sejane! Doream să te văd, și, aflând că ești în tabără, tocmai mă pregăteam să vin să te întâlnesc!</p>
<p>— De când ești în Roma?</p>
<p>— Am sosit astă noapte, târziu. Eram așa de obosit, încât mi-a fost cu neputință să ies din casă până la ziuă...</p>
<p>— Ai noutăți de la împăratul pentru mine?</p>
<p>— Am și încă foarte bune. El îți conferă puterea tribunițiană".</p>
<p>— Unde sunt scrisorile-i în această privință? Dă-mi-le mai iute!...</p>
<p>— Ele sunt adresate Senatului și nu le pot remite decât lui. Să mergem, deci, la Senat! De altmintrelea, am prevenit, încă de dimineață, pe Consul să îl convoace spre acest sfârșit, și cred că el trebuie să se fi adunat și să ne aștepte...</p>
<p>Un nor ușor trecu pe fruntea lui Sejan la acest răspuns. Totuși, fie că n-avea încă vreo bănuială serioasă, fie că era prea târziu ca să se mai dea înapoi, el nu obiectă nimic, și, luând la braț pe loc-țiitorul său, se îndreptă cu dânsul spre palatul Senatului, care se afia la câțiva pași de acolo.</p>
</div>  
<div type="chapter" n="45">
<head>XLV</head>
<p>Palatul Senatului, la epoca când se petreceau evenimentele ce povestim, se deschidea, la nordul Comițiului, — între Argiletum și Clivus Argintarius, — pe Forul lui Iuiliu Cesar, din care cauză i se dase și numele de Curia Iulia. El fusese început, în timpul triumviratului, de Lepid, comandantul cavaleriei, și ocupa aproape același loc pe care se ridicase, odinioară, Curia Hostilia și, mai în urmă, Curia Sylla, distrusă, după cum se știe, de un incendiu, la moartea consulului Clodius. Terminat și împodobit de August, acest edificiu se prezentă sub forma unei clădiri înalte, și era construit din cărămidă tencuită cu stuc. Grație rosturilor însă imitate pe tencuială, el părea format din blocuri de piatră. Un fronton triangular, așezat pe console de marmură, îi da o înfățișare simplă și în același timp severă. Dinainte-i, un peron cu mai multe trepte domina o mare piață pe care se înălța statuia călare a lui Porsena.</p>
<p>Interiorul Curiei era cu mult mai bogat și mai impunător. Sala ședințelor, vast patrulater de douăzeci și cinci de metri lungime, pe optsprezece lărgime, era terminată printr-o absidă ocupată de statuia Minervei, de proporții colosale. Drept tavan, o boltă lucrată numai în aur, auri fulgore decorata, lua ochii prin strălucirea ornamentelor ei variate. De-a lungul pereților, afară de două mari tablouri, dăruite de August și semnate unul de Nicias și celălalt de Philochares, se vedeau, pe paveze în chip de console, busturile cetățenilor celor mai distinși, căror Senatul acordase această onoare. Mai departe, în mijlocul sălii, se ridica magnifica statuie a Victoriei, adusă, odinioară, din Tarentum și împodobită cu trofeele luate la cucerirea Egiptului, și, în fața ei, altarul pe care se ardeau mirodenii în cinstea zeilor superiori. În fine, în fund, pe plan înclinat, era așezată orchestra, cuprinzând scaunele Senatorilor, în număr de șase sute, toate de lemn lustruit.</p>
<p>Sejan, la braț cu Macron, trecu prin cele două săli, mai strâmte, ce precedau, ca degajament, sala ședințelor, splendidă prin luxul simplu ce o decora, și, urmat de gloata adulatorilor, ce-i ieșise înainte ca să îl salute, pătrunse în această din urmă.</p>
<p>Zgomotul despre scrisorile lui Tiberiu se răspândise, în adevăr, și fiecare ținea să se recomande favoritului, pentru a căpăta bunăvoința lui și favorurile ce ca atrăgea după dânsa.</p>
<p>La un ordin al Consulului, care prezida, Senatorii își luară locurile. Ei purtau, ca semn distinctiv al demnității lor, toga pretextă, bordată cu o lată bandă roșie, laticlavul, cusut cu ținte de aur, și încălțăminte compusă din patru curele încrucișate pe picior, cu o semi-lună în vârf.</p>
<p>După ce tăcerea se stabili, Macron se sculă, și, adresându-se Adunării, rosti aceste cuvinte:</p>
<p>— Divinul Tiberiu, augustul meu stăpân, a cărui intimă cugetare o pururea îndreptată spre mărirea și prosperitatea Republicii și a poporului roman, mă însărcinează să vă remit, Părinți Conscripți, acest mesaj care cuprinde expresia voințelor sale. Convins că îI veți primi cu respectul și solicitudinea ce merită, iată-l încredințez Consulului spre a vi-l aduce la cunoștință și a face să i se dea urmare. Am zis...</p>
<p>Vorbind astfel, el scoase din sân un sul de papirus și î1 dete președintelui. Apoi, ca spre a arăta că misiunea sa era terminată, se îndrcptă spre uși și ieși din sală. În realitate, el voia să fie afară pentru a veghea ca măsurile ce ordonase să se execute în tocmai.</p>
<p>În timpul acesta, și înainte ca președintele să fi început citirea misivei ce i se înmânase, o mulțime de Senatori, și din cei mai de frunte, crezând, după cum li se spusese, că aveau să auză elogiul lui Sejan, antemergător al puterii tribunițiene ce i se acorda, își părăsiseră locurile, și, grămădiți împrejurul acestuia, se pregăteau să îi facă ovațiuni la colo dintâi cuvinte favorabile. Așteptarea lor fu însă deșartă. În lunga sa scrisoare, celebră în analele istoriei ca model de compoziție echivocă și întortochiată, Tiberiu părea că își propusese să ostenească atenția auditorului, ținând-o în suspensie. El începea printr-o afacere fără însemnătate, în cursul căreia găsea ocazie să zică câteva cuvinte la adresa favoritului său. Pe urmă, pentru a nu lăsa să i se ghicească gândul, nici presimți concluzia la care voia să ajungă, el părăsea acel subiect și trecea la altul, se întindea câtva timp asupră-i și îl da și pe acesta în lături spre a reveni la Sejan. Faptele prefectului pretoriului, în cele din urmă timpuri, îi dau ocazia să-l judece, — nu însă cu ură, nici cu mânie!. Puțin câte puțin însă, vicleanul bătrân devenea mai categoric. El amintea de scrisoarea surprinsă de venerabila Antonia și trimisă lui la Capreea, acuza pe câțiva membri ai Senatului, amici de ai lui Sejan și intrați, dimpreună cu dânsul, în conspirație contra sa și a familiei sale, și termina, deodată, printr-un brusc ordin de arestare.</p>
<p>E peste putință a se descrie impresia acestui sfârșit neașteptat asupra celor de față. Sejan, la început mândru și sigur de el însuși, devenea din ce în ce mai îngrijat, cu cât Consulul înainta în citirea sa. În curând, cerbicia-i, ce se silea încă să păstreze, spre a nu descuraja pe amicii săi, era înlocuită printr-o paloare mortală, pe minut ce trecea mai vizibilă. Ea se preschimbă într-o adevărată teroare când stăpânul său începu să vorbească de planurile lui, pe care le cunoștea, de proiectele lui, scrise, altădată, într-un moment de fatală neprevedere, și trimise Livilei, amantei sale. Atunci, el se simți pierdut fără nădejde de scăpare și renunță de a mai lupta. Nemișcat și fără grai, cu ochii ieșiți din orbitele lor și cu respirația agitată, el sta ca trăsnit, înainte chiar ca ordinul de a pune mâna pe el să fi sunat la urechile lui. În același timp, lingușitorii lui, acei care, mai adineaori, se pregăteau să îl aplaude, surprinși de ceea ce auzeau, și care se potriveau așa de puțin cu ceea ce așteptaseră, se depărtau, unul câte unul, silindu-se să facă distanța dintre ei și dânsul cu atât mai mare, cu cât gândul împăratului devenea mai lămurit. În scurtă vreme, nu mai rămăsese nimeni împrejuru-i; ba, spre a dovedi și mai bine baseța caracterelor lor decăzute, aceiași care, cu puțin înainte, se onorau cu amiciția lui și îi solicitau protecția, începură, fără nevoie, să-l insulte. Ei își întrebuințări, acum, zelul spre a îl necinsti și umili, știind că, de aci înainte, nu putea să le mai fie folositor.</p>
<p>Totdeodată, venind de afară, de pe piața ce se deschidea în fața Curiei, și pe care Macron o ocupase militărește, cu tari detașamente de gărzi nocturni, o clamoare imensă se ridică, pătrunzând pănă în incinta Senatului și umplând pe toți de groază. Erau țipete, urlete, vociferări, amestecături formidabile de glasuri, cerând, într-un grai, capul prefectului pretoriului. Toată ura stăpânită, ce atât timp clocise în sânul mulțimii indignate de atâtea crime, — ațâțată încă prin emisarii trimisului împărătesc, — izbucnise cu o violență neauzită și amenința să sfărâme tot dacă nu i se da numai decât satisfacție. Nimeni, cu toate acestea, nu se gândise să i se împotrivească. Tribunii și Cestoril înconjurară, la minut, pe Sejan, mai mult mort de frică, și, în mijlocul huiduelilor și al blestemelor, ce curgeau din toate părțile, îl îndreptară spre Tullianum, închisoarea publică, ce se afia la o mică depărtare de acolo și unde trebuia să își aștepte soarta.</p>
</div>  
<div type="chapter" n="46">
<head>XLVI</head>
<p>Arria Marcela, prietena căreia venerabila Antonia încredințase pe Drusus, ținuse în căsătorie pe Marcus Arrius Diomede, un dezrobit al Iuliei, fiicei lui August, și, din această cauză, păstrase legături cu familia imperială și îi era foarte devotată.</p>
<p>Rămasă văduvă încă tâneră, cu un băiat în vârstă fragedă, ea se retrăsese ca să trăiască la Pompei, unde poseda, chiar la marginea orașului, o vilă somptuoasă, anexată la o exploatație rurală.</p>
<p>Casa ei, — aceeași care fu acoperită de lavele Vezuviului, în marea catastrofă din anul 79, pentru a fi dezgropată, optsprezece secole mai târziu, în zilele noastre, — se afla așezată în suburbia Augustus-Felix, dincolo de poarta zisă a Herculanului, între Calea Sacră, mărginită, precum se știe, de morminte și țermul mării. Ea era de o bogăție și de un confort desăvârșit, și Drusus regăsea într-însa luxul cu care fusese deprins. O scară cu trepte de marmură, împodobită, la dreapta și la stânga, cu câte o columnă de stuc, ducea în peristil, soi de curte acoperită, unde printre cei patrusprezece stâlpi, asemenea de stuc, ce îi susțineau învelișul, se putea circula pe orice timp, fură teamă de soare sau de udătură, căci, ploaia, pe vreme rea, se scurgea, din strașinile compluviului, într-un bazin corespunzetor. Această intrare, pavată cu o mozaică de cărămidă, amestecată cu marmură albă, de un efect simplu și plăcut, da pe apartamentele de locuit, însemnate prin mărimea, numărul și varietatea lor. De jur împrejur, o loge descoperită, precedată de o turații, se deschidea pe grădinile verzi și pe marea albastră, pentru a lăsa să sosească răcoroasele lor adieri. La stânga, sala de băi și dependințele ei, cu zidurile lor acoperite cu picturi, reprezentând tot soiul de pești înnotând în elementul lor, cu columnele, lor de stuc octogonale, cu parchetele lor de mozaică, cu cazanele și țevile lor de apă caldă și rece. La dreapta, celelalte încăperi, dispuse după regulile stabilite de Vitruviu și servite prin galerii și coridoare interioare: — salonul de ceremonie, Tablinum, în care sc păstrau arhivele, registrele casei și imaginile strămoșilor, măști de ceară luate pe obrazul reposaților; Atriul, decorat cu statuile Larilor și cu altarul zeilor domestici, unde familia se aduna cu preferință, unde se făcea somnul de după masă, în orele arzătoare când marele zefir african sufla, încărcat de moliciuni de furtună, unde se primeau vizitatorii și clienții, ce așteptau în galeriile de alături, și pe care un nomenclator îi chema pe fiecare la rând ; Cubiculele sau camerele de culcare, cu alcovele lor practicate în zid și cu perdelele lor reținute prin inele de bronz; sala de recreație, Telrastylum; cea de mâncare, Tridinium; odăile femeilor, Gynecreum, — toate pardosite cu mozaice și înfrumusețate cu picturi de o puritate de desemn și de o strălucire de colorit ce azi încă fac impresie. O mică scară cobora, din peristil, în catul de jos, căci, deși casa, despre stradă, n-avea decât un etaj, în partea opusă i se dase două, din cauza tărâmului, care era în pantă. Aci se aflau alte opt încăperi boltite, văpsite cu roșu antic și împodobite cu firizi arhitecturale, de un frumos efect. Din ele, se ieșea în grădinile încunjurate cu un portic, și înzestrate cu o piscină, un avuz și o boltă de viță. În fine veneau pivnițele, pline cu amfore și cu chiupuri cu vin.</p>
<p>Drusus își dete toate silințele să se deprindă cu noua viață ce avea să ducă, în acea locuință ce, cu tot luxul el, respira liniștea și odihna caselor de provincie. De n-ar fi fost dorul Atiliei și nerăbdarea de-a o revedea mai iute, el s-ar fi obișnuit, poate, lesne cu lucrurile ce-l înconjurau, în mijlocul acelei naturi fermecătoare și a îngrijirilor de tot felul ce toți ai casei se sileau să îi dea. Arria Marcella fusese, în adevăr, foarte onorată de a avea să găzduiască pe un nepot al Cesarelui, și, în zelul ei, nu știa ce să mai facă ca să-l mulțumească. Ea îi dase aparlamentul cel mai frumos, pusese pe sclavii cei mai pricepuți să îl servească, se silea să îi procure toate distracțiile de care localitatea dispunea și care ar fi putut să îl intereseze. Din nenorocire, tânărul ei oaspe sosise prea impresionat de împrejurările în care părăsise Roma pentru a mai fi fost în stare să dea atenție prevenințelor cu care era întâmpinat. El păru, dimpotrivă, la început, indiferent la tot ce se petrecea împrejuru-i, și, multă vreme, rămase astfel, stând tăcut și rezervat, nevoind să vază pe nimeni, refuzând să ia parte la orice petrecere organizată în cinstea-i. El nu se simțea mulțumit, pe atunci, decât în odaia sa, fiindcă, acolo numai, putea să dea liber curs durerii sale, să stea față în față cu imaginea Atiliei, ce i se prezintă ori de câte ori își îndrepta mintea spre dânsa. El o vedea în seducția-i de fecioară, deja nubilă, de o perfecțiune de forme admirabilă, cum întâmplarea îl făcuse să o surprindă, odată, la baie, pentru a-i rămâne vecinie întipărită, sta de vorbă cu ea, o mângâia, întindea brațele ca să o apuce. Apoi, îndată după aceasta, cunoscându-și eroarea, se punea să plângă, chemând-o, totuși, iarăși, adresându-i cuvintele cele mai dulci și mai mișcătoare. Alteori, slăbit de o încordare de spirit prea lungă, visu-i devenea o adevărată realitate, și scena aceea, cauză involuntară a despărțirii lor, i se arăta în toată spaima-i delicioasă. Cu o mână pe după mijloc, i se părea că rătăcesc încă prin splendidele apartamente din vila lui Salustiu, ea, veselă și vorbitoare, povestindu-i impresiile sale de cu ziuă, el, fericit de a o simți lângă dânsul, ascultând-o în extaz, sorbindu-i vorbele din gură. Pe urmă, venea, deodată, sub bătaia sângelui, dorința sa nesocotită, turburarea și neexperiența lor în cubicul, unde intraseră, frica ei la apropierea pericolului ce instinctiv simțise, fuga-i dezordonată prin sălile de jos ale palatului, aparițiunea venerabilei Antonii, curmând, prin prezența sa severă, o situație plină de pericole. El nu își putea stăpâni disperarea, gândindu-se că rătăcirea sa de un minut avusese consecințe așa de grozave, și se acuza însuși de suferințele lor amândoi. Ceea ce îl costa însă și mai mult, era situația de spirit în care lăsase pe Atilia, temerile ei de a rămâne singură, imaginea acelui Holconius Albinus, ce întâlnise din întâmplare și ce o impresionase așa de profund, încât îl revedea în fiecare minut oferindu-i serviciile sale infame. El tremura la ideea că ca putea să fie expusă la vreun rău, fără ca să fie acolo și dânsul spre a o apăra, urmărit încă dw un gând funest ce-i venise, că, adică, o să își sfârșească zilele în Pompei și că n-o s-o mai vadă niciodată!</p>
</div>  
<div type="chapter" n="47">
<head>XLVII</head>
<p>Aceasta stare sufletească ținu câtăva vreme. După aceea, tinerețea își reclamă drepturile, și durerea-i păru că se mai alină. Arria Marcella profita de acea modificare pentru a căuta să îl vindece cu desăvirșire. Ea îl rugă să își schimbe viața, să nu mai stea închis, să umble, să se amestece cu tinerii de vârsta lui; iar el, pe care atâta bunătate și devotament sfârșiseră prin a îl muia, promise, ca să-i facă plăcere, că va urma după povețile ei. Ei începu, deci, să iasă, să se miște; vizită, în preumblări nesfârșite, mai întâi, împrejurimile, pozițiile delicioase ale orașului, — așezat la șase miluri și jumătate de Vezuviu, pe o colină ce se cobora pănă la mare, în mijlocul unui teritoriu fertil, — apoi interiorul lui, cu toate detaliile și curiozitățile ce cuprindea. El se duse să vadă Forurile, — două la număr, — unul de previziuni, nundinarium, — vast triunghi, format dintr-un propileu cu opt columne ionice, pe o latură, și din două portice cu optzeci columne dorice, pe celelalte, — și altul civil, unde se discutau afacerile publice și se făceau alegerile, și care impresiona prin impunătoarele lui proporții și prin monumentele ce-l înconjurau, — aceleași ce azi încă putem admira: — Templul Venerei, Bazilica, Cele trei Curii, Eumachia, Templul lui Mercur, Sala Senatului, Panteonul lui August, Templul lui Jupiter, — toate laolaltă formând un mănunchiu superb de colonade, de statui, de arcuri de triumf și de frontoane. Fiul lui Claudiu asistă asemenea la reprezintațiile celor două teatre în ființă, — Teatrul tragic și Odeonul, mai în special destinat comediilor și pieselor satirice, — intră în templul Isis, unde consultă oracolul, onoră cu prezința sa băile publice, merse să privească la luptele gladiatorilor în marele Amfiteatru, — cea mai vastă clădire din Pompei, care putea să conțină pănă la douăzeci de mii de spectatori și cărei se daseră aceste proporții din cauză că, pe lângă locuitorii locali, mai aveau dreptul să se folosească de dânsa și cei ai orașelor vecine, cum erau, de exemplu, Nucerienii.— De pe terasa circulară, așezată în susul treptelor acelui edificiu, se putea avea priveliștea cea mai frumoasă ce era dat unui om să vadă. În față, Vezuviul, acoperit cu vii; la nord, munții Hirpini, tragând liniile lor bizare pe albastrul profund al cerului; la răsărit, muntele Lactarius, cu crestele ascuțite, îndulcindu-și, totuși, treptat povârnișurile pană în veselele și mănoasele lunci ale Surentului; la miază-zi, golful Crater, — încântător, — cu bărcile lui, cu soarele lui splendid, cu insulele lui depărtate!</p>
</div>  
<div type="chapter" n="48">
<head>XLVIII</head>
<p>Aceste diversiuni îi făcură mult bine, însa nu erau îndestulătoare pentru a ocupa, multa vreme, activitatea minții lui. Spre a evita dea recădea-n urâtul și în melancolia ce simțea că-i revin, el căuta o ocupație mai serioasă și avu norocul să o găsească, fără multă dificultate, chiar acolo, la îndemână. Se știe că Pompei, în secolul întâi al erei creștine, și înainte de erupția care îi suprimă viața, era un oraș maritim de primul ordin, cel mai comercial din Campania, posedând un port plin de mișcare, în care o flotă întreagă s-ar fi putut adăposti, și un arsenal bogat, capabil, la caz de nevoie, să îndestuleze armamentul tuturor cetăților din sudul Italiei. După războiul social, când el avu să sufere un lung așediu din partea lui Sylla, poziția lui avantajoasă, la gura fluviului Sarnus, pe atunci navigabil, între coastele Surentului și ale Stabiei, pe de o parte, și ale Herculanului, pe de alta, atrase atenția asupră-i, și, printre alte îmbunătățiri ce i se acordară, se creă într-însul o școală navală, loc de pregătire și de recrutare pentru comandanții marinei imperiale. Drusus găsi în acea școală un țel pentru activitatea sa, și începu să-i urmeze cursurile, supunîndu-se, de bună voie, regulilor severe de trai și de disciplină impuse tinerilor de vârsta sa, sporindu-și vigoarea fizică și intelectuală prin dure și continue exerciții, căutând să mai uite, să mai scurteze din timpul ce îî mai rămânea sa treacă pană i se va permite să se întoarcă iarăși la Roma, lângă scumpa sa Atilia.</p>
</div>  
<div type="chapter" n="49">
<head>XLIX</head>
<p>Pe la epoca aceea, el avu o mare bucurie, căci primi o scrisoare de la iubita sa, care-i da noutăți despre dânsa. Pentru a se înțelege însemnătatea unui asemenea lucru, trebuie să se știe că serviciul poștelor, deși bine organizat, era destinat, pe vremea aceea, numai corcespondinței Statului, și că, din această cauză, scrisorile particulare se duceau de sclavi sau de trimiși speciali, care, de multe ori, puneau un timp foarte îndelungat ca să ajungă ia destinație. Aceasta se întâmplase și lui Drusus. Cu toate că se afla de aproape trei luni în Pompei, el nu primise încă nici o știre de acasă. Scrisoarea promisei sale luă, deci, proporțiile unui eveniment în ochii lui și produse o impresie nedescriptibilă asupră-i.</p>
<p>El află, cu acea ocazie, ceea ce îl interesa mai mult să știe. Atilia suferise și dânsa după plecarea lui, plânsese mult, se îmbolnăvise de inimă rea, crezuse că n-o să se mai însănătoșeze. Cu încetul însă puterile îi reveniseră, iar, acum, deși era încă mâhnită de a-l ști departe, ea începuse să se mai mângâie, gândindu-se că vremea trece și că despărțirea lor nu va fi eternă.</p>
<p>—„O iubitul meu!—îi scria dânsa, — fii sănătos, îngrijește-te, păstrează-te pentru Atilia ta, care, fără tine n-are niciun cuvânt ca să trăiască! Nu te întrista peste măsură de exilul tău, căci el e menit să te facă mai bun, și aceea care l-a hotărât te iubește ca și mine și te așteaptă cu aceeași nerăbdare. Fă-ți, dimpotrivă, curaj și te pregătește pentru apropiata noastră revedere. În curând, în adevăr, — căci timpul fuge, — avem să fim iarăși împreună, și, atunci, nimic nu va mai putea să ne despartă. Iubirea inimilor noastre va fi ca un lanț de diamant, mai tare decât însuși destinul, la adăpostul căruia vom înnumera zile senine, pururea tineri, frumoși și fericiți!...</p>
<p>Drusus răspunse, punându-și tot sufletul în condeiu ca să îi exprime cât o iubea, cât o dorea, cât se simțea de îmbărbătat prin cuvintele ei. Și, astfel, de aci înainte, se stabili între dânșii o corespondență regulată, nu destul de deasă, totuși, după cum ar fi dorit, din cauza greutăților de comunicare, însă plină de farmec și instructivă.</p>
</div>  
<div type="chapter" n="50">
<head>L</head>
<p>Ca să dăm o mai bună idee de starea sufletelor lor la acea epocă, vom transcre aci câteva din scrisorile schimbate între dânșii, înainte, de evenimentele ce se pregăteau.</p>
<p>—„Scumpă Atilio, — îi scria Drusus, — mă întrebi cum trăiesc aici. A! iubita mea, de n-ar fi dorul de tine, ce mă frământă, poate că viața n-ar fi tocmai neplăcută în acest orășel de provincie, curat, cochet, liniștit, unde totul e măsurat și cumpănit, și în care diferă așa de mult de vârtejul asurzitor al Romei noastre!</p>
<p>Dimineața, în loc de larma tubelor, a goarnelor, a buccinelor ce, din lagărul Prctorienilor, sosind pană la noi, mă făcea să tresar din somn, când eram acolo, am, acuma, simfonia puțin armonioasă a asinilor de prin prejur, care încep să își încerce glasurile, cum se ivește de ziuă, și mă deșteaptă printr-o muzică, dacă nu tot așa de războinică, dar cu bună seamă mai sonoră decât cealaltă.</p>
<p>Mă scol. — După ce m-am gătit, un mic jenlaculum, compus din ouă, lapte, miere, fructe, — care, aici, sunt delicioase, — îmi dă răbdarea să aștept prânzul de la douăsprezece, cibus meridianus, care adună pe toți ai casei împrejurul mesei. În timpul acesta, dacă n-am școală, — căci trebuie să știi, iubita mea, că m-am înscris în școala navală și că am de gând să devin un marinar desăvârșit, — mă duc să umblu prin câmp sau prin oraș.</p>
<p>Orașul, înconjurat cu ziduri înalte, ridicate, odinioară, de Osci, primii lui locuitori, are șapte porți de comunicare. De obicei, intru pe cea mai apropiată de noi, adică de vila unde șez, — pe poarta Herculanului, — solidă construcție cu trei arcade, una, cea din mijloc, pentru trăsuri, iar cele laterale pentru oamenii cu piciorul. Odată, în cetate, apuc pe cea dintâi stradă ce mi se prezintă, — pe a Thermelor, a Stabiei, a Fortunei, sau oricare alta, — și las picioarele să mă ducă, fără a căuta să le îndrept. E cel mai bun mijloc, te asigur, de a te întâlni cu multe lucruri curioase, fără a îți da osteneala să umbli după ele.</p>
<p>Și, în adevăr, acelea ce îmi ies înainte nu sunt tocmai de disprețuit.</p>
<p>Iată, mai întâi, gloata sclavilor meseriași, închiriată de proprietarii lor întreprinzătorilor, ducându-se la lucru. Ei se opresc însă, mai nainte, în vreo cârciumă preferată, — la Modestus, la Sarinus sau la Fortunata, — pentru a cheltui mica gratificare ce li s-a dat la plecare. Din nenorocire, pentru pielea lor, ei nu au totdeauna grija datoriei, căci, de multe ori, prelungesc mai mult decât se cuvine șederea lor prin acele localuri și se expun, astfel, la bătăi sau la aspre pedepse din partea acelora de care atârnă!</p>
<p>Continuându-mi drumul, mă încrucișez, după aceasta, cu cete de clienți, grăbindu-și pasul spre; a fi față la scularea patronului lor și a îl saluta când se va da jos din pat. Cei mai cu dare de mână din ei fac regulat acest oficiu fără alt profit decât speranța că, la ocazie, vor primi vreun serviciu de la personajul pe lângă care s-au alăturat; ceilalți îl fac în vederea sportulei ce are să li se distribue, căci, aici, ca și la Roma, datoria patronului e să hrănească, prin distribuții zilnice, pe clienții săi fără mijloace.</p>
<p>Mai departe, cârduri de hamali se îndreaptă spre port, unde corăbiile îi așteaptă ca să le descarce; căruțe cu mărfuri, trase de boi, se văd circulând pe străzi, cu scârțiituri ce iau auzul. — Obiceiul locului e ca roțile să fie dintr-o singură bucată și înțepenite în osie, așa că osia se învârtește dimpreună cu ele și produce zgomotul nesuferit de care am vorbit. Unde mai pui țipetele și înjurăturile conductorilor, nevoiți să se oprească cu trăsurile lor, la răspântii, ca să aștepte pe cele ce vin în sens contrariu și care, din cauza strâmtorimii străzilor, n-ar încăpea în același timp cu ale lor! — Spectacolul e foarte hazliu și, totdeauna, îl privesc cu o nouă plăcere!</p>
<p>Acum, trec pe dinaintea unei școli, înăuntrul căreia se năpustesc, cu strigăte de menagerie, copiii ce vin de pe-acasă. Ei aruncă, ce e drept, câte-o repede privire pe tabla de deasupra ușii, care reprezintă pe magistor înarmat cu un bici și lovind, fără milă, într-un băiat gol, ținut de doi tovarăși de ai lui. Însă această simbolică amintire de ceea ce îi așteaptă de nu își vor băga mințile în cap nu pare a îi impresiona peste măsură, deoarece ei își continuă nebuniile fără mare grijă de ce se va întâmpla mai la urmă.</p>
<p>La câțiva pași de acolo, asist la chipul original adoptat de gospodăresele pompeiene pentru a își cumpăra previziunile. Dacă casa are mai multe etaje, pentru a evita osteneala de a coborî scările, ele strigă pe precupeți de pe fereastră, se tocmesc cu ei în gura mare, apoi, c-o sfoară, lasă pănă jos un coș, care primește marfa și o transportă în etajul superior, — nu totuși fără oarecare pericol pentru trecători, căci, de multe ori, el se descarcă în capul lor.</p>
<p>Mai colo, atenția mi-e atrasă de o casă frumoasă, cu fațada de stuc alb pe fund roșu, unde golul baso-reliefurilor e de un albastru deschis, cu retușuri negre, ceea ce produce un efect foarte plăcut. E locuința Cestorelui, și mulțimea adunată dinainte-i sunt contribuabilii ce vin să își plătească dările către fisc. Agentul Statului primește banii, pe care-i așează în două mari lăzi, cu garnituri de bronz și de argint, apărate prin tari broaște împotriva rău-făcători lor.</p>
<p>Cu cât înaintez, cu atât priveliștea devine mai variată. Mari ziduri, spoite cu var, — alba, — se ridică în toate părțile, acoperite cu inscripții electorale sau cu reclame de negustori, lăudându-și marfa sau punând-o sub protecția cutărui personaj însemnat. Glumeții și naivii profită și ei, adesea, de acele pagini ce au la dispoziție pentru a așterne pe ele nota lor comică. De exemplu, acest anunț, scris cu litere lapidare, ce citesc pe un zid : „Subt consulatul lui L. Nanius Asprenas și al lui A. Rotius, mi s-a născut un... măgăruș!" Iată în adevăr o magistratură ilustrată printr-un mare eveniment!</p>
<p>Dar să trecem! Acum, fete tinere se văd ducându-se la fântână, cu urne de metal ținute în echilibru pe cap; mușterii se grămădesc împrejurul prăvăliilor, vopsite, pe dinainte, cu ceară roșie și purtând numele proprietarilor scrise cu mari litere deasupra ușei; patricieni, în togă albă, cu benzi roșii, urmați de clientela lor ce le strigă: „feliciter!" pe toate tonurile, se îndreaptă, pe jos sau în lectice, spre porticele Forului civil, ca să se plimbe, sau spre therme, ca să se îmbăieze.</p>
<p>Mă iau după dânșii, și, dimpreună cu ei, pătrund în aceste ultime stabilimente.</p>
<p>Aci, spectacolul e și mai curios încă, dacă se poate. Fiindcă îmbrăcămintea formează semnul distincție al condiției fiecăruia, goliciunea tuturor stabilește un fel de egalitate între dânșii, de care ei profită pentru a face tot ce le convine. Zgomotul și dezordinea sunt, deci, nedescriptibile în asemenea locuri. Unii se țin de mână și aleargă împrejurul piscinei, gâdilându-se, cu râseteși cu țipete stridente; alții găsesc că nicăiri glasul lor nu o mai plăcut decât acolo, și cântă cât le ia gura; alții citesc sau declamă versuri. Pentru a atrage atenția, smulgătorii de păr, alipiles, se amestecă și ei în acest concert discordant, strigă cu o voce ascuțită și nu tac pănă nu găsesc subțiori de smuls, adică pacienți care să strige în locul lor. Adaugă acestui huet, care ar fi nesuferit chiar într-un loc deschis, zgomotul fricțiunilor plebeiene, ce se aud răsunând în feluri deosebite, după cum fricționatorul lovește cu mâna închisă sau deschisă; al pungașilor prinși asupra faptului furând haine; al bețivilor; al negustorilor de bere și de mâncare, căci mulți iau în baie ușoare alimente; al vânzătorilor de plăcinte, de cârnați, de dulcețuri, fiecare strigându-și marfa pe o modulație deosebită! Singura decență ce se păstrează acolo e că niciodată un fiu nu se îmbăiază față cu tatăl său, nici un ginere la un loc cu socrul său.</p>
<p>De la baie, reiau drumul casei, căci ora douăsprezece se apropie, și nu voiesc să fac să mă aștepte cu masa. Ca să mă întorc însă, trebuie să apuc pe Calea Sacră, mărginită cu morminte, și am, astfel, ocazia să urmez, în aceeași zi, și convoiurile funebre ce întâlnesc în drumu-mi. — Cadavrul răposatului, scăldat, uns și parfumat, îmbrăcat în hainele sale de ceremonie, împodobit cu însemnele demnităților ce a avut, e dus la locul de vecinică odihnă cu obrazul descoperit, în mijlocul unui mare concurs de părinți, de amici, de dezrobiți, de sclavi și de popor, întocmai precum se face și la Roma. Dinainte-i, merg, la sunetul flautelor și al lirelor, femeile plătite pentru a-l jeli și libitinarii, sau întreprinzătorii de pompe funebre, atașați, aici, pe lângă templul Libitinei și însărcinați cu tot ce privește înmormântările. Corpul, precedat de imaginile de ceară ale strămoșilor, înșirate în ordine cronologică și puse pe manechini îmbrăcați în haine de consuli, de pretori, de duumviri, de decurioni, după ce sosește la locul de destinație, e pus pe ustrinum sau rugul pe care se ard morții. Apoi, fiul răposatului sărută buzele înghețate ale tatălui său, îi adresează un întreit adio și depune, între dinții lui, obolul destinat a plăti pe teribilul luntraș al infernului. Focul e în urmă aprins, și Hacărca consumă, în mijlocul unui nor de fum negru, cărnurile și oasele, ce familia reculege, mai apoi, într-un voal de in subțire pentru a le spăla cu vin și cu lapte și a le închide într-o urnă cu roze și cu aromate</p>
<p>Iată, scumpă Atilio, ce fel îmi trec diminețile, aș putea zice zilele, căci, de la douăsprezece la cinci, orașul intră într-un fel de repaos ce îi taie orice activitate. În acele ore de căldură nesuferitii, Pompeienii, retrași sub porticele caselor, la umbra deasă a gradinelor, lângă fântânile lor răcoroase, se dau la dulceața somnului. În timpul acesta, afacerile sunt suspense, prăvăliile închise, vânzătorii dispăruți. Tocmai către seară, viața publică începe să își reia din activitatea sa. Atunci, lumea se duce la teatru sau la alte distracții favorite. Eu însă, în ceasurile acelea, prefer să stau acasă, închis și față în fața cu imaginea ta, dulce crâmpei al sufletului meu! Și această parte a vieții mele e cu mult cea mai frumoasă, fiindcă ea îmi vorbește de tine, și numai de tine! O! când o să se termine exilul acesta ce ne umple pe amândoi de disperare! Când o să ne revedem, ca să ne putem spune pe îndelete tot co avem pe inimă! Când o să fim unul al altuia pe de-a întregul și pentru totdeauna!... Unul al altuia!... E oare cu putința ca lucrul acesta să se îndeplinească? Nu știu; Însă el ar fi un eveniment așa de fericit, încât un fior mă apucă gândindu-mă la dânsul! Mai spune și tu ceva pentru a îmi risipi temerile. O speranță dată de tine mă poate ridica la cer! o asigurare venită din parte-ți va face să înceteze, pentru mine, eternități de neliniște și de îndoială!...</p>
<p>— Druse, — îi răspundea ea, — scumpe și mult dorite Druse, sfârșitul scrisorii tale m-a întristat, văzând temerile tale și neîncrederea ce ai în viitor. Mic însămi, îți mărturisesc, asemenea negre idei îmi vin din când în când; însă mă grăbesc să le gonesc, căci la ce mi-ar folosi să le dau adăpost în minte-mi! Ele m-ar face, desigur, și mai nefericită, și nu o nevoie, cred, să măresc încă durerea, deja destul de mare, ce am de a trăi departe de tine!</p>
<p>Aici, în Roma, lucrurile sunt aproape tot astfel precum le-ai lăsat. Venerabila Antonia, protectoarea noastră, e plină de aceeași bunătate pentru mine, și aceasta mă face să mă întreb cu descurajare când și cum mă voi putea plăti de binefacerile ei. Claudia și Antonia, surorile tale, sunt foarte bine și devin din ce în ce mai frumoase. Ele stau toată ziua cu mine, mă iubesc, și când se întâmplă să mă vadă cu ochii roșii, plânși de dorul tău, scumpe Druse, nu știu ce să mai facă ca să mă mângâie. O! în privința aceasta, sunt foarte rasfățată, nu avea griji. Tu singur pari a fi fost mai năpăstuit, cu toate că Arria Marcella, la care te afli, spui că te îngrijește ca pe un copil al ei! Mamă-mea, Apicata, vine și dânsa foarte des să mă vadă și ne aduce vești de prin oraș. Cât de bună e biata mama și ce mare dragoste am pentru dânsa! Cred însă că mi-ar fi și mai scumpă dacă ar fi mai îndurătoare pentru tatăl meu, Sejan. E adevărat că purtarea acestuia cu ca a fost nedreaptă și că a făcut-o mult să sufere. Totuși, pentru mila noastră, a copiilor, ca ar fi trebuit să uite deja și să î1 ierte. Din potrivă, ura ei în contra-i crește pe zi ce merge, și lucrul acosta grozav mă mâhnește. Mă mâhnesc încă și noutățile ce ea comunică venerabilei Antonii și după care spiritele în oraș ar fi foarte întărâtate împotriva lui tata, nu știu pentru ce. O sărmanul tata! numai să nu i se întâmple vreun rău! El a fost totdeauna plin de bunătate pentru mine, și îl iubesc din toată inima, și îi doresc tot binele!</p>
<p>Zilele trecute, am avut, aici, o mare serbare: nunta vară-tei, Agripinei, fiicei lui Germanicus, cu Cneius Domitius, nepotul divinului August. A fost ceva foarte frumos; păcat că nu erai și tu ca să te bucuri dimpreună cu toți câți au asistat la ceremonie! Rudele și prietenii erau veseli de-a vedea scăpată de orice grijă pe o ființă așa de blândă ca tânăra Agripina, peste capul căreia au trecut, în ultimile vremi, atâtea vijelii și ce părea osândită la o vecinică nenorocire. Nu fără lacrimi, în adevăr, ne aminteam că mamă-sa se află încă exilații în insula Pandataria și că frații ei cei mai mari ați avut un sfârșit așa de tragic. Dar, pe de altă parte, ne părea bine de-a o ști încredințată lui Cneius Domitius, un om, nu numai de o naștere ilustră, dar încă înzestrat cu toate calitățile ce promit o viață bună și fericită. Perechea era minunat de potrivită, și tânăra mireasă, mai frumoasă decât oricând, lua ochii prin podoabele ce o acopereau și prin vălul ei nupțial, flameum, de culoarea șofranului, care punea împrejurul obrazului ei de fecioară un fel de aureolă galbenă. Fiindcă, totuși, o bucurie nu poate niciodată să fie desăvârșită, un incident, abia băgat în seamă de ceilalți, mi-a stricat, mie, toată dispoziția. Pe când ne întorceam de la locuința marelui Pontefice, care a oficiat, reprezintând pe tatăl miresei, și a făcut tradițiunea acesteia în locu-i, aruncându-mi ochii asupra mulțimii, ce staționa în For, văzui iarăși pe acel Holconius Albinus care m-a spăimântat o primă dată. El era îmbrăcat în același costum, avea aceeași atitudine, inspira aceeași groază, amestecată de desgust, ce mă izbise deja. Cum mă zări, el își pironi iarăși privirea cu nerușinare asupră-mi, își puse mâna la petazul său de pâslă roșie, ca spre a mă saluta, și buzele-i se mișcară într-un murmur de vorbe ce nu putui auzi. Emoția ce simții în acel minut era prea mare pentru a mă fi putut stăpâni. Aruncai, deci, un țipăt, ce făcu pe toți se mire, mai ales că găsii de prisos de a le spune cauza tulburării mele, de care, desigur, ei ar fi râs. De atunci, iubite Druse, toate vechile-mi terori mi-au revenit, și cu mai multă tărie decât înainte. Tu singur, de ai fi aici, ai putea să mi le potolești. Însă, vai! tu ești departe, tu ești legat de țărmul tău, ca și mine, pentru cine știe câtă vreme! tu suspini, după cum fac și eu, dar fără folos, căci nu poți căpăta voia de a îți rupe lanțurile și de a zbura în brațele acelei ce te așteaptă și te dorește!...</p>
<p>— Iubită Atilio, — îl scria Drusus de iznoavă, — bucură-te, căci am să îți anunț o mare noutate! Dar știi, mare de tot! Mai nainte însă de a ți-o spune, lasă-mă să respir puțin. Bucuria, în adevăr, e grea de purtat, și, întocmai ca și durerea, ca taie puterile!</p>
<p>După citirea ultimei tale scrisori, în care îmi descrii cu atâta emoție temerile și spaimele tale, — după mine nejustificate, — o hotărâre eroică îmi românea de luat. De mult, formasem planul de a mă duce la Capreea pentru a cădea la picioarele împăratului și a îl ruga să ne acorde voia după care inimile noastre suspină de atât timp. Eram cu atât mai încurajat de a introprinde acest drum, cu cât auzisem de buna primire ce a făcut vărului meu Caiu, pe care, într-o singură zi, dispensându-l de formalitățile obișnuite, l-a autorizat să lepede roba pretextă pentru cea virilă. Aveam, deci, tot dreptul sa sper că el nu va fi mai sever cu mine. Cu toate acestea, o timiditate neinvincibilă mă ținea în loc și mă făcea să amân mereu un demers de la care atârna fericirea noastră. Scrisoarea ta mi-a ridicat orice șovăieli, și, sub stăpânirea impresiei vii ce mi-a pricinuit m-am decis numaidecât și am scris divinului Tiberiu să îmi acorde permisiunea de a veni să îl văd și să îi prezint omagiile mele. El mi-a răspuns fără întirziere, acordându-mi voia cerută, astfel că acum sunt sigur că îl voi vedea și că voi reuși să îl înduplec. Căsătoria noastră se va face, deci, cât de neîntirziat! O iubită Atilio! cât sunt de fericit de acest eveniment! Ce fericită vei fi tu însăți când vei afla de dânsul! Dar să nu pierdem timpul fără folos! După ce ți-am scris în grabă aceste rânduri, ca să te bucuri și tu, mă duc să-mi fac pregătirile de plecare, căci, mâine dimineață, o triremă mă așteaptă pentru a mă transporta în Capreea. Adio dar, scumpii Atilio ! de o mie de ori adio! Sau, mai bine, la revedere-n curând; cât se poate de mai în curând!...</p>
</div>  
<div type="chapter" n="51">
<head>LI</head>
<p>După ce sfârși aceasta scrisoare, Drusus o închise într-un sulișor de pole, ca să nu se strice, și o încredință sclavului însărcinat să o ducă la destinație, și care aștepta, gata de plecare. Apoi, ieși în grădină. El simțea trebuință să umble, să respire, să își potolească nervii, ce vibrau de emoție și de nerăbdare. Neastâmpărul îl urmă însă și-n acest loc. După ce se plimbă pe toate cărările, se întinse și se tăvăli prin iarbă, își muiă mâinile și picioarele ca să se răcorească, în marea ce se întindea până acolo, el se așeză sub un păr, plin de fructe, de o speță mică, însă de un gust delicios, și căută să pună nițică ordine în ideile sale. El nu reuși, totuși, decât să le încurce și mai rău. Imaginea Atiliei îl urmărea cu o putere de realitate ce parcă n-avusese niciodată păn’atunci în așa grad. El o vedea stând dinainte-i, surâzându-i, chemându-l, arătându-i cerul imens, de un albastru profund, îndemnându-l s-o ia în brațe și să zboare cu dânsa în infinit. Pe urmă, scena se schimba. I se părea că Tiberiu îl primise, îi încuviințase cererea, îl încărcase cu daruri, îl pornise înapoi, la Roma, unde trebuia să să facă ceremonia nupțială. Acum, el era mire, auzea ieșind din gura lui Sejan cuvintele sacramentale, prin care, el, tatăl fetei, se lepăda de puterea sa asupra acesteia și o transmitea, dimpreună cu fata, lui Drusus, ginerelui său, se vedea închis, cu iubita sa, în cubicula lor nupțială, privind cum cădeau după dânsa vălurile ce-i acopereau formele divine și cum, seducătoare, ea se oferea îmbrățișărilor lui pasionate. De odată, el tresări, rechemat la simțul realității printr-un mic zgomot, tocmai în momentul când se credea mai fericit, și, constatând că fusese prada unei închipuiri, vechile-i îndoeli începură să îi revie. El își zise că încercarea sa de mâine era să fie inutilă, că Tiberiu n-avea nici un motiv să îi acorde cererea, că, dimpotrivă, el putea să îl primească foarte rău și că, astfel, proiectele sale erau destinate să aibă soarta visului frumos de adineaori, ce un nimic fusese în stare să risipească. O luptă se încinse atunci într-însul. Pe rând, descurajat sau plin de speranțe, el se silea să se convingă, prin raționamente, că izbînda-i era asigurată. Superstițios ca toți contemporanii săi, el chemă, ca să dea mai multă tărie demonstrațiilor sale, întâmplarea în ajutoru-i, cerându-i confirmarea dorințelor sale prin vreun semn vădit venit din parte-i. Astfel, el luă o distanță hotărîtă, pe care începu să o măsoare cu pasul, zicând, la fiecare pas ce făcea, da sau nu, pană la capătul distanței. Dacă pasul din urmă cădea pe da, proba era că avea să reușească, dacă pe nu, că contrariul era să se întâmple. El reîncepu de mai multe ori această experiență, însă rezultatul ce obținu nu îl satisfăcu pe deplin, fie din cauză că răspunsurile fură contrazicătoare, fie din cauză că-n dorința-i secretă de a obține un da favorabil, el săvârșea, fără voie, mici înșelătorii, mărindu-și sau micșorându-și pasul după trebuință. În cele din urmă, el recurse la o încercarc care excludea posibilitatea oricărei fraude. Luă o pară și, azvirlind-o în aer, își zise că trebuia să o prindă în gură, la cădere. Dacă, din trei aruncături, va reuși să o prindă odată, dovada era că zeii sunt pentru dânsul și că voiajul său la Capreea era să se termine cu bine. Încântat de ideea acestui oracol pe care probabil că îl văzuse practicându-se și de alții, el se grăbi a o pune în executare! Dar, — o! teribilă întâmplare! — după ce scăpă para în două rânduri, la a treia oară, când rezultatul era să fie cel decisiv, Drusus calculă așa de bine poziția căderii și deschise o gură așa de mare ca să prindă fructul, încât acesta, favorizat de micu-i volum, se strecură printre buze și dinți și se duse de se înfipse în gâtlejul nenorocitului tânăr, pe care îl astupă cu desăvârșire. Fiul lui Claudiu simți un nor că i se lasă pe ochi. El își puse mâinile cu repeziciune la gât, silindu-se, din răsputeri, să scoată corpul străin ce îl sugruma. Dar toate sforțările sale fură zadarnice, căci para se afunda și mai adânc la orice opinteală făcea ca să o dea afară. Lipsit de ajutor, — căci era singur în grădină, — fără putere de a mai alerga sau de a chema, el căzu fără simțire și, în curând, își dete sfârșitul. Tocmai într-un târziu, spre spaima Arriei Marcellei, oamenii casei îl găsiră mort. El încetase din viață chiar în locul unde avusese ultimu-i vis de fericire.</p>
</div>  
<div type="chapter" n="52">
<head>LII</head>
<p>Era ’n Exedra, — salonul de societate din vila lui Salustiu, — o sală somptuoasă, cu parchetul dintr-o mozaică scânteietoare, reprezentând bătălia lui Alexandru cu Dariu, de la Arbele, și cu pereții decorați, — în încadramente de marmură, de alabastru oriental și de jaspă purpurină, — cu panouri pe care se desenaseră scene din mitologia greacă și din Iliada și Odiseea lui Homer: — Diana, în baie, surprinsă de Acteon ; Europa răpită de Jupiter ; Phryxus și Helle fugind pe berbecul cu blana de aur; Dedal, în aer, îndreptăndu-și zborul spre Grcecia-cea-Mare; Icar, disprețuitor de povețile părintești, înnecându-se în marea Egee; Ulise descoperind pe Ahile, îmbrăcat în femeie, la curtea regelui Lycomede; Ahile trăgâdndu-și sabia contra lui Agamemnone; Chriseis înapoiată tatălui său; Briseis luându-și rămas bun de la Ahile; Thetis rugându-se de Jupiter să răzbune insulta făcută fiului său; Ulise, în haine de cerșetor, recunoscut de credinciosul Eumeu, și altele asemenea.</p>
<p>Atilia, radioasă, se retrăsese în acel apartament pentru a citi, în liniște, cea din urmă scrisoare a lui Drusus. Ea o mai citise de câteva ori, însă, la fiecare dată, descoperind într-însa lucruri noi, care îi făceau o nespusă plăcere, nu se putea sătura de a o mai reciti încă. Știrea că Tiberiu primise favorabil cererea lui Drusus de a se duce să îl salute în Capreea, o umplea mai cu seamă de bucurie. Din graba ce împăratul pusese ca să răspundă, ea deducea bunul rezultat al întrevederii, și, convinsă mai dinainte că autorizația căsătoriei dorite va fi acordată, se vedea deja în brațele iubitului său, măritată cu dânsul, sigură de a nu îl mai pierde. Inima-i, la această idee, se umplea de atâta fericire, încât parcă înceta de a mai bate. Ea strângea scrisoarea pe sânul său, sărutând-o, pe rând, sau udând-o cu lacrimele sale; ar fi voit să o arate la toată lumea, să o strige, să o proclame în universul întreg, pentru ca nimeni să nu mai rămână care să nu cunoască un așa de fericit eveniment.</p>
<p>Deodată, ușa se deschise, și venerabila Antonia apăru, tristă, cu ochii uzi încă de lacrimile ce vărsase. Ea primise, cu puțin înainte, de la Arria Marcella, desnădăjduită de o asemenea nenorocire, știrea despre moartea lui Drusus, și, cu inima sfâșiată, uitând propria sa durere, venea să pregătească pe Atilia, să o audă la rându-i.</p>
<p>Cum o văzu, fiica lui Sejan îi sări înainte, și, apucând-o cu brațele după gât, începu să o sărute și să îi adreseze cuvinte mângâitoare.</p>
<p>— Ce ai, bună mamă, — îi zise ea, cu glasu-i cel mai dulce, — de pari așa de mâhnită? O! azi, nu e timpul să fii astfel! Azi, trebuie să râzi, să te înveselești, dimpreună cu mine, fiindcă, azi, e o zi de nespusă fericire pentru Atilia ta! Ți-aduci aminte de încurajările ce ne dai când, silită să te desparți de Drusus, luași hotărârea să îl trimiți în alta parte? „Nu ve temeți, ne repetai, — și cuvintele tale au rămas adânc săpate în mintea mea, — vremea trece, și e cu putință ca protectorul vostru, Cesar, a cărui bunătate pentru voi a fost totdeauna nesecată, să o facă să pară și mai scurtă! Ei bine, prezicerile tale sunt pe cale de a se împlini întocmai. Profitând de vecinătatea sa cu insula Capreea, Drusus a cerut divinului Tibcriu să-l primească, și, prin această scrisoare, el mă anunță că cererea i-a fost acordată și că pornește ca să se prezinte dinaintea împăratului. Înțelegi tu, bună mamă, ce însemnătate vestea aceasta are pentru mine? Ea înseamnă că trebile iubiților tăi copil merg bine, că acela care poate tot e plin de bune dispoziții pentru noi, că el va asculta favorabil rugăciunea noastră, că va da autorizația de care avem nevoie și că, întemeiat pe dânsa, Drusus va veni, în curând, în Roma, ca să îndeplincască ultimul act ce-i mai rămâne de făcut pentru deplina noastră fericire... O! — adaose ea, ridicându-și ochii în sus, — de câtă bucurie mă simt, stăpânită, când mă gândesc la aceste lucruri!... Acum, cred că înțelegi, bună mamă, de ce nu e vremea să fii tristă, de ce trebuie, dimpotrivă, să te înveselești și să uiți orice motiv de nemulțumire!... Aide! spune și tu ceva! nu mai sta așa, căci, altfel, aș putea crede că noutatea mea nu îți face plăcere !...</p>
<p>Adânc mișcată, fără grai, cu obrazul scăldat de două șiroaie ce reîncepuseră să curgă, Antonia asculta în tăcere. Venerabila matroană se simțea și mai nenorocită în fața acelei explozii de bucurie, căci se gândea la inexprimabila durere de care avea să fie urmată, când va fi nevoită să spună adevărul.</p>
<p>După ce Atilia tăcu, ea o atrase pe sânul său, și, cu vocea înecată de plânsori:</p>
<p>— Fiica mea, iubita mea fiică, — sfârși ea prin a zice, — să nu ne bucurăm, fără vreme și peste măsură, de lucruri ce nu e în puterea noastră să le facem așa de fericite după cum am dori! Să ne rugăm, dimpotrivă, zeilor protectori a ne da curajul să ne stăpânim mâhnirea, dacă ele sunt altfel decât ni le-am închipuit!...</p>
<p>— Ce zici? ce aud? — strigă Atilia, smulgându-se din brațele ei. — Bună mamă, cuvintele tale îmi sfâșie inima! Dacă știi ceva, spune-mi numaidecât, ca să îmi dau, prin mine însămi, seamă de întinderea nenorocirii ce mă lovește. Dacă, din contra, nu e nimic serios, nu mă speria prin astfel de vorbe, de îți mai rămâne un pic de milă și de dragoste pentru mine, de nu vrei să mă vezi dându-mi la moment sfârșitul dinainte-ți!...</p>
<p>— Vai! — replică Antonia, — aș voi ca cele ce am să îți anunț să nu fie! Însă cruda fatalitate a dispus altfel, și nu e dat, nouă muritorilor, să schimbam decretele ei!</p>
<p>— A! înțeleg! — zise Atilia, inspirată de o idee ce îi venise și făcându-și singură curaj. — Drusus a fost totdeauna foarte timid în chestiunea ducerii sale la Capreea și nu s-a hotărât decât după multe ezitări să se-adreseze Cesarelui. Poate că, în ultimul moment, el n-a mai avut îndrăzneala să plece, și, astfel, proiectele noastre să fie amânate. Lucrul ar fi foarte supărător, desigur, însă să nu ne pierdem mințile pentru aceasta, ci să așteptăm o altă ocazie, care, desigur, are să se prezinte... Nu-i așa, bună mamă, că am ghicit cauza supărării tale?</p>
<p>— Nu, fiica mea — suspină Antonia, — întristarea mea are un alt motiv, cu mult mai serios decât acesta!...</p>
<p>— Atunci, poate el s-a dus la Capreea, — continuă Atilia, — s-a înfățișat CEsarelui, însă, cu toate rugăciunile lui, n-a reușit să-l înduplece a îi acorda autorizația cerută. Aceasta ar fi, în adevăr, grav de tot, căci ar amâna indefinit căsătoria noastră. Totuși, iarăși, să nu ne disperăm nici de aceasta peste măsură, căci se poate ca divinul Tiberiu să fi fost, în ziua aceea, indispus sau să fi avut rațiuni momentane de a ne refuza, care, mai târziu, sa nu mai subsiste, și, în cazul acesta, orice speranță nu e încă pierdută pentru noi...</p>
<p>— Fiica mea, nu e nici aceasta! — murmură Antonia. — Cauza durerii mele e incomparat mai serioasă, și ne trebuie toată tăria de suflet, mie, ca s-o spun, ție, ca s-o auzi!...</p>
<p>— Dar ce e oare? — exclamă Atilia, schimbându-și fața și rezemându-se, ca să nu cadă. — Drusus e oare bolnav? I s-a întâmplat vreun accident care îi amenință viața?...</p>
<p>Apoi, văzând tăcerea semnificativă a bătrânei Antonii, ea îI căzu la genuchi, și, apucându-i-le, cu glasul întrerupt de suspine, începu să o roage sa îi spună mai iute tot, să nu îi ascundă nimic.</p>
<p>— Bună mamă, — îi zicea ca printre lacrimi, — o! ai milă și nu mă mai chinui astfel!... Ce îi cu Drusus ! fost-a el lovit de vreo nenorocire? se află el expus la vreun pericol?... O! dacă, pentru a îl scăpa, viața mea e de vreun folos, spune-mi mai în grabă ca s-o jertfesc, căci, în cumpănă cu a lui, ea prețuiește nemăsurat de puțin!... Drusus amenințat!... mort, poate!... Și eu care nu știam nimic!... care, adineaori, râdeam și mă bucuram la ideea că îl voi vedea peste curând!... Bună mamă, nu mai sta astfel! nu mai mări, prin ezitările tale, suferințele mele, deja îngrozitor de mari! Gândește-te că am trebuință să știu tot, că tăcerea ta îmi face mai mult rău decât adevărul, oricare ar fi el!... Haide, bună mamă, hotărăște-te odată! Spune ce s-a întîmplat lui Drusus! o! spune mai iute ce s-a întâmplat iubitului meu Drusus!...</p>
<p>Spăimântată mai dinainte de marea disperare în care vorbele sale aveau să arunce pe acea copilă, cu un moment mai înainte așa de voioasă și de încrezătoare, venerabila Antonia atunci nu mai pricepu greutatea sarcinei ce își luase, și, de milă, tergiversa cât putea mai mult înainte de a se decide să vorbească. Ea atrăsese pe Atilia pe pieptul său, și, ținând-o strâns îmbrățișată, o săruta, o acoperea de mângâieri, își amesteca lacrimile cu ale ei.</p>
<p>În momentul acela, ușa iarăși se deschise, și Apicata intră cu zgomot. Fără a lua scamă la ce se petrecea între fiică-sa și Antonia, ea înaintă spre aceasta din urmă cu grabă, preocupată de o însemnată noutafe ce aducea din oraș și pe care voia să i-o comunice fără întărziere.</p>
<p>— Ilustră doamnă, — îi strigă ca de departe, fără măcar a-i adresa salutările obișnuite, — zeii puternici au ascultat în fine rugăciunile mele, și mânia lor răzbunătoare mi-a dat deplină satisfacție! Da, acum, sunt mulțumită! acum, pot să mor în pace! Visu-mi s-a împlinit întocmai precum îl făcusem, și, de aci înainte, nu îmi mai rămâne nimic de dorit!...</p>
<p>— Dar, pentru numele lui Jupiter! Apicato, ce e? ce se întâmplă? — întrebă Antonia, încă tulburată de scena ce precedase, și neputend să își dea seamă de înțelesul vorbelor prietenei sale.</p>
<p>— Ce se întâmplă, ilustră doamnă? — răspunse Apicata cu aprindere. — Se întimplă ceva foarte natural și, în acelaș timp, drept și mare. Se întâmplă că obrăznicia și îndrăzneala nu pot fi vecinie triumfătoare, că o zi sosește când măsura se umple și când crima, ori de la cine ar purcede, trabuie să fie lovită, că acea zi a sosit, că justiția zeilor și a oamenilor s-a întins deja asupra criminalului, și că acest lucru îmi umple inima de bucurie!...</p>
<p>— Dar, încă odată, — stărui venerabila Antonia, — cxplică-te mai lămurit, căci nu înțeleg ce voiești să zici!</p>
<p>— Ilustră doamnă, — reluă Apicata, vei înțelege numaidecât când îți voi spune că răul geniu al timpilor noștri, că acela care, de când posedă puterea aproape supremă, își înnumeră zilele vieții prin doliurile ce a răspândit în juru-i, că omul care, fără considerare pentru rang, pentru sex, pentru vârstă, a lovit în dreapta și în stângă, ori de câte ori a crezut că, printr-aceasta, își servește scopurile, că el care n-a cruțat nici chiar pe propria sa familie, care a aruncat desperarea ăntr-însa și a plătit prin ingratitudine abnegațiunea și devotamentul celei mai supuse și mai credincioase din soții, că acel monstru, zic, cu figură omenească, — căci altfel nu îl pot numi, — a găsit în fine pedeapsa ce faptele sale meritaă. Prăvălit de la înălțimile amețitoare la care reușise sa se înalțe, tocmai în momentul când se pregătea să urce cea din urmă treapta a puterii, el zace acum în închisoarea criminalilor, unde își așteaptă ceasul, urmărit de blestemele și de insultele mulțimii!...</p>
<p>— Și omul de care vorbești? — insistă Antonia, abia reușind să înțeleagă.</p>
<p>— Omul de care vorbesc o nedemnul tată al copiilor mei! — replică Apicata. — E fostul meu soț, Sejan, pe care dreptatea împărătească și furia populară l-au atins în fine!</p>
<p>— Sejan ? — repetă Antonia. — Să fie oare cu putință?</p>
<p>— Da! — răspunse Apicata, triumfând. — Un ordin citire Senat, adus, astă noapte, de Macron din Capreea, a determinat căderea lui. El a fost arestat chiar în Curia Iulia, unde adăsta noi onoruri de la Tiberiu, și condus în Tullianum, de unde n-are să mai iasă!...</p>
<p>La auzul acestei știri, Atilia, care, deja zdrobită prin ceea ce Antonia o lăsase să ghicească, ascultase în tăcere, aruncă un țipăt sfâșietor și căzu leșinață pe parchetul Exedrei.</p>
</div>  
<div type="chapter" n="53">
<head>LIII</head>
<p>După arestarea sa, Sejan fu condus, după cum am spus, în Tullianum.</p>
<p>Această închisoare se deschidea în vecinătatea Curiei, între Comițiu și bazilica Opimia, chiar sub scara ce urca la Capitolul, și fusese construit încă de pe timpul lui Serviu Tulliu. Ea avea, în interior, forma unei mari elipse și era întocmită din bolovani enormi de piatră, legați între dânșii printr-un tare ciment. Prin murdăria, întunericul și mirosul ei, infățișarea-i producea o teribilă impresie asupra acelora ce soarta îi arunca într-însa. O gaură rotundă, așezată în mijlocu-i, comunica cu o alta temniță subterană, și mai grozavă încă, loc sinistru și spăimântător unde erau precipitați, pentru a fi uciși, cei condamnați la moarte, și unde muriră mulți oameni cunoscuți în istorie, precum Vercingetorico, Jugurta, Lentulus și ceilalți complici ai lui Catilina, Sabinus și alții.</p>
<p>Sejan fu, așadar, depus în Tullianum pănă să se hotărască asupra morții lui, căci Macron, de la care îi atârna viața, fusese nevoit să se ducă în lagărul Pretorienilor pentru a potoli, prin daruri și promisiuni, începutul de revoltă ce izbucnise la vestea că șeful lor era arestat. Spre seară numai, când lucrurile se liniștiră, el se întoarse în Roma și dete ordinul do executare.</p>
<p>Prefectul pretoriului, nedezmeticit încă bine de brusca schimbare ce se produsese în poziția-i, nevenindu-i să creadă ceea ce vedea și socotindu-se încă prada unui vis oribil ce l-ar fi urmărit, sta pe gânduri, în întuneric, când ușa se deschise și un om, ținând în mână un cereus, soi de lumânare făcută din miez de trestie muiat în ceară, apăru dinainte-i. Era Holconius Albinus, carnefecele temnniței, neschimbat de pe cum se arătase, altădată, Atiliei pentru a o umplea de groază. El purta aceeași tunică de pânză de corabie, strânsă pe talie cu cingulum, același petasus de pâslă roșie în cap, aceleași plete lungi și stufoase, amestecându-se cu barba murdară ce îi cădea pe piept. Cu nasu-i mic și deformat, cu ochi-i împrejmuiți cu roșu, cu buzele-i subțiri, cu picioarele goale și răsucite, cu pielea-i scorojită, sub care vinele formau nodozități pronunțate, el înaintă, oribil de văzut, spre Sejan, uimit de prezența lui ca de o vedenie, și cu glasu-i gros și necioplit:</p>
<p>— Bună seara, Sejane! — îi zise cu familiaritate. — Nu mă înșelam când, odinioară, vă ofeream, ție și fiicei tale, serviciile mele! Ați avut, mai iute decât aș fi crezut, trebuință de ele !...</p>
<p>— Sclave, — răspunse Sejan, cu un rest de mândrie, — nu te atinge decât de mine, căci eu singur sunt învinsul care trebuie să plătesc. Respectă-mi nenorocirea, și teme-te de mânia zeilor în fața unui om dezarmat!...</p>
<p>— O ! mie nu îmi pasă de nimeni! — replică Holconius, ridicându-și lumânarea pentru a se asigura dacă ștreangul legat de un belciug al holtei era la locul lui. — V-am promis la toți ai casei serviciile mele și le veți avea!... Fiică-ta, afară de aceasta, îmi place, — adaosc el, după o pauză, — și ea va trece, desigur, la rându-i, prin mâinile mele!...</p>
<p>— Mizerabile, nu profana! — strigă Sejan, uitându-și un moment situația și înaintând cu mâna ridicată spre carnefice.</p>
<p>El n-apucase însă să lovească, când fu înhățat de două brațe puternice, trântit la pământ, prins cu lațul de gât și târât până la gura beciului subteran, unde fu azvârlit în gol. Pentru a-i grăbi moartea, Holconius se prinse cu mâna de ștreang și sări pe umerii pacientului, apăsând asupră-le cu toată greutatea corpului său. Apoi, când simți, după mișcările ștreangului, că orice urmă de viață dispăruse, el trase corpul afară, și, apucându-l cu un cârlig, îl scoase din Tullianum și îl aruncă mulțimii, adunate în For, care îl cerea cu mari strigăte ca să îl necinstească.</p>
</div>  
<div type="chapter" n="54">
<head>LIV</head>
<p>Moartea lui Sejan nu potoli grozavele uri ce existau în contra-i, căci, după dânsul, se puseră în urmărire prietenii și partizanii lui. Toți câți erau cunoscuți prin amiciția sau prin protecția fostului prefect al pretoriului fură, deci, aruncați în închisoare. Unii se omorâră singuri, alții fură uciși, puțini încercară să se apere și reușiră să scape.</p>
<p>În cele din urmă, printr-un exces de slugărnicie ce îi era obișnuită, Senatul decise a se lovi și în copiii lui Sejan, spre a nu mai rămâne nimeni dintr-însul care să-i perpetueze rasa.</p>
<p>Băiatul lui cel mai mare, — căci cel de-al doilea murise înainte de aceste evenimente, — fu arestat în casă chiar la maică-sa Apicata, și, cu toate planșetele și rugămințile acesteia, care, pentru a-l scăpa, se prevala de dușmănia-i împotriva fostului seu soț, fu dus la supliciu. Nenorocitul tânăr, simțind ceea ce îl amenința, însă, uitând propriul său pericol în fața durerii maică-sei, se încercă, mai întâi, să liniștească pe aceasta, apoi, văzând că toate silințele sale sunt inutile și că nimic nu o putea împăca, pentru a se sustrage sfâșietorului spectacol ce ea îi oferea, porni singur la moarte, cu capul plecat, fără protestație din gură-i.</p>
<p>Cât despre Atilia, un Cestor, însoțit de mai mulți lictori, se prezentă, într-o dimineață, la vila lui Salustiu, din Alta-Semita, și ceru să o vadă.</p>
<p>Venerabila Antonia, înștiințată de venirea magistratului și cuprinsă de o vagă presimțire, ordonă să îl cheme dinainte-i. Ea află de la dânsul motivul ce îl aducea, dar îl declară că fiica lui Sejan, fiind crescută de dânsa, pusă sub protecția sa, nemai având, încă de copilă, relații cu familia ei, nu putea să fie cuprinsă în regula comună și, de aceea, se opunea a i-o da. Cu tot prestigiul și autoritatea de care ilustra matroană se bucura, Cestorul nu voi să cedeze. În zadar ea îi invocă titlurile ce avea la considerația publică, stima și respectul ce îi arăta însuși împăratul, onorabilitatea întregii sale vieți, care trebuea să îi dea crezemânt că va preda pe fată după ce va cere însă, mai întâi, lămuriri de la Tiberiu, trimisul Senatului nu voi să asculte, de nimic, și Atilia trebui să se înfățișeze dinainte-i.</p>
<p>Ea fu, deci, chemată.</p>
<p>Încă neîntremată bine din lovitura ce primise, ea veni, blândă și supusă, cu figura-i fermecătoare, învăluită într-un nor de tristeță ce o făcea și mai frumoasă încă.</p>
<p>De la intrare însă, rămase mirată de oamenii ce o așteptau și ce nu întâlnise niciodată acolo.</p>
<p>— Fiica mea, iubita mea fiică, — îi zise venerabila Antonia, cum o văzu, atrăgănd-o, plângând, pe pieptul seu și ținând-o nedezlipită; — cupa nenorocirilor tale nu e încă sleită! După ce ți-au răpit pe tatăl tău, acești oameni vin să te ridice și pe tine! Însă, nu te voi lăsa să pleci! Rămâi aci la sânu-mi! Ca să te smulgă, ei vor trebui să lovească mai întâi în mine, și vom vedea dacă vor avea curajul să o facă!...</p>
<p>— Dar pentru ce voiesc să mă ridice? — întrebă Atilia, neînțelegând bine. — Ce rău am făcut? unde au de gând să mă ducă? Dacă e o crimă pentru un copil de a jeli soarta părinților săi, atunci sunt și eu vinovată și merit orice pedeapsă, căci mărturisesc că iubesc pe tatăl meu și nu mă pot consola de suferințele în care trebuie să se găsească!...</p>
<p>— Fiica mea, sărmana mea fiică! — repetă Antonia, strângând-o și mai tare în brațe. — O! fii pe pace, nu te vor lua! nu voi permite să te ia! Mă vor duce mai de grabă pe mine însămi la supliciu!... Dar unde s-a mai auzit, — strigă ea, întorcându-se spre Cestor, — că copiii sunt răspunzători de faptele părinților lor? Aceasta e o nelegiuire ce nu voi lăsa să se săvîrșească! Divinul Tiberiu nu știe de dânsa și, mai mult decât sigur, o dezaprobă ca și mine! Acei care au dat ordinul de arestare sunt niște criminali și nu merită, prin urmare, nici o ascultare!...</p>
<p>Apoi, ridicând glasul:</p>
<p>— Ieșiți! — zise, — sau chem garda să ve dea afară. Gândiți-vă că sunteți în casa mea, cumnata Cesarelui, și că, violându-mi-o prin prezența voastră, violați însăși majestatea imperială. Mergeți de duceți răspunsul meu acelor ce v-au trimis! Spuneți-le că văduva lui Drusus, fratelui împăratului, nu se va supune decât unui ordin venit de la acesta și scris cu propria lui mână!...</p>
<p>Vorbind astfel, venerabila Antonia își regăsise energia anilor din tinerețe. Cu un braț, ea ținea pe Atilia strâns lipită de pieptu-i, iar cu celălalt, printr-un gest de o suverană autoritate, arăta ușa agenților forței publice.</p>
<p>Intimidați, ei nu știau ce să facă, mai mult dispuși să se supună și să lase pe Atilia în pace.</p>
<p>În momentul acela, o clamoare imensă, venind de afară, se ridică cu o forță nerezistibilă.</p>
<p>Era mulțimea, care, însetată de răzbunare, flămândă de sânge, urmase pe Cestor până acolo, și, văzând zăbava ce se punea de-a i se aduce prada promisă, își manifesta nerăbdarea prin strigătele sale sinistre.</p>
<p>Îmbărbătat prin ajutorul neașteptat ce-i sosea așa de la timp, omul legii își recapătă curajul, și, întorcându-se către lictori, le ordonă să își facă datoria:</p>
<p>— Ille, lictores, manumque injicite ei!" — le strigă el, arătând pe fiica lui Sejan cu degetul.</p>
<p>Lictorii înaintară, și, cu toate protestările și amenințările venerabilei Antoniei, puseră mâna pe Atilia, o dezlipiră de la sânul protector unde se refugiase și o târâră cu dânșii afară.</p>
</div>  
<div type="chapter" n="55">
<head>LV</head>
<p>Atilia, înconjurată de lictori, spre a nu fi sfâșiată de mulțimea ce urma, cerându-i moartea, fu dusă și închisă în Tullianum. O dificultate se ivise în ultimul moment, cu ocazia executării el. Ea era fecioară, și niciodată, până atunci, nu se văzuse o victimă, în asemenea condiții, suferind supliciul capital. Trebui, deci, să se ceară dezlegare; iar până să vină răspunsul, nenorocita fată trebui să aștepte în oribila închisoare unde se săvârșise tatăl său.</p>
<p>Îngrozită de ce văzuse, cu puterile sleite, neavând pe nimeni lângă dânsa care să îi zică o vorbă de încurajare, ea sta în întuneric, neștiind bine unde se află, crezăndu-se deja prăvălită în abisuri ale căror adâncimi nu mai era în stare să le măsoare. Ea dorea, acum, din suflet moartea și își punea toate speranțele într-însa. Mintea ei, trudită de grozavele schimbări ce se succedaseră în așa de scurt timp în dinainte-i, îl înfățișa nona viață în care era să intre ca surâsul unor zori mântuitoare. Ea își zicea că, în curând, scăpată de mizeriile acestei lumi, unde numai avea nimic de dorit, dezlegată de lanțurile corpului, în care nu simțise decât dureri, va putea să se avânte prin nemărginitul Empireu, până dincolo de locașele prea fericirilor, în Eliscul plin de beatitudini, unde toți câți îi fuseseră scumpi o așteptau, — tatăl său,... Drusus, mai cu seamă, care, văzând-o, va în tinde brațele spre dânsa și pe care îl va regăsi pentru a nu îl mal pierde. La această idee, inima-i sălta de bucurie, și, transfigurată, chema din toate puterile ora supliciului, ce credea că va pune capăt suferințelor sale, fără a bănui, sermana! că încă o încercare îi era rezervată, cea mai grea și mai dureroasă din toate!</p>
<p>Deodată, un zgomot de pași se auzi, înaintând în umbră. Socoțând că cel însărcinat să îi ridice viața vine să i-o ceară, ea se puse numai decât în genucbl, și, bucuroasă, întinse gâtul ca să i-o ofere. Dar, în acelaș timp, aruncă un țipăt de spaimă, căci, deschizând ochii ca să vadă, de ce călăul nu lovește mai iute, zări dinainte-i, la lumina lămpii ce adusese cu dânsul, pe Holconius Albinus, privind-o cu nerușinarea-i obișnuită. La moment, vechile-i terori reînviară, mai puternic decât oricând. Ea revăzu, într-o clipă, cu repeziciunea cugetului, scenele trecute, — întâlnirile ei, în For, din întâmplare, cu acel om ce instinctul o prevestise că va juca un rol in viața sa, căutătură lui impudentă, aruncată în amândouă rândurile asupră-i, salutu-i cinic, cuvintele-i pline de ironie, prin care îi oferea serviciile sale infame. În fața scârbei neînvinse ce el îi inspira, eroica-i hotărâre de adineaori dispăru ca o nălucă. Ea nu își mai aminti decât de un lucru că era singură, fără apărare, în puterea și la discreția acelui om. Ea începu, deci, să țipe, retrăgându-se pană în fundul temniței, spre a nu fi atinsă de dânsul.</p>
<p>— Nu țipa așa, — îi zise el, cu brutalitate, — căci țipetele tale nu te vor scăpa! Mai bine supune-te de bunăvoie! Fiindcă nu poți primi moartea ca fecioară, ordinul Senatului o să fii mai întâi a mea. Haide! să nu pierdem vremea!... mai am și alte treburi pănă diseară!...</p>
<p>Și, totdeodată., întinse brațele ca s-o apuce.</p>
<p>Înnebunită de spaimă prin ceea ce auzea, Atilia găsi puteri pentru a încerca să reziste. Ea începu să fugă prin închisoare, ferindu-se să nu fie prinsă, rugându-se să îi dea pace.</p>
<p>— Zei nemuritori, — striga ea, cu vocea întreruptă, — fie-vă milă de mine și nu mă părăsiți!... Voi, care m-ați scăpat, odinioară, din gura leului, arătați-vă și rândul acesta puterea !... O zei protectori, îndurați-vă cu o nenorocită!... Cruțați-i ultrajele de care o amenințată!... Trimiteți-i fulgerele voastre mântuitoare în ajutor!...</p>
<p>Apoi, deodată :</p>
<p>— Mizerabile, lasă-me, — răcni către Holconius care pusese mâna pe ea,— lasă-mă, ori chem asupră-ți mânia zeilor răzbunători!... Vai! ce monstru, — adaose dânsa, zvârcolindu-se în brațele lui de fier. — Cum mă ține!... Druse, unde ești!... aleargă de mă scapă!... nu mă lăsa în prada acestei fiare!...</p>
<p>Ea încercă tot, planșete și amenințări, calând să sperie sau să înduioșeze, rugându-se s-o omoare, însă s-o respecte, pentru a se putea înfățișa curată dinaintea promisului său. Totul însă fu zadarnic. Părăsită de puteri în lupta ce avu să susțină, ea sfârși prin a pleca capul, și, învinsă, rămase fără mișcare și fără cunoștință.</p>
</div>  
<div type="chapter" n="56">
<head>XVI</head>
<p>După ce o violă, Holconius o ucise.</p>
<p>Iată cum se termină trista idilă a fiicei lui Sejan cu băiatul lui Claudiu!</p>
<p>Nenorocita copilă căzu victima slugărniciei Senatului și a urelor adunate împotriva tatălui său.</p>
<p>Se zice că chiar Tiberiu nu își putu stăpâni lacrimile când află de tragicul ei sfârșit.</p>
<p>De altmintrelea, el însuși nu mai trăi mult după aceasta, căci, în anul 37, aflându-se la Misona, bolnav, fu înăbușit sub perne de Macron, pe care îl făcuse prefect al pretoriului în locul lui Sejan și care comise această crimă pentru a merita noi onoruri de la acela ce trebuia să îi urmeze.</p>
<p>În locul lui, se sui, pe tronul Coșurilor, Caiu, fiul cel mai mic al lui Germanicus, supranumit Caligula, același care, după cum se știe, spăimântă lumea prin smintenia și prin desfrânările sale, care începu prin a lega relații incestuoase cu câteși trele surorile sale și termină prin a își face calul Consul.</p>
</div>
        </body>
        <back>
            <div type="liminal" >
            <head>DE ACELAȘI:</head>
            <p>Cronici și legende. - Aquarele (versuri), 1890...................1 vol.</p>
            <p>Răzbunarea lui Anastase. — Linda — Un jubileu literar, 1896......4 vol.</p>
            </div>
        </back>
    </text>
</TEI>
