<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Dușmănie. Roman: ediție POPLITE</title>
                <author>Moldovan, Vasile E. (1881-l924)</author>  
                <respStmt>               
                    <resp>codare POPLITE</resp>
                    <name>Teodora Iuriusciuc</name></respStmt>   
               <respStmt>               
                  <resp>verificare codare POPLITE</resp>
                  <name>Lucreția Pascariu</name></respStmt>
                <respStmt>
                    <resp>corectură manuală</resp>
                    <name>Maria Luisa Buducea</name>
                </respStmt>
                <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
            </titleStmt>
            <publicationStmt>
                <publisher>UAIC</publisher>
                <date></date>
                <availability>
                    <licence target="https://creativecommons.org/licenses/by/4.0/"/>
                </availability>
                <ref type="doi" target="10.5281/zenodo.7342136"></ref>
            </publicationStmt>
            <sourceDesc>
                <bibl>
                    <author>Moldovan, Vasile E.</author>
                    <title>Dușmănie</title>
                    <pubPlace>Sibiu</pubPlace>
                    <publisher>TIPOGRAFIA, SOCIETATE DE ACȚIUNI</publisher>
                    <date>1903</date>
                    <decoNote type="ilustratii" subtype="no"/>
                    <dim unit="char" type="mic"/>
                    <extent>
                        <measure unit="word">15580</measure>
                        <measure unit="page" type="under_250"/>
                        <measure unit="foileton" type="under_65"/>
                        <measure type="complete"></measure>
                    </extent>
                </bibl>
            </sourceDesc>
        </fileDesc>
        <profileDesc>
            <textClass>
                <keywords scheme='https://opentheso.huma-num.fr/opentheso/api/theso/Typologie'>
                    <term type='domaine' ref="https://hdl.handle.net/20.500.11942/crteb7oodgosm">literatura</term>
                    <term type='factualite' ref="https://hdl.handle.net/20.500.11942/crt22aacdhvi7">fictiune</term>
                    <term type='forme' ref="https://hdl.handle.net/20.500.11942/crtnufdew1lfb">proza</term>
                    <term type='genre' ref="https://hdl.handle.net/20.500.11942/crthuyig1pxri">roman</term>
                    <term type='agencement' ref="https://hdl.handle.net/20.500.11942/crtbdm5xnc6io">foileton</term>
                    <term type='origine' ref="https://hdl.handle.net/20.500.11942/crtxolq1evsr9">opera originala</term>
                    <term type='discours' ref="https://hdl.handle.net/20.500.11942/crt4wma17ncnj">narativ</term>
                    <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
                    <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
                </keywords>
                <keywords>
                    <term type="receptare" n="under 5"/>
                    <term type="republicare" n="under 10"/>
                    <term type="finished"></term>                
                </keywords>
            </textClass>
        </profileDesc>
        <encodingDesc>
            <projectDesc>
                <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
                <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
                <p>Cuvantul cheie de tip "finished" indica stadiul realizarii operei de catre autor.</p>
                <p>Masura de tip "complete" indica faptul ca am gasit romanul in forma completa.</p>
            </projectDesc>
        </encodingDesc>
    </teiHeader>
   <text>
      <body>
     <div type="group" n="1">
            <p>Partea I</p>
			
            <p>Cu cât te iubești tu însuți mai mult, cu atât mai mare este ura ta față de cel ce te împiedică în calea fericirii tale. Urăști și dușmănești...Dușmănia se moștenește. Fără ca s-o știi de ce, urăști pe un om care nu ți-a greșit nimic...Ura aceasta este moștenită, din strămoșii care s-au dușmănit mult și pe moarte împreună.</p>
            <div type="chapter" n="1">
			
               <head>I</head>
			   
               <p>Departe spre miazăzi, înveliți în albastra zare a depărtării erau înfrunziți codrii de stejar la poalele falnicilor munți, care ridică moros creștetele pleșuve spre ceruri, ca uriașii răzvrătiți împotriva Dumnezeirii. Când îi apucă vreo vijelie, vreo furtună, ei urlă ca de bătaie, își răzvrătesc pâraiele, codrii mugesc, încât îți vine să crezi că se năruie tot cerul. Sunt Carpații, îmbătrâniții Carpați, hotarnici cu Țara Românească. Negoiul își ridică fruntea peste nori, încruntat și vrăjmaș. El, stăpânul, cel mai viteaz, cel mai mare între uriași, Negoiul măiestosul Negoiu.</p>
               <p>E mândră, poetică țara de la poalele Țării Făgărașului, plină de frumuseți, de basme și de amintirile voievozilor români, care au domnit și au vitejit pe acele plaiuri.</p>
               <p>Oltul, mult doinitul râu, cum trece așa îngândurat printre semănături și livezi, câte nu ne-ar ști el spune despre mărirea străbună, despre Negru-Voievod și părinții lui, despre războirile cu tătarii, cu turcii, despre chefurile după bătăliile câștigate, despre hora ce de-atâtea ori a văzut-o învârtându-se pe maluri.</p>
               <p>Dar el trece tăcut, pare că l-ar mustra durerea despărțirii de plaiurile frumosului Ardeal, de frumosul neam de oameni, care-i împoporează malurile până la Turnul-Roșu. Așa cum suntem noi săraci, apăsați, robiți, sărmanul s-a îndrăgostit de noi, și durerea că ne părăsește îi întrece bucuria că se duce într-o țară frumoasă și liberă, unde doina-i doină și unde însuși Dumnezeu simte românește.</p>
               <p>Pe malul stâng al râului era Măgura, sat bătut de plai și de Dumnezeu. Era așezat pe o vale unde se întâlnesc două guri de munți. Aici se întâlnesc vânturile, făcând vestit satul pe valea întreagă, că în Măgura nu numai vânturile se bat în cap, dar și oamenii.</p>
               <p>Erau sumeți măgurenii, fără s-o știe de ce, pentru că apucaseră la stare bună, ori va fi rămas în vinele lor vreo rămășiță din sângele oștenilor, care luptau sub voievozii români împotriva turcilor, că tare neastâmpărați și certăreți erau măgurenii, și răzbunători fără seamă.</p>
               <p>Era pe vremea secerii. De o vreme, nici norii albi nu se arătară pe cer deasupra satului, încât măgurenii duceau grija păpușoiului, că s-o pârli și nu va da roadă.</p>
               <p>Pe Nițu, feciorul lui Sandu bogătanul, grijile acestea însă nu-l băteau. De trei zile, de când s-a dus tătâne-so cu judele Mărin la târg la Sibiu, el n-a mai dat pe acasă. Mumă-sa Rusanda cu fată-sa Chivuța, sora lui Nițu erau la secere, iar el fura zilele și nopțile în birt, chefuind cu lăutarii.</p>
               <p>Știindu-i duși pe toți ai lui, s-a dus pe la amiază acasă, a luat cheia de după grindă și deschizând lădoiul, și-a luat bani din de-a gata, apoi s-a întors la birt.</p>
               <p>Asta era a treia noapte de petrecanie. Abia dormise vreo cinci ceasuri sub laviță, unde căzuse de beat ce era, iar lăutarii, Cula și Nichita lui Mistreț, beți ca și el, s-au rostogolit sub masă.</p>
               <p>Asta a fost ca ieri pe la ojină. Nițu s-a trezit, că îl scurma un purcel la cap; s-a sculat dar înjurând. Apoi, trezind lăutarii, s-a pus din nou la chefuit.</p>
               <p>Se făcea de ziuă și Nițu, — acum a treia noapte, — era tot în cârciumă. Birtașul, — ostenit, — s-a pus să doarmă, dându-le băutură să se slugărească înșiși.</p>
               <p>Când s-a mijit de ziuă, au ieșit toți trei în ușa birtului la răcoare.</p>
               <p>Au scos o masă și o laviță, și s-au pus să chefuiască în ochii satului. Masa era încărcată cu sticle de vin.</p>
               <p>— Ziceți, Culo, ziceți, că vai amaru-mi sufletu'...</p>
               <p>Nițu se mai ținea, dar lăutarii abia stăteau pe picioare.</p>
               <p>Au luat-o pe o doină de peste Olt și Nițu cânta răgușit:</p>
			   
               <quote type="verse">
                  <l>Suparatu-s, da nu-mi spui</l>
                  <l>Supărarea nimănui,</l>
                  <l>Numai apei Oltului.</l>
               </quote>
			   
               <p>În față cu birtul, peste drum, era casa judelui Marin și Nițu nu-și mai lua ochii dinr-acolo.</p>
               <p>Retezul era încă pus, dar lelea Floare, nevasta lui Marin, și Măriuța — floarea satului — în curând se vor scula să plece la câmp. Găinile s-au adunat dinaintea ușii, așteptând să iasă Măriuța să le împrăștie grăunțe.</p>
               <p>Deodată s-a deschis ușa, și a ieșit Măriuța cu o ulcică cu apă în mână, să se spele.</p>
               <p>Nițu a tresărit, apoi s-a sculat de pe laviță. Lăutarii au întrerupt cântarea.</p>
               <p>— Da mult mai dormi, Măriuțo! îi strigă Nițu peste drum.</p>
               <p>Fata judelui s-a întors alene spre dânsul.</p>
               <p>— Cu ceva mai mult decât tine, îi răspunse ea scurt.</p>
               <p>Tu ești de vină, lelițo, — tu ești de vină că nu-mi dorm nopțile! zise Nițu amărât.</p>
               <p>— Eu? De ce eu, Nițule? Poate vinul!</p>
               <p>— O știi tu bine, Măriuțo, o știi tu bine, numai că tu nu vrei s-o știi!</p>
               <p>— De unde s-o știu? Poate că te superi după bogătana din Valea Sărată, care nu voia să se mărite după tine? De aceea te faci de râs în sat? Pentru ea te-ai dat pe beție? Bietul Nițu, că moale mai ești la inimă!</p>
               <p>Feciorul lui Sandu cel bogat s-a înroșit de mânie văzându-se luat în râs.</p>
               <p>— Vezi, Măriuță, zise el cu durere.</p>
               <p>— Vezi cum mă necăjești tu. De ce nu mă asculți? Mărită-te după mine, și n-oi mai bea în birt cât îi lumea.</p>
               <p>— Ha ha ha! Să mă duc după tine? răspunse fata râzând. M-ai omorî cu zîle! Nu ne nărăvim noi, Nițule!</p>
               <p>Nițu și-a mușcat buzele. Să fi privit acum în ochii lui, te-ai fi înfiorat de scânteirea drăcească a ochilor lui. Păreau ochii lupului flămând când miroase sângele.</p>
               <p>— Alta-i vina, Măriuțo! Tu ai la inimă pe altcineva. Te-am văzut eu la horă, duminică. Da nu-i vorbă, vă și potriviți! Fata lui Marin judele să se mărite după cel mai sărăntoc din sat, după un fecior de lingurar...</p>
               <p>— Cine-i ăla? de cine vorbești, Nițule?</p>
               <p>— Te faci că nu știi... De Dăian, lelițo, de dragul tău Dăian pomenisei...</p>
               <p>— De Dăian? Vezi, vezi Nițule, cât de rău ești tu? Tu nu poți încăpea de bietul fecior, mereu te agăți de el, pe când dânsul nu îți face nimica, nu-ți are habar, măcar ce faci...Dacă te-ai pus în mânie cu el, nu-1 mai pomeni de nume! Așa știu eu că fac cei mânioși!</p>
               <p>Nițu râdea răutăcios.</p>
               <p>— Ce crezi, fa, că eu mă umilesc să țin mânie cu feciorul unui lingurar? Dăian îi necăjit pe mine pentru că pețise pe Lina lui Matei. Fata nu voia, însă, pe nimeni afară de mine...</p>
               <p>— Dăian...? Zici că: Dăian?</p>
               <p>— Da, da el. Dar ce te-ai speriat așa? Nu crede că de dragul ochilor tăi iți umblă în cale!... Te știe bogată, asta-i totul...Îmi spun feciorii că iarăși se gată s-o pețească pe Lina...</p>
               <p>Sărmana Măriuță! Știa că Nițu nu spune adevărul și totuși s-a cutremurat la vorbele lui. Da dacă-i adevărat...? se gândea dânsa. </p>
               <p>Simțea că ziua întreagă i-a stricat-o bețivul acesta, și îi venea parcă să-i trântească ulcicuța în cap.</p>
               <p>„Treaba lui! Fiecine facă ce-i place!”, zise ea cu îndârjire, apoi a intrat în casă.</p>
               <p>Nițu a turnat în pahare și lăutarii iar au început-o pe:</p>
			   
               <quote type="verse">
                  <l>„Supăratu-s, da n-o spui...”</l>
               </quote>
			   
               <p>Rând pe rând scârțăiau porțile caselor și ieșeau în drum secerătorii. Se adunau cete și porneau la câmp.</p>
               <p>Pe azi trebuia să vie acasă tată-so și cu judele.</p>
               <p>Totuși, soarele se ridicase ca de o azvârlită pe cer, când s-a socotit și Nițu și-a luat-o spre casă. S-a urcat în podul șurii și s-a trântit să doarmă în fân.</p>
               <p>Casa unde ședea Dăian era pe o ulicioară la marginea satului. Cu bănișorii ce-și agonisise biet sărmanul fecior la cătănie, venind acasă, și-a cumpărat o pereche de văcuțe, ca să aibă cu ce lucra cele câteva pogoane de pământ, din care trăiau împreună sărăcește, mamă-sa văduvă și bătrână și cu sora lui, cu Safta.</p>
               <p>Lucra feciorul cu sîrguință, iar duminica mergea și el ca alți feciori, la horă. A dat-o în prietenie cu Măriuța, fata judelui, și are pe Dumnezeu ca mărturie, că el o are dragă pentru ea și nu pentru avere. Dar lumea-i rea și îi tot bârfește. Lui nu îi trebuie averea altuia. Câtă i-a dat Dumnezeu, cu atâta se mulțumește, că va lucra din zori până seara, și vor trăi oarecum...</p>
               <p>Azi noapte a dormit cam rău. S-a sculat în zori să plece la ogorit, dar când să pună vaca în jug, vaca a strechiat și cum s-a smucit a rupt jugul. Până ce s-a pus să-l dreagă, soarele se înălțase ca de o azvârlită pe cer.</p>
               <p>Și-a legat merindele de leucă, a luat biciul pe după cap și s-a pornit pe lângă vaci spre câmp.</p>
               <p>„Hois, Joiană, hois!...”.</p>
               <p>Măriuța a rămas acasă, ca să gătească amiaza pentru lucrători. Când va fi gata, va pune-o în budui (găleată) și va duce-o însăși secerătorilor și mamei sale, la câmp.</p>
               <p>A pus apă la foc, a cules mazăre verde din grădină și... și Dăian tot nu mai trecea cu carul pe la poarta lor.</p>
               <p>„Poate nu se duce azi la plug? Aseară spunea că merge! Ce să fie?” și biata fată se mistuia. Focul pâlpâia pe vatră și Măriuța s-a pus să cânte așa în neștire, cu jumătate de gură:</p>
			   
               <quote type="verse">
                  <l>Când treci badeo pe la noi,</l>
				  <l>Pune clopote la boi!</l>
                  <l>Pune pleasna de mătasă,</l>
                  <l>Să te-aud badeo din casă!</l>
               </quote>
			   
               <p>Îi ieșiră două lacrimi în ochi și le-a șters cu mâneca.</p>
               <p>Deodată, când nici nu mai nădăjduia, a tresărit de bucurie. Auzise glasul lui Dăian care venea pe lângă vaci cântând:</p>
			   
               <quote type="verse">
                  <l>Eu mă duc mândro, ca mâne,</l>
                  <l>Dorul meu la tin' rămâne...</l>
                  <l>Grijește-mi-l mândro bine,</l>
                  <l>Cum te-am grijit eu pe tine!</l>
               </quote>
			   
               <p>Măriuța a ieșit în poartă. Știa că aceasta-i doina care-i place lui și totuși ochii ei, frumoșii ei ochi de cicoare, s-au umezit auzindu-l cântând doina aceasta. I-au venit în minte vorbele lui Nițu, că Dăian se gată la pețit...</p>
               <p>— Târziu vii bădițo, te-ai boierit poate? zise ea când Dăian a oprit vacile. Dar glasul ei tremura, încât se vedea că a plâns.</p>
               <p>Și el s-a dus la ea și i-a întins mâna. Era așa de liniștit și ochii lui atât de senini. Și așa de dulce i-a povestit el, că ce a pățit cu jugul...Încât Măriuța s-a liniștit. Privea în ochii lui, cu dragoste și drag, încât bădița se topea de dragul ei...</p>
               <p>— Rămâi cu bine lelițo, că merg!...</p>
               <p>— Bun lucru bădiță!...</p>
               <p>Carul s-a pornit și Dăian iarăși doinea mergând:</p>
			   
               <quote type="verse">
                  <l>„Mi-a trimis mândruța dor</l>
                  <l>Pe-o frunză din via lor...”</l>
               </quote>
			   
               <p>Măriuța l-a ascultat din portiță, apoi a întrat in casă, a pus pe foc câteva așchii și fericită a dat-o și ea pe cântat:</p>
               <quote type="verse">
			   
                  <l>„Și te-ai dus bade, te-ai dus,</l>
                  <l>Vorbă bună nu mi-ai spus; —</l>
                  <l>Nu ți-ar fi badeo păcat,</l>
                  <l>Că nici nu m-ai sărutat...”</l>
               </quote>
			   
            </div>
            <div type="chapter" n="2">
               <head>II</head>
			   
               <p>Ionel, ciobanul, când s-a hotărît într-o zi de toamnă să coboare din munți în sat, la Măgura, nu știa la ce necaz se duce. De când s-a făcut toamnă, mergea mai rar în sat. Nici acum n-avea ceva afaceri mai de seamă, dar îi părea că îl apucase dorul de Safta, sora lui Dăian. S-au împrietenit la horă, și... Safta e așa de bună și harnică. De neam sărac, dar oameni cinstiți. Dăian nu-i ca ceilalți feciori, să se țină măreț față de ciobani și Safta îi seamănă frate-său. De se va învoi, dânsul în câșlegi ar peți-o și ar veni pe iarnă în sat, apoi la primăvară, când s-or scoate turmele ar duce-o și pe Safta, sus, la stână...</p>
               <p>Că, drept că el nu-i bogat, și-i numai cioban, dar își are și el oițele și stâna lui, apoi și ceva bani agonisiți.</p>
               <p>Așa se socotea Ionel, ciobanul, și punându-și finetul în șerpar s-a pornit pe-o coastă la vale, spre sat. Când a sosit, și s-a întâlnit cu oamenii pe uliță, îi părea că prea chiorâș îl privesc măgurenii și el nu-și putea da seama, că ce au oare cu dânsul? Dădea binețe la toți, cu cinste și cuviință. Pe drumul mare s-a întâlnit apoi cu Nițu și cu ortacul lui de-o pănură, Costan a Spânului.</p>
               <p>Nițu era cu voie bună și prietenos cum n-a mai fost.</p>
               <p>— Noroc și brânză, ciobane! i-a strigat el de departe.</p>
               <p>— Să trăiești cu bine, Nițule! Da ce noutăți p-aici?</p>
               <p>— Noutăți? Avem și noutăți, zise Nițu cu răutate. Mâine vin cătanele cu doba...</p>
               <p>— Ce cătane? Doară nu-s manevrele?</p>
               <p>— Ba manevre, frate, manevre. Vor face exercițiu pe vărful casei lui Dăian, să vezi numai!</p>
               <p>Ionel nu pricepea. „Nu te înțeleg Nițule! zise el.</p>
               <p>— D-apoi că nu! Mâine vin domnii să bată la dobă casa lui Dăian...Așa-i trebuie! Ce se pune el, sărăntocul, fecior de lingurar să umble după fete și să le cumpere inele și cercei? Mai bine își plătea darea șt datoriile!...Ce voi râde când vor fi ei jelerii noștri...că tata vrea să cumpere casa și pământurile, dacă nu le vor sui prețul prea sus.</p>
               <p>Bietul Ionel, ce mult l-a durut vestea asta. Să ajungă Safta pe drumuri, de râsul satului...</p>
               <p>— Da pentru câtă datorie îi licitează oare? întrebă el, îngândurat.</p>
               <p>— Se spune că ar fi cumpărat un pământ pe bani luați împrumut, îi răspunse Costan. Pământul 1-a folosit, dar banii nu i-a plătit la bancă și așa avocații i-au adus doba pe cap...</p>
               <p>— Vor fi vreo trei sute!...zise Nițu râzând.</p>
               <p>Ionel n-a mai stat. S-a dus la judele Marin, unde a văzut pe Măriuța galbenă și îngândurată. A povestit câtva timp cu judele apoi a luat o spre munți...</p>
               <p>Mergea îngândurat și trist, dar din ce suia muntele, tot mai mult s-a hotărât, că el are să-i mântuiască.</p>
               <p>În cealaltă zi, pe la 9 ceasuri, Dăian ședea pe laviță în tindă, dus pe gânduri și trist. Mamă-sa plângea, iar Safta ofta mereu și mângâia. „Lasă mamă, că nu ne uită Dumnezeu!”.</p>
               <p>Dăian încercase totul să câștige vreo doi bani să se scape, dar nimenea nu-1 ajuta. Trei sute de zloți sunt bani mulți...Datoria a fost două sute, dar cheltuelile de proces și de execuție s-au prea suit. Și nu mai știa bietul ce să facă. S-a lăsat în voia sorții... Oamenii începuseră să se adune, că acuși vor sosi și domnii la licitație. Venise judele Marin și Sandu, bogătanul, venise și birtașul și alții. Se vede că vor fi mulți cumpărători, întâi vor bate la dobă vacile și carul, plugul, apoi vor merge la casa satului, unde vor licita și moșia.</p>
               <p>Bietul om. În zadar a lucrat și s-a nisuit, iată-l deodată sărac, lipit pământului, pe drumuri.</p>
               <p>Din depărtare s-a auzit apoi uruitul roților de la trăsură. În popor s-a făcut mișcare. Pe urmă s-au dat la o parte, că sosiseră domniii cu trăsura.</p>
               <p>Dăian s-a recules. A ieșit în curte și le-a deschis ușa. A scos pe urmă vacile în curte, a tras carul din șură, în care era și plugul.</p>
               <p>— Aicea-s, duceți-le! zise el cu nepăsare. Furtuna din sufletul lui însă, îi înneca respirarea.</p>
               <p>Domnii n-au făcut tărăboi mult. Toate câte erau de vândut, le-a cumpărat Sandu, bogătanul. A plătit în bani gata 50 de zloți, apoi a trimis acasă carul cu vacile. Și domnii s-au urcat în trăsură, pornind spre casa satului. Cumpărătorii s-au luat pe jos în urma lor.</p>
               <p>Dăian voia să nu se ducă, dar într-un târziu s-a socotit altfel. Și-a luat sumanul și a pornit pe drumul mare spre casa satului. Mergea gârbovit și trist, împletecindu-se. Sărmană viața lui, mai are oare vreun înțeles? N-ar fi mai bine dacă s-ar pustii de pe lume?</p>
               <p>Când a fost în dreptul casei judelui s-a întâlnit cu Nițu și cu tovarășii lui, între care și Costan.</p>
               <p>Măriuța ieșise în poartă și privea cu milă spre sărmanul ei Dăian. Îl vedea galben și gârbovit...și ochii fetei s-au umplut cu lacrimi.</p>
               <p>— Nu te năcăji, Dăiene! zise ea. Te va ajuta Dumnezeu și pe tine!</p>
               <p>Nițu și cu ortacii lui au început un râs cu hohot.</p>
               <p>— Nu, Dăiene, nu te necăji! zise Nițu, în batjocură. Dar învață-te din pățania asta, ca sărăntocii să nu cheltuiască banii luați împrumut, pe inele și cercei pentru fete bogate!</p>
               <p>Dăian întâi a roșit, apoi s-a făcut galben ca ceara.</p>
               <p>— Ce inele, ce fel de cercei, măi pârlitule? Spune, să știu, ori ai mâncat ceapa cioarei? zise el tremurând de mânie.</p>
               <p>— Vrei să ți-o spun? Bine! Ai cumpărat inele pentru drăguță-ta, pentru Măriuța!</p>
               <p>— Minți, bețivule! strigă Dăian scos din răbdare.</p>
               <p>Nițu s-a apropiat de el, iar  tovarșii lui l-au înconjurat.</p>
               <p>Acum avea să se hotărească totul, ce aveau ei împreună. Măriuța striga și plângea de frică.</p>
               <p>Palizi de mânie stăteau cei doi dușmani față în față. Privirile lor pline de ură s-au întâlnit, scăpărând fulgere.</p>
               <p>Dăian se vedea înconjurat, Când a văzut pe Nițu că voiește să-l lovească, i-a dat o palmă în față încât l-a podidit sângele.</p>
               <p>Costan a sărit la Dăian, dar în clipa următoare 1-a ajuns un pumn în față, încât s-a răsturnat în șanț.</p>
               <p>Atunci toți s-au încăierat grămadă. Nițu a scos cuțitul și a năvălit asupra dușmanului său. În clipa următoare, însă, Dăian i-a prins brațul cu o mână, iar cu cealaltă i-a implantat cuțitul în piept până la plăsele. Nițu s-a legănat puțin, apoi scăpând cuțitul s-a răsturnat la pământ fără simțiri. Lovitura puternică îl amețise, iar sângele curgea șiroaie. Atunci ieșiră oamenii de prin case. Măriuța leșinase, iar cu Dăian se învârtea pământul. Când au voit să ridice pe Nițu, acesta nu mai respira.</p>
               <p>— A murit! zise unul, iar bietul Dăian într-o clipă și-a dat seama de fapta lui. Părea că vede înaintea lui spânzurătoarea.</p>
               <p>Purtat de instinct, a luat-o la fugă, a sărit câteva garduri, apoi a luat-o prin holde spre munți, fugind mereu fără să știe de ce și încotro...Numai să scape...</p>
               <p>La casa satului se începuse licitația. Venise și Ionel ciobanul, venise cu bani de la stână și îi părea rău că n-a sosit la vreme, să mântuiască și vacile lui Dăian. Când au pus în târguite cea dintâi părticică de pământ, Ionel a suit tot mai mult, tot mai mult, iar oamenii se mirau, Sandu bogătanul se necăjea; și mai mare le-a fost mirarea când Ionel a plătit deodată atâta pentru cele două-trei palme de loc, încât toată datoria lui Dăian era plătită. Atunci toți au înțeles lucrul. Ionel a plătit de dragul Saftii.</p>
               <p>„Apoi să fie într-un noroc!”, ziceau oamenii. Ionel a plătit și oamenii s-au împrăștiat. Deodată îl vede pe Sandu că povestește cu Costan, îl vede îngălbenind, apoi luându-o repede, aproape în fugă spre casă.</p>
               <p>— Ce-i necazul Costane? întrebă el. </p>
			   <p>Dar Costan nu a răspuns. Era palid și tremura. O femeie îi spuse apoi lui Ionel că: „Uite și uite ce s-a întâmplat. Sărmanul cioban. A stat ca și lovit de fulger. Îi venea să plângă, să alerge în munți, dar un glas tainic îi șoptea, că n-ar fi frumos sâ părăsească în necaz pe sărmana bătrână, mama lui Dăian.</p>
               <p>Nici nu va duce-o mult sărmana, că-i bătrână și slabă. Și Safta va rămâne singură pe drumuri...</p>
               <p>Că cine știe ce va fi acum. Dăian, de nu va cădea prins și nu va fi spânzurat, va trece poate în țară, că acasă nu mai poate veni...”.</p>
               <p>— Fie cum o vrea Dumnezeu! zise el și porni spre casa unde-l ducea dorul. Va mângâia pe bietele femei, că năcăjite vor fi bietele, tare năcăjite...</p>
               <p>Când a intrat pe portiță, din casă se auzeau bocetele sfâșietoare ale celor două femei nenorocite. A intrat în casă. Safta și mamă-sa ședeau lângă daltă pe vatră și ochii lor erau roșii de plâns.</p>
               <p>Când l-au văzut, s-au ridicat amândouă. Nu mai aveau sfârșit mulțumirile lor. Auziseră de fapta frumoasă a lui Ionel, care le mântuise casa și mica moșioară.</p>
               <p>— Lăsați, dragile mele, lăsați. N-am făcut eu lucru așa de mare. Am făcut o faptă creștinească. Acestea au trecut acum. Necazul cel mai mare-i nenorocirea lui Dăian. Zău nu știu ce va fi. Dar bun e Domnul și ne va ajuta pe toți.</p>
               <p>Bătrâna iarăși s-a pus pe plâns. Dureros, fâră mângâiere. Și două ceasuri întregi s-a tot bocit cu toate mângâierile lui Ionel. Abia atunci a mai prins nădejde, când a venit vecina cu o veste mângăietoare.</p>
               <p>— Mângâie-te, lele Stană! a zis vecina. Nu-i chiar atât de rău pa cum credeam. Acum vin de la casa lui Sandu. Nițu n-a murit. A venit doctorul și l-a trezit din leșin și a zis că mai este nădejde să scape.</p>
               <p>— Har Domnului, zise Ionel ușurat. Atunci nu-i chiar așa de rău. Vor fi doar mărturii că s-au pus mai mulți pe el și a fost silit să se apere. Și nu va robi mult, poate vreo 6 luni. Nu bociți dară, vedeți că nu-i necazul pe cum îl credeam.</p>
               <p>— O, de s-ar îndura Dumnezeu! oftară femeile.</p>
               <p>Se înserase. Safta a pus lumina pe masă și a ieșit în tindă.</p>
               <p>— Să rămâi la noi pe noapte, Ionele! a zis bătrâna. Acuma-i târziu și calea-i lungă, apoi ne și temem singure. Safto! Fă focul și pune de mămăligă!</p>
               <p>Safta a venit în casă.</p>
               <p>— Dacă doriți, zise Ionel, rămân până dimineață. Apoi să puneți schimburi, că Dăian a bună-seamă s-o fi dus pe la stâna mea. Îl vor ascunde vreo săptămână, ca să vedem ce-i cu Nițu? Tămadui-se-va? Toate le vom face cum va fi mai bine.</p>
               <p>— Dumnezeu să-ți răsplătească, creștine! a zis bătrâna. Nu știu cum vom putea răsplăti binele ce ni-l faci, știe Domnul.</p>
               <p>— Lasă, lele, că ne-om împăca noi, ne-om înțelege doară, și ne-om încuscri. Ce zici, Safto?</p>
               <p>Safta s-a întors zăpăcită. S-a uitat în ochii lui cu duioșie, pe când două lacrimi calde au brăzdat fața încrețită a bătrânii.</p>
               <p>Toți au priceput, și s-au înțeles cu toții. Ionel s-a dus la Safta și i-a întins mâna.</p>
               <p>— Dai mâna, Safto?</p>
               <p>— Bădiță...</p>
			   
            </div>
            <div type="chapter" n="3">
               <head>III</head>
			   
               <p>Șterge-ți Măriuță lacrimile, nu mai plânge că nu piere lumea. Lumea-i mare, mai sunt feciori. Bădița s-a dus, nici nu-l mai vezi, poate, ia-ți gândul de la el, că în veci nu vei fi a lui. Lumea-i rea și te va bârfi. Că dacă îl vor prinde, îl vor duce la temniță și părinții tăi nu te vor da unui om care a robit. Ori, poate nici nu mai vine; se va fi dus în țară poate.</p>
               <p>Șterge-ți lacrimile Măriuțo, ștergeți-le!</p>
               <p>Uită că l-ai știut vreodată, că vă întâlneați seară de seară în portiță.</p>
               <p>El îți vorbea atât de frumos și era așa de bun cu tine, dar cine știe, cât de curând va veni altul, mai bun și mai frumos. Și vei începe cu el povestea dragostei voastre, poate cu mai mult noroc. Că, iată, în lume toate-s trecătoare. Apa trece mereu, sunând din valuri.</p>
               <p>Cât de îndrăgostiți sunt țărmurii de undele apei și totuși apele trec și vin altele.</p>
               <p>Nu vine iarna în urma verii?</p>
               <p>Nu plânge codrul? Nu își bocește frunzele căzute și doinele și murmurul de păraie?</p>
               <p>Plânge, bocește, iarna toată, și iată, vine primăvara. Alte frunze, izvoare, alte doine.</p>
               <p>Mereu, tot așa. Aceleași farmece în alte vremi și în altă formă.</p>
               <p>Veni-va altul și tu îl vei uita pe Dăian.</p>
               <p>Veni-va Făt frumosul când nici nu-l vei aștepta, și cu el vor veni alte farmece, alte plăceri, altă dragoste, în portiță... îmbrățișați.. seara pe lună...</p>
               <p>Șterge-ți lacrimile, nu mai plânge!</p>
               <p>Uite, ochii-ți sunt roșii de plâns, fața ta e palidă, parcă ai fi bolit cu anii.</p>
               <p>Nu grăiești? De ce taci? De ce stai așa îngândurată?</p>
               <p>Gândurile, dragă, te nenorocesc.</p>
               <p>Te poți îmbolnăvi, cine știe, ori alte rele, Doamne ferește!</p>
               <p>Șterge-ți ochii, Măriuțo, șterge-ți-i!...</p>
			   
            </div>
            <div type="chapter" n="4">
               <head>IV</head>
			   
               <p>Dăian, când a fugit, avea un singur gând, o singură dorință: să scape...</p>
               <p>Cânele stingherit, huiduit de la stăpân, încă așa o ia peste hotare. Î1 poartă firea lui așa, pustiu și fără țintă, Oriunde, e tot atât, numai acasă nu.</p>
               <p>Așa era și bietul Dăian.</p>
               <p>Oriunde, numai spre casă nu!</p>
               <p>Dar unde să se ducă? Să treacă în țară? Așa, fără merinde, fără bani,fără schimburi?</p>
               <p>S-a gândit să treacă pe la stâna lui Ionel. Îi va povesti totul și îl va ruga să coboare în sat și să-i aducă cele trebuincioase.</p>
               <p>Dar dacă Ionel îl va vinde? Se va teme poate să lege tovărășie cu un ucigaș? Să îl ajute? Și totuși, altcumva nu se poate. Ionel e bun și va avea milă de dânsul.</p>
               <p>Cu gândurile acestea a luat-o spre stână. Era pe înserate, stâna era închisă. A bună-seamă, credea dânsul, Ionel nu va fi venit cu turma acasă de la pășune.</p>
               <p>S-a hotărît să-l aștepte și s-a pus pe podmol să mai odihnească.</p>
               <p>Abia ce s-a așezat, capul căzut greu în palme, și-a astupat fața și atunci toate gândurile au năpădit deodată asupra lui.</p>
               <p>Sărăcia, vacile, pământurile licitate, mamă-sa și Safta. Le vedea plângând și scoase pe uliți, ori cine știe? Poate va fi și murit de durere sărmana bătrână.. va fi întinsă moartă... și el nici nu poate sâ meargă la îngropare...</p>
               <p>Și îl podidiră lacrimile pe sărmanul om și l-a cuprins o jale de nespus.</p>
               <p>Apoi i-a venit în minte Măriuța.</p>
               <p>Unde-s nădejdile lor de dragoste? A cui va fi dânsa oare de-acum? Se mai gândește la el? Îl urăște poate ca pe un ucigaș? Și la gândul acesta întâia dată i-a venit să se răzvrătească.</p>
               <p>„Pentru ce-s aceste rele pe biet capul meu? Ce am greșit? Dreptate-i asta?”...</p>
               <p>Apoi l-a cuprins mânia. Îi venea să se întoarcă între oameni și se se răzbune. Să se împotrivească legii și oamenilor...</p>
               <p>Pe urmă s-a molcomit. Și-a răzimat coatele pe genunchi și s-a cufundat din nou în gânduri.</p>
               <p>Așa de pustiu îi părea viitorul lui. Va trece în țară și va munci ca să trăiască de pe o zi pe alta. Alte dorințe ce să mai aibă? Va muri în străini, uitat de toți...</p>
               <p>Mamă-sa nu mai are mult, va muri ducând dorul feciorului său și purtând rușinea lui. Iar Safta? De dânsa va fi mai rău, că, săracă și batjocorită cum va fi ea, nu o va lua nimeni.</p>
               <p>O noapte întunecată îi părea viitorul, plin de lacrimi, de griji și de gânduri.</p>
               <p>I-au venit în minte dușmanii lui. „Eu nu le-am făcut nimic”, își zicea el. „Eu nu-s de vină”. Altfel mă omora el pe mine. Ce ți-i omul rău...Dar cum l-am înjunghiat așa rău...?”.</p>
               <p>A scos cuțitul și 1-a privit lung. Când a văzut o pată de sânge pe plăsele, s-a cutremurat...l-a scăpat din mână. Apoi s-a întunecat de nou. L-a prins un dor să se scape de lume.</p>
               <p> „Uite, — se gândea el — o lovitură în inimă cu cuțitul acesta și toate s-au sfârșit; dureri, gânduri, necazuri, pribegire, toate...toate...”.</p>
               <p>Și a ridicat cuțitul de jos..</p>
               <p>Atunci s-au auzit talangele pe coastă. El a tresărit. Apoi s-a ridicat să vadă turma. Pe Ionel nu l-a văzut; paza turmei o ținea un băiețel, pe care-l luase Ionel de mic la turmă, un băiețel orfan.</p>
               <p>Au început să latre cânii, și atunci băiatul a plecat spre stână.</p>
               <p>— Unde-i stăpânu' tău? întrebă Dăian.</p>
               <p>— S-a dus în sat de azi dimineață. Mă mir că n-a venit. Da trebuie să vină...</p>
               <p>În sat... atunci știe totul?...se gândea el.</p>
               <p>— Să-i spui, că am fost aici, dar m-am dus. Voi veni mâine! zise el, apoi o luă pe coasta muntelui în sus.</p>
			   <p>S-a adâncit în codri și tot mai repede mergea, fără să știe unde. Să înnoptase de-a binelea, abia la razele lunii mai vedea cărarea.</p>
               <p>Zburau păsări speriate din tufiș, pe urmă a început să țipe bufnița și lui așa de urât îi părea glasul ei. A luat un lemn și a hâșâit-o. S-a tot dus, până într-un târziu a văzut pe o culme, un foc. Știa că-s lemnarii, care înnoptează în pădure, s-a luat după ei. Erau dintr-un sat vecin și îi cunoștea. Le-a spus că a venit la pădure după un lemn de tânjală și a înnoptat. S-a pus cu dânșii la povești, apoi când toți au adormit s-a dat mai aproape de foc și s-a culcat. Dacă a mai ațipit și dânsul puțin către miezul nopții, a fost de oboseală; dar vai de somnul lui!</p>
               <p>Nici nu s-a crăpat bine de ziuă, când s-a deșteptat. Lemnarii dormeau și dânsul s-a depărtat încet, s-a coborât mai spre poale și s-a cufundat în codri. Nu știa încotro să mai pornească. La Ionel, la stână, nu ar fi bine să se ducă, deoarece el știa de bună seamă că vor fi plecat jandarmii să-l caute și, știind de prietenia lui cu Ionel, acolo îl vor căuta prima dată.</p>
               <p>Și totuși, acum, când l-a prins și foamea, simțea că trebuie să dea pe la stână.</p>
               <p>Nu se putea hotărî însă. Cu toate acestea, fără voie, pașii lui tot spre stână îl duceau.</p>
               <p>S-a oprit pe o muchie de deal, într-o rariște de brad. Soarele ieșise de două sulițe pe cer. În depărtare, prin văile înrourate ieșiseră turmele la pășune. Turnul bisericii din Măgura strălucea în razele de soare. Oltul întretăia câmpia ca un șarpe uriaș de argint.</p>
               <p>Pe drumul mare, cărele păreau furnici mărunte.</p>
               <p>S-a așezat pe un trunchi de brad răsturnat și privirea lui a săgetat în depărtare. S-a oprit pe turnul bisericii din Măgura.</p>
               <p>A oftat dureros, și l-a apucat un dor de satul lui. Îi părea atât de neînțeles, că de ce nu poate merge el acum acasă? De ce nu poate urma dorului? Cât de bucuros ar coborî el acum coasta muntelui și ar trece Oltul. Ar întra în sat, ar da binețe la toți, apoi s-ar duce acasă: „Măicuță, am venit!”.</p>
               <p>„Dar nu se poate! nu se poate!”.</p>
               <p>Bietul om. Îi părea că nu o va putea duce mult de dor.</p>
               <p>Și-a pus mâna la piept, respirând aerul dimineții, cu nădejdea că aerul zorilor î1 va vindeca.</p>
               <p>Atât de pustiu și huiduit se simțea și avea atât de puțină dragoste pentru traiul din viitor.</p>
               <p>Deodată s-a sculat și a plecat cu pași repezi spre stână.</p>
               <p>Era departe încă până la stînă, dar el mergea repede...</p>
               <p>N-avea nicio teamă, nicio presimțire. Era aproape la amiază, când a zărit turma lui Ionel pe o coastă. Era numai băiatul cu turma.</p>
               <p>Ionel va fi în stână, — îl va aștepta — așa credea el.</p>
               <p>S-a dus mai aproape și a strigat băiatul pe nume.</p>
               <p>— Acasă-i stăpân-to, măi?</p>
               <p>Câinii au început să latre, iar băiatul s-a întors ca speriat. N-a răspuns nimic, dar privea încurcat spre stână.</p>
               <p>Dăian nu știa ce să creadă.</p>
               <p>Toate i-au trecut prin minte, numai una nu. Aceea că poate îl vor fi căutat la stână.</p>
               <p>În necaz omul deseori își pierde simțul de frică și darul gândirii lui slăbește.</p>
               <p>Mai în zori se temea să vină la stână și acum era altfel.</p>
               <p>Nu credea ca să fi pornit așa curând pe urma lui.</p>
               <p>A stat nedumerit la marginea pădurii. Între el și între stână era o colină stearpă. Deodată, pe vârful colinii au apărut doi jandarmi și un țăran, care îi călăuzea. A fost văzut. Țăranul l-a văzut îndată.</p>
               <p>„Uite lupul!”,strigă el arătând spre Dăian.</p>
               <p>Dăian însă dispăruse după arbori. S-a pornit urmărirea. Țăranul, un june din Măgura, era prieten cu Nițu. Fusese și dânsul între cei care 1-au atacat pe Dăian în drum. Era feciorul unui țăran cu stare din Măgura, văr cu Nițu; îl numeau în șagă: „Vulpoiu”.</p>
               <p>— Veniți după mine! strigă dânsul și o luă după dușmanul lui, care dispăruse în pădure...</p>
               <p>Jandarmii au apucat puștile în mână și au luat-o în fugă urmând pe Vulpoiu.</p>
               <p>Săriau peste crengi rupte și arbori răsturnați, peste gropi și stânci. Iar pădurea să făcea tot mai deasă. Țineau însâ urma, ca niște copoi buni...</p>
               <p>Dăian alerga cu disperare ca un cerb urmărit de vânători. Auzea la spatele sâu strigătele lui Vulpoiu și-l cuprinse mânia, dar n-avea ce face. S-a răsturnat peste un brad uscat și dând cu mâna într-o piatră ascuțită s-a rănit la mână.</p>
               <p>S-a sculat însă repede și fugea cu putere îndoită, iar  sângele curgea din mâna lui. Pe urmă nu se mai auzeau strigătele urmăritorilor.</p>
               <p>Vor fi pierdut urma... Se duse la un izvor și își spălă rana, pe urmă își scoase năfrămuța și o legă. Cotind apoi pe căi lăturașe, a luat-o spre creasta muntelui.</p>
               <p>Trecuseră cam două ceasuri și dânsul alerga mereu.</p>
               <p>Într-aceea Vulpoiu alerga mereu și nu greșise urmele, dar jandarmii nu s-au putut ține de dânsul.</p>
               <p>El însă, purtat de ură, aprins de neînfrânata dușmănie, nici nu-i băgă în seamă. Când a sosit pe o culme s-a văzut față-n față cu Dăian.</p>
               <p>Întâlnirea neașteptată în clipa aceea, cum era ostenit,l-a dezmetecit puțin și l-a făcut să se oprească.</p>
               <p>— Aici ești, tâlharule? strigă dânsul și se uită împrejur să vadă; nu vin jandarmii?</p>
               <p>Cei doi dușmani stăteau față în față ca doi tigri, gata să se încaiere. Și jandarmii nu veneau, cu toate strigătele lui Vulpoiu. Glasul lui s-a repetat în ecoul depărtat, și mai mult nici un zgomot.</p>
               <p>Vulpoiu s-a hotărât îndată. A pus mâna pe cuțit și s-a apropiat de Dăian, care îl aștepta gata de luptă, tăcut, cu ochii scânteietori.</p>
               <p>A fost o luptă scurtă. S-au încăierat ca și prinși cu degetele, pe urmă s-au tăvălit pe jos. Dăian a scăpat cuțitul, dar cu stânga ținea de mâna lui Vulpoiu. Și respirau greu, fără să grăiască niciunul.</p>
               <p>Cu mâna dreaptă îl sugruma, iar Vulpoiu a mușcat cu furie în umărul potrivnicului său. Pe urmă simțea că respirația lui se oprește. L-a cuprins o moleșire, a scăpat cuțitul și s-a sleit, fără putere. Dăian a ridicat cuțitul, l-a avântat și în clipa următoare sângele lui Vulpoiu l-a împroșcat în față.</p>
               <p>S-a ridicat apoi și aprins de focul luptei și de mânie, a dat cu piciorul în corpul cald. L-a privit cu bucurie animalică până ce ochii sticloși a lui Vulpoiu s-au deschis mari, privindu-l rece, răutăcios. L-a mai lovit o dată, încât s-a rostogolit la trei pași, pe urmă a luat-o din nou la fugă, fără să simtă, fără să se mai gândească, purtat numai de dorința firească ce o are și dobitocul, să scape, să nu cadă prins...</p>
               <p>Cam spre înserate au sosit și jandarmii la locul luptei. Au înțeles îndată cele întâmplate dar fiind seară, nu puteau urmări pe Dăian.</p>
               <p>Au făcut un pat de crengi, au luat corpul lui Vulpoiu și au plecat spre sat. În razele soarelui ce apunea, Dăian i-a văzut luându-o pe drumul mare spre Măgura...</p>
               <p>Deocamdată se simțea scăpat. În urma îngrozitoarelor întâmplări părea că nu simte mustrări și nu mai simțea nici foamea, nici osteneala. Simțurile lui înlemniseră. Nici rău, nici bine nu-i părea...</p>
               <p>Pe urmă s-a coborât noaptea peste codru, învelind cu un văl des locul păcatului. Coroanele arborilor s-au împreunat parcă, închegându-se în vălul negru al nopții.</p>
               <p>Într-un târziu s-a dezmeticit și Dăian.</p>
               <p>Îi era frig și foame. A făcut foc, a scormonit niște rădăcini fragede și mânca lacom. Spre miezul nopții a răsărit luna și dânsul nu putea să adoarmă. Creștetele munților se vedeau bine, luminate de razele lunii. A lăsat focul aprins, apoi a luat-o spre vârful muntelui. Mergea împletecindu-se, fără gânduri, fără dorinți, un drum lung, poate fără întoarcere.</p>
               <p>Nici dânsul nu știa anume unde merge. Departe, cât mai departe, și pe mâine dimineață să fi trecut hotarul, în țară.</p>
               <p>Și s-a tot dus...</p>
			   
            </div>
            <div type="chapter" n="5">
               <head>V</head>
			   
               <p>Trecură două săptămâni. Încet, greoi, trecură ele pentru măgureni. Pe Vulpoiu l-au îngropat, Nițu se însănătoșea, iar urmele lui Dăian s-au pierdut...</p>
               <p>Ionel ciobanul a fost prins de jandarmi, crezându-l părtaș și crezând că îl ține cu merinde pe Dăian.</p>
               <p>Dar nu s-a putut dovedi nimic și peste cinci zile l-au lăsat.</p>
               <p>Mare era amarul lui pentru cele petrecute, dar și mai mare era supărarea bietei lelea Stana, muma lui Dăian. A prins-o boala pe biata femeie și plângea mereu și se căina și pe zi ce trece, tot mai slabă se făcea. De la o vreme și-a luat nădejdea de la viață.</p>
               <p>Era într-o seară, când și Ionel era la ei. Și cuvânta bătrâna: „Uitați dragii mei, ar fi bine să vă cununați, că aș vrea să vă văd așezați până când mai trăiesc...că văd eu bine cum s-o sfârși. Nu voi duce-o zile multe, că prea mă doare soarta mea. Simt eu sfârșitul meu și ca mâine mă și spovedesc la popa Nicolae”.</p>
               <p>— Nu-ți face gânduri rele, maică! zicea Ionel, iar Safta plângea. Dar bătrâna nu mai contenea:</p>
               <p>— Lăsați, dragii mei, că mai bine-i așa. De ce să mai trăiesc acum?</p>
               <p>„Feciorul meu, feciorul meu sărmanul...Doamne, pe unde va fi acum...”.</p>
               <p>Și plângea bătrâna, plângea cu hohote.</p>
               <p>Apoi, ca duminică, s-a sculat și ea din pat, că era cununia lui Ionel și a Saftei. S-a dus și ea la biserică și multă durere a simțit, că n-a venit mai nimenea la cununie.</p>
               <p>Vecinele și crâsnicul, apoi niște copii. Nici Măriuța judelui n-a venit, că zăcea sărmana în pat, veștezând mereu.</p>
               <p>După cununie au venit vecinele și au ospătat, așa ca la mort, fără veselie. A venit și judele Marin, dar era tare supărat sărmanul pentru fată-sa.</p>
               <p>Iar în cealaltă zi bătrâna iarăși a căzut la pat. Și ca a treia noapte a murit încet, istovită, ca o lumină pe gătate... Au îngropat-o creștinește, între bocetele Saftei și ale vecinelor.</p>
               <p>Ionel și-a rânduit apoi treburile și s-a dus cu Safta lui să șadă la stână. Vor mai scăpa de gurile oamenilor răi...</p>
               <p>Duminică veneau apoi în sat și puneau flori pe țarina uscată de pe mormântul bătrânii.</p>
               <p>Glia s-a uscat, încet, și a răsărit iarbă din ea, înverzind mormântul cu verdeață întunecată, de toamnă.</p>
               <p>Multe și încurcate sunt cărările vieții. Soarta te călăuzește pe ele. Nu te învinui dar, dacă mergând pe calea vieții ți-ai rupt piciorul. Mergând pe altă cărare, cine știe, îți frângeai poate gâtul... E greu, ce-i drept, să nu te plângi când te chinuiesc durerile...</p>
               <p>Doamne, durerea de ce ai dat-o și inimilor nevinovate?</p>
               <p>După zile frumoase pot veni zile cu nori, după o vară poate urma toamna, dar durerea după fericire este prea neîndurătoare!</p>
               <p>Ce-i boala corpului pe lângă boala sufletească?</p>
               <p>Ce te înduioșează oare mai mult, toamna din natură ori fața veștejită de durere a omului, care bolește de boale sufletești?</p>
               <p>Crinul veștejit de bruma tomnatică, ori fața palidă și suptă a sărmanei copile, Măriuța judelui Marin, și ochii ei plânși?</p>
               <p>Sărmană fată! Tu n-ai știut să nu nădăjduiești prea mult în viitor, ca să nu-ți fie prea mare înșelarea.</p>
               <p>Tu, neștiutoare, prea mult credeai norocului și fericirii, ca durerile ce te-au ajuns să nu te ofilească.</p>
               <p>Ce mult 1-ai iubit...cu cât drag nu ți-ai fi dat viața pentru dânsul, când îți vorbea atât de blând, despre fericirea voastră când vei fi a lui, când veți avea cuibul vostru, dragostea voastră, trecând prin viață mână în mână, îndrăgostindu-vă ca doi porumbei.</p>
               <p>Și acum toate, toate s-au dus, ca un vis, ca o poveste uitată, ca o doină dureroasă, cum se pierde în pacea serii.</p>
               <p>Din toate n-a rămas decât o nesfârșită duioșie în sufletul tău, durerea iubirii pierdute și a fericirilor visate.</p>
               <p>Iar dimineața tot mai palidă te vezi în oglindă și ochii tăi tot mai stinși ți-i vezi...</p>
               <p>Nădejdea ta s-a pustiit pe dealuri și viața ta se stinge încet, duios ca murmurul de clopot, ca lumina luceafărului dimineața...</p>
               <p>Noroc pierdut, viață pierdută...</p>
               <p>Și se veștejea Măriuța zi de zi.</p>
               <p>Îi treceau greu zilele și viața îi părea o povară. Nu s-a mai dus nici la horă. Când s-a desprimăvărat, ședea seara pe podmol și își pierdea privirile prin stele... o cuprindea atunci un dor adânc, o durere fără hotar, inima ei se strângea, respirarea îi era mai grea, până când începeau să-i izvorească lacrimile din ochi și se mai ușura.</p>
               <p>Venea mamă-sa și o striga să se culce.</p>
               <p>— Mai lasă-mă, mamă!...</p>
               <p>— Bine, draga mea, rămâi...da nu te mai gândi mereu, fă-ți veselie, râzi, uită...</p>
               <p>— Așa voi face mamă..</p>
               <p>Și iarăși rămânea singură și iarăși plângea.</p>
               <p>Pe urmă întra în casă în odaia ei, lua ceva de lucru și se punea pe cusut. Și pe firul de arnici se înșirau gândurile ei. Voind apoi să-și uite durerea, începea fără voie un cântec de dor duios tărăgănat. Și cânta încet, cu glas slab, încât abia se auzea:</p>
			   
               <quote type="verse">
                  <l>Bade-o dragostile noastre</l>
                  <l>Au rămas pustii pe coaste...</l>
                  <l>Plâns-am bade-o, după ele.</l>
                  <l>Și din lacrimile mele</l>
                  <l>Au răsărit viorele...</l>
               </quote>
			   
               <p>Pe urmă iarăși tăcea vreme îndelungată și o podideau lacrimile, și udau picurii calzi țesătura și ochii fetei se roșeau de plâns.</p>
               <p>Îi părea apoi că bădiorul ei trebuie să vină, că e dus departe, dar...</p>
               <p>Și atunci cânta iarăși:</p>
			   
               <quote type="verse">
                  <l>Nu ți-ar fi bade păcat, —</l>
                  <l>Și-aseară te-am așteptat,</l>
                  <l>Tot cu foc și cu lumină</l>
                  <l>Și cu dor de la inimă...</l>
                  <l>Când am văzut că nu mai vii,</l>
                  <l>Mi-am pus dorul căpătâi,</l>
                  <l>Doamne, rău mă odihnii...</l>
               </quote>
			   
               <p>Iar  pe când așternea patul, cânta mai departe, încet, cu nesfârșită duioșie:</p>
               <quote type="verse">
			   
                  <l>Azi-noapte când mă trezii,</l>
                  <l>Văzui dorul inimii.</l>
                  <l>Scris pe fața perinii;</l>
                  <l>Cu cerneala ochilor</l>
                  <l>Cu pana sprâncenelor...</l>
               </quote>
			   
               <p>Și se culca plângând. Vai de odihna ei! Visa visuri de fericire și când se trezea suferințele ei erau și mai mari.</p>
               <p>Și-n altă zi iarăși o mistuia dorul. Îi rodea inima, îi omora sufletul. Nădejdea ei se pustia pe dealuri, — viața ei se stingea încet, duios, ca murmurul de clopot, ca lumina luceafărului dimineața...</p>
               <p>Noroc pierdut, viață pierdută...</p>
			   
            </div>
         </div>
         <div type="group" n="2">
            <head>Partea II</head>
            <div type="chapter" n="1">
			
               <head>I</head>
			   
               <p>Nițu, după ce s-a însănătoșit, a dat-o și mai mult pe beție. Nu era săptmână în care să nu facă el trei—patru nopți, din noapte, ziuă.</p>
               <p>Costan se ținea de el ca scaiul de oaie și pentru bețiile cu Nițu, mult necaz avea și el cu mama lui.</p>
               <p>Dar Nițu începuse mai târziu prea cu grosul. Că a furat el din a părinților cât a furat, dar de la o vreme a dat mă-sa de veste și a mutat banii. I-a închis în ladă și a luat cheia la dânsa.</p>
               <p>Odată apoi, după ce Nițu petrecuse două nopți, având lipsă de parale, s-a pus și a spart lada.</p>
               <p>Să știi că avuse după aceea de furcă cu tată-său, Sandu.</p>
               <p>Odată l-a trimis la târg la Făgăraș cu doi boi și Nițu a vândut boii, dar când să vină acasă, bani ca-n palmă. Nu-i vorbă,a venit numai peste o săptămână, dar totuși, să toci în șapte zile 300 de zloți, ei, asta nu-i glumă. Și a zis nenea Sandu către feciorul său: Măi, Nițule! De nu mă asculți! De nu te lași de hoherie, iau furcoiul la tine și mi te îmblătesc, cât vei gândi că ești iarăși băiat.</p>
               <p>Și a zis Nițu: „Tată! Asta să nu o încerci! (era cam amețit Nițu atunci). Că eu nu glumesc. Pe cum m-ai face d-ta de rușine, așa te-oi face eu. Când dai în mine, te prind și te înfund sub vatră!”.</p>
               <p>Și s-a mâniat foarte nenea Sandu pentru astfel de cuvântare și i-a dat feciorului său o palmă zdravănă. Atunci Nițu nici una, nici două, s-a suflecat și l-a înhățat pe tată-so și drumul cu el sub vatră.</p>
               <p>Apoi a venit maică-sa cu vătrarul și l-a tocat în cap pe ficioru-su, iar Nițu s-a mai dezmetecit puțin și a văzut că nu-i cu cinste să lovească în mă-sa. A ieșit deci afară în curte, dar mă-sa se căina mereu, că să o fi bătut Dumnezeu atunci când l-a născut pe hoherul ăsta.</p>
               <p>Dar a ieșit Nenea Sandu de sub vatră mânios din seamă afară.</p>
               <p>— Nea Nițule! a zis el, mai mult de azi să nu-mi mai calci pragul, că, Dumnezeu să mă ierte, dar trag cu pușca în tine. Așa să știi!</p>
               <p>A stat Nițu și s-a mai socotit, apoi n-a zis nici ziua bună și s-a dus de-a dreptul la cârciumă și s-a pus din nou pe băute. Era și Costan cu dânsul și Nițu i-a povestit cele petrecute.</p>
               <p>De atunci și până într-o săptămână ei n-au mai ieșit din birt.</p>
               <p>Mai avea și Costan bani, apoi au căpătat pe credință.</p>
               <p>Asta era ca după Crăciun. Afară era ger și vânt.</p>
               <p>Costan a mai dat-o și pe acasă, iar cârcimarul, auzind de cele întâmplate, a zis că lui Nițu nu-i mai dă pe credință.</p>
               <p>Era pe la 10 ceasuri seara. Toți oamenii s-au dus din birt pe la căminuri, numai Nițu sta singur la masă. Cea de pe</p>
               <p>S-a dus în turn și a luat funia de la clopot, a coborât apoi și a legat-o de stâlpul de la ușă. Funia era numai bună.</p>
               <p>Și toate îi reușeau atât de bine, și nu-i era frică deloc.</p>
               <p>Mai greu e să te hotărăști la păcat, decât să păcătuiești.</p>
               <p>S-a prins de funie și s-a lăsat în biserică. Pașii lui sunau surd în pacea nopții când s-a dus în altar să aprindă o luminiță. Și vântul izbea cu putere în ferestre.</p>
               <p>Când a ieșit din altar cu lumina aprinsă, ochii lui au căzut pe icoana sfântului Ilie.</p>
               <p>L-a cuprins frica. Ochii sfântului de pe icoană îl priveau mânioși, înfiorați...</p>
               <p>Iar Nițu, ca să-și arate sieși că nu se teme, s-a apropiat de sfântul Ilie, i-a rânjit în față, apoi, ca să se îmbărbăteze și mai mult, a pus mâna pe mâna sfântului de pe icoană.</p>
               <p>— Bună seara, sfântule! zise el rânjind diavolește, dar la atingerea rece a icoanei s-a cutremurat. Simțea că îl cuprinde frica.</p>
               <p>S-a dus apoi iute la lăduța unde se puneau banii adunați de la credincioși. Era lăcată pe ladă, dar el a rupt-o fără multă osteneală. A băgat toți banii în șerpar.</p>
               <p>Erau vreo 60 de zloți.</p>
               <p>Pe urmă a pus lăcatul frumos la loc, încât nu se putea vedea că a fost rupt, apoi s-a urcat pe funie, în cor. A luat funia și a pus-o la clopot.</p>
               <p>Când s-a văzut din nou în stradă, a răsuflat mai ușor. Nu simțea nicio părere de rău. Îi părea că n-a păcătuit nimic, că el avea drept la banii aceia. Știa, că nimenea nu o să-l bănuiască pe el. De altcumva furtul nici nu se va afla în curând și când se va afla, bănuiala va cădea asupra curățătorilor, ori a crâsnicului.</p>
               <p>Era spre ziuă și l-a prins somnul.</p>
               <p>N-avea ce să facă. S-a dus acasă, s-a urcat în podul șurii și a pitulat banii sub o grindă. Știa dânsul, că de banii aceia să nu se atingă până nu se va împăca cu părinții, ca să nu-l poată bănui nimeni.</p>
               <p>Pe urmă s-a îndesat în fân și ostenit cum era, a adormit.</p>
               <p>Trezindu-se, voia chiar să se coboare, când a vâzut pe tată-său prin curte. A rămas deci în pod.</p>
               <p>Sandu a venit de a tras căruța din șură. A pus apoi hamurile pe cal și l-a prins la căruță.</p>
               <p>Din vorbele lui cu sluga, Nițu a înțeles că se duce la Făgăraș.</p>
               <p>Asta-i era binevenit. După ce a plecat Sandu, s-a dat jos și a intrat în casă.</p>
               <p>Mamă-sa era în tindă.</p>
               <p>— Da tu Nițule! zise ea mirată.</p>
               <p>— Mamă, nu mai pot de foame! și a cuprins-o mila pe biata femeie. A făcut o păpară din cinci ouă și i-a dat să mănânce.</p>
               <p>— Vezi, vezi, Nițule, cum te-ai stricat tu! zise ea.</p>
               <p>— Păcatele mele, mamă! Dar veți uita și d-voastră!</p>
               <p>— Că eu uit din parte-mi, Nițule, dar să știi cu tată-tu să nu dai față! Nici nu vrea să-ți audă de nume.</p>
               <p>Către amiază, Nițu a stors de la mamă-sa câțiva zloți, ca să-și plătească datoria și să mai și aibă. Că a zis bătrână cum îi era milă că de nu va mai bea, dânsa 1-a mai ajutora așa pe sub mână.</p>
               <p>Iar Nițu a plecat și s-a dus de-a dreptul în birt.</p>
               <p>A cerut de băut pe bani gata.</p>
               <p>A dat Costan pe acolo și s-au pus amândoi la băute.</p>
               <p>Când pe la ojină, iată că întră mamă-sa lui Nițu în cârciumă.</p>
               <p>— Da tu iară ești aci, măi afurisitele? zise ea.</p>
               <p>— Am venit mamă, să-mi plătesc datoria, pe cum ți-am spus. Și gândeam să și bem o cupă, dar numai o cupă.</p>
               <p>A venit și birtașul și era vesel, că Nițu s-a împăcat cel puțin cu mamă-sa. El credea ca pierduți banii pe care îi datora Nițu.</p>
               <p>Bătrâna s-a dus, dar zorile zilei următoare pe Nițu și Costan i-a găsit tot în birt...</p>
			   
            </div>
            <div type="chapter" n="2">
               <head>II</head>
			   
               <p>Trecură doi ani de când Dăian fugise în țară. Împrejurimile Măgurii, însă, tremurau când se pomenea de dânsul.</p>
               <p>Din patru sate s-au furat banii bisericii și de la bogații din împrejurimi în mai multe rânduri. Un negustor de vite a fost ucis în drumul mare, când venea de la târg și a fost jefuit. La judele Marin au intrat în casă, spărgând ușa pe când nu era nimeni acasă și-au dus toți banii câți îi avea în ladă. Un om bătrân a fost ucis și jefuit pe când ducea banii pentru dare la Făgăraș.</p>
               <p>Iar cei ce făceau aceste hoții au fost atât de isteți, încât au dat vina pe Dăian. Spuneau, că s-a făcut hoț și se ascunde prin codri. Ba Nițu spunea, că l-a și văzut travestit în haine de domn, pe drumul mare și când l-a cunoscut, Dăian a luat-o la fugă.</p>
               <p>Și alții, și alții, aproape toți ziceau că l-au văzut. În zadar spunea Ionel că Dăian s-a dus în țară, nimeni nu credea, ba se uitau și la el chiorâș bănuindu-l părtaș.</p>
               <p>În zadar au pornit patrule de jandarmi prin codri, nu i-au dat de urmă. Iar jafurile se urmau mereu. Poporul îi ducea frica — ba speriau copiii cu numele lui. Se spunea, că a găsit iarba fiarelor și că a dat în legătură cu necuratul. Vestea lui de hoț mare a străbătut prin întreg Ardealul. Spuneau că se duce prin codri până pe la Hațeg și Deva, jefuind și omorând pe unde putea.</p>
               <p>Ba au făcut și cântec despre el. Și adevărații hoți, Nițu și Costan jefuiau împreună fără teamă...</p>
               <p>Era o zi frumoasă de primăvară.</p>
               <p>La Făgăraș era zi de târg. Era lume multă la oraș, mișunau târgașii cu toiu' mare. Într-o cârciumă ședeau la masă măgurenii și banchetuiau. Voiau doar să arate și acum străinilor, că ei au din ce chefui.</p>
               <p>Erau și Nițu și Costan între dânșii. Către seară au prins apoi la căruță și au plecat</p>
			   <p>zare și pe drăguța hoțului... Și oamenii au prins-o și au dus-o sub spânzurătoare. Ea striga, dar nimenea nu o asculta. Pe urmă, călăul i-a pus lațul în gât și a ridicat-o în aer... și ea se zbătea, lupta cu moartea, se înădușea.</p>
               <p>Biata fată. Puterea închipuirii a fost atât de mare, încât sărmana se zvârcolea într-adevăr. A răsturnat pernele, și-a rupt hainele. Pe urmă a început să țipe, a sărit din pat, a spart fereastra, apoi lampa, pe urmă oglinda. Țipa mereu cu disperare. Apoi voind să fugă, s-a lovit de perete și fața ei s-a umplut de sânge.</p>
               <p>La zgomotul acesta s-au trezit apoi părinții și judele a intrat cu lumina în odaia Măriuței.</p>
               <p>Când razele luminii au bătut în ochii ei sticloși, Măriuța a năvălit asupra tatălui său. Și-a încleștat degetele în brațele lui, încât a țâșnit sângele șiroi, vopsindu-i cămașa. A prins apoi să muște, lumina s-a stins, iar în întuneric s-a încins o luptă disperată între tată și fiica lui nebună.</p>
               <p>Până ce au venit vecinii și au legat-o în pat, nu rămăsese haină întreagă pe sărmanul om. Dar el plângea.</p>
               <p>Lelea Floare leșinase, iar nebuna se zvârcolea mereu în legăturile tari, striga, și ochii ei sticloși căzuseră adânc în orbite. Când au spălat-o de sânge, s-a mai liniștit puțin, pe urmă a cuprins-o oboseala, a adormit.</p>
               <p>Vecinii i-au ținut pază până în zori când a venit doctorul.</p>
               <p>Până atunci s-a umplut tot satul cu vestea, că Măriuța judelui a înnebunit...</p>
			   
            </div>
            <div type="chapter" n="3">
			
               <head>III</head>
			   
               <p>A mai trecut un an. Încet, greoi, ca zilele ploioase.</p>
               <p>Fata judelui nu s-a mai însănătoșit. Nu mai spărgea, nu mai țipa, dar era ca un mort viu. Nu cunoștea pe nimeni, nici măcar pe părinți. A zis medicul s-o lase în voia ei, să nu o închidă în casă.</p>
               <p>Era o nebună blândă, care plângea mereu, ca din senin. Râdea apoi și cânta. Se îmbrăca de mireasă și atunci nimeni să nu fi greșit ceva... Zicea că se cunună cu Dăian - că el vine la ea, — că o iubește.</p>
               <p>Și pornea atunci prin sat, mergea la horă, se amesteca între cei ce jucau și își închipuia că e nunta ei.</p>
               <p>Pe urmă iarăși plângea, pleca acasă, arunca hainele de mireasă și se ascundea după vatră.</p>
               <p>Mare era supărarea judelui Marin și a lelii Floare, și la toți le era milă de biata Măriuță.</p>
               <p>Era în dricul verii, într-o duminică, toată Măgura era la horă, — la marginea satulului. Tinerii jucau, iar bătrânii stăteau tolăniți pe iarbă și povesteau.</p>
               <p>Deodată, lăutarii au încetat să cânte.</p>
               <p>Dinspre sat venea Măriuța în haine de mireasă. Venea încet, cu capul ridicat, ținându-și corpul țeapăn. Și cânta încet, încet, cu glasul stins:</p>
			   
               <quote type="verse">
                  <l>„Vino bade iar acasă</l>
                  <l>Să te-mbrac tot în mătasă...„</l>
               </quote>
			   
               <p>Toți tăceau, iar Măriuța se tot preumbla în cerc, râdea și iarăși cânta:</p>
			   
               <quote type="verse">
                  <l>„Vino iar la mine dragă</l>
                  <l>Nu te dau pe lumea-ntreagă...”</l>
               </quote>
			   
               <p>Femeile își făceau cruce, fetele lăcrimau. Jocul s-a oprit. Numai Nițu și Costan înjurau.</p>
               <p>Nițu spunea că nu mai merge, că din pricina unei nebune să nu poată juca. Să o ducă la Sibiu la casa nebunilor, că odată într-o mânie, se scapă și o lovește în cap, de nu se mai scoală...</p>
               <p>Oamenii îl molcomeau, dar el voia să se ardă aspru. S-a apropiat de nebună și a scuturat-o de piept.</p>
               <p>— Du-te acasă tu, toantă! striga el cât îl ținea gura.</p>
               <p>Nebuna s-a oprit în loc. Privea la el parcă nu l-ar înțelege, dar nu s-a mișcat.</p>
               <p>Apoi a început să plângă. În clipa următoare a cuprins-o apoi furia, s-a aruncat asupra 1ui, și-a implantat unghiile în fața lui Nițu. S-au încăierat apoi deodată și au căzut la pământ.</p>
               <p>Nițu nu putea să scape. Sângele îi umpluse fața. Au sărit oamenii să-i despartă, au smucit-o la o parte și atunci un petec de carne de pe obrazul lui Nițu a râmas între unghiile nebunei. S-a făcut vălmășag. Pe Măriuța au legat-o cu funii și au dus-o acasă, iar Nițu în zadar încerca să oprească sângele din răni.</p>
               <p>Puțin lipsise că nu i-a scos un ochi. Înjura cât îl ținea gura și spunea că duce albă împotriva judelui Marin...</p>
               <p>Altădată Măriuța o lua razna prin codri, încât abia-i dădeau de urmă. Spunea că se duce să-l caute pe Dăian. Ciobanii o vedeau, dar o lăsau în pace. O știau.</p>
               <p>Și ea cutreiera codrii, în haine de mireasă, cântând și plângând. Râdea apoi cu hohote și povestea cu păsările.</p>
			   
               <quote type="verse">
                  <l>„Vino iar la mine dragă,</l>
                  <l>Nu te dau pe lumea-ntreagă...”</l>
               </quote>
			   
               <p>„Vino, vino!”, dar el n-a mai venit...</p>
               <p>A curs multă apă pe Olt. De multe ori a veștejit codrul, multe ierni au trecut peste Măgura și el totuși n-a venit...</p>
               <p>Era dus departe, departe în altă țară, păstorea oile unui boier. Iar când venea vântul dinspre țara lui, când îl lovea în față, el nu înțelegea în glasul lui, cântarea miresei nebune:</p>
			   
               <quote type="verse">
                  <l>„Vino iar la mine dragă,</l>
                  <l>Nu te dau pe lumea-ntreagă...”</l>
               </quote>
			   
            </div>
            <div type="chapter" n="4">
               <head>IV</head>
			   
               <p>Ionel știa unde-i Dăian, știa cine hoțește sub numele lui, dar n-avea ce face. Oricât a pândit nu putea să-l prindă odată pe Nițu. Iar vorbele lui nu aflau crezământ la oameni.</p>
               <p>Nițu se păzea de el. De mult l-ar fi trimis dânsul pe Ionel de pe astă lume, dar se temea de bănuială.</p>
               <p>Că doară Dăian nu-și va fi omorât pe cumnatul său?</p>
               <p>Dar „o să-i vină și lui rândul”, așa zicea Costan.</p>
               <p>Și ei se păzeau și hoțeau mereu.</p>
               <p>Iar oamenii legii începuseră să prindă groază și le venea să creadă că într-adevăr Dăian trebuie să se fi însoțit cu dracu.</p>
               <p>Într-o vară Ionel s-a dus în țară. Voia să dea de urmele lui Dăian. A umblat ca două săptămâni, când după multe întrebări a dat de el.</p>
               <p>Dăian a plâns când l-a văzut. Nu auzise nicio veste din Măgură, nu știa că mama lui a murit, nici că Măriuța-i nebună.</p>
               <p>Iar când i-a spus Ionel de hoțiile lui Nițu și ale lui Costan, s-a amârât peste măsură. Prea mare era încercarea.</p>
               <p>Asta era prea mult pentru dânsul.</p>
               <p>Din cât de necăjit era până acum, deveni de atunci și mai închis, și mai tăcut. Măcar că se vedeau pe el urmele celor îndurate în anii aceștia. Slăbise și îmbătrânise încât să nu-l cunoști.</p>
               <p>Îi crescuse barba și încărunțise. Nu mai era el feciorul frumos și vesel de odinioară. Iar ortacii lui dădeau cu socoteala că mari necazuri îl vor fi bătut pe ciobanul acesta, de s-a înstrăinat...</p>
               <p>— Odată, aș vrea să mai văd satul meu, zicea el. Să văd pe soră-mea și să mă rog la groapa mamei. Să văd pe biata Măriuța, Doamne, mi se rupe inima când mă gândesc la ea. O! Nițule, Nițule, cum te mai suferă Dumnezeu în lume, că Doamne, multe  mi-ai făcut...</p>
               <p>Și în durerea lui plângea dureros, ca un copil. S-a mai mângâiat când Ionel i-a spus că îl va cerceta împreună cu Safta.</p>
               <p>Apoi a plecat și Ionel. Și Dăian a pornit din nou cu turmele. O cale lungă, departe, până la Dunăre și până în Dobruja. Și cu el ducea amintirile nenorocirii lui, a satului unde s-a născut, unde-i îngropată mamă-sa și unde mireasa lui bate hotarele căutându-l și strigându-l pe nume. Îi suna mereu în urechi:</p>
			   
               <quote type="verse">
                  <l>„Vino iar la mine dragă</l>
                  <l>Nu te dau pe lumea-ntreagă...”</l>
               </quote>
			   
               <p>Lua fluierul, doinea de jale până noaptea târziu, apoi plângea...</p>
               <p>Și câinii se adunau în jurul lui, îl priveau cu milă, ridicați pe labele dinainte... de parcă ar zice: „Sărmanul nost' stăpân...”.</p>
			   
            </div>
            <div type="chapter" n="5">
               <head>V</head>
			   
               <p>Într-o seara de toamnă, Nițu și Costan stăteau în birt și povesteau încet. Erau singuri în odaie, dar erau destul de vicleni ca să nu vorbească tare.</p>
               <p>— Eu totuși nu cred că ne-a cunoscut, zise Costan.</p>
               <p>— Și apoi? Ce-i dacă ne-a cunoscut? Nu are mărturii... De își cască gura, îl dau la lege...Ce crezi, frate, nu-i glumă să vestești despre cineva că-i hoț...</p>
               <p>Vorbeau despre Ionel care nimerise peste dânșii când jefuiau pe un drumeț în drumul mare. La strigătele nenorocitului, Ionel, care trecea tocmai pe acolo alergă în ajutorul lui. Dar hoții fugiseră și s-au pierdut prin pădure... Era un biet călător, un slovac care mergea pe jos către Făgăraș.</p>
               <p>L-au trântit în șanț și l-au înjunghiat în cap.</p>
               <p>Sângele curgea, iar bietul om trăgea de moarte.</p>
               <p>Lovitura îi rănise creierii.</p>
               <p>„Doi-doi”, șoptea acesta murind. Apoi a deschis ochii sticloși, a căscat gura și a fost mort...</p>
               <p>Ionel s-a dus apoi și a dat vestea în sat.</p>
               <p>Îi părea râu, că nu avuse mărturii, acum, când îi avea în mână pe Nițu și pe Costan.</p>
               <p>Aceștia au venit pe căi cotite în sat și ei făceau larmă mai mare.</p>
               <p>Să le cadă odată în mâna lor Dăian, ziceau ei, că de ar fi cu dracu și nu va scăpa. Apoi s-au înfundat în birt.</p>
               <p>— Asta nu mai merge! zicea Costan.</p>
               <p>Să vezi că omul acela ne face capăt odată.</p>
               <p>— Să-i facem noi capăt, și gata! Să-l pândim când va fi singur cu turma, răspunse Nițu. Că zău... Apoi îl dăm pe vreo prăpastie să-i piară urma.</p>
               <p>— Da! zise Nițu. Și vom zice că a plecat în tovărășie cu Dăian.</p>
               <p>— Minunat. Așa dară...</p>
               <p>— Încă mâine...</p>
               <p>Și altă zi, cei doi prieteni au pornit la pădure după lemne...</p>
               <p>Au luat calea către pășunatul lui Ionel și mergeau ascunși prin codri.</p>
               <p>Când au ajuns aproape de stână, s-au pus la pândă. Pe aici trebuia să treacă Ionel...</p>
               <p>Și tupilați între tufe pândeau ca doi lupi flămânzi, după pradă.</p>
               <p>Înspre amiază au auzit deodată falangele de la turmă...Acum... acum...</p>
               <p>Dar turma venea încet.</p>
               <p>Pe urmă s-au ivit cele dintâi oi. Veneau păscând. Apoi l-au văzut și pe Ionel, dar acesta era cu băiatul.</p>
               <p>Nițu turba de necaz.</p>
               <p>— De nu se duce băiatul, și pe el îl dau dracului! zise el scrâșnind din dinți.</p>
               <p>Deodată aud că Ionel dă turma în grija băiatului și îl văd pornind pe coastă la vale spre stână...</p>
               <p>S-au sculat încet și pitulați pe sub tufe, voiau să ocolească și să-i vină în cale.</p>
               <p>Erau aproape de țintă, când s-au văzut deodată față-n față cu mireasa nebună.</p>
               <p>Măriuța cum i-a văzut, țipa ca din gură de șarpe, apoi cuprinsă de furie s-a luat pe urma lui Nițu.</p>
               <p>Ionel i-a văzut cum fug în ruptul capului pe coastă la vale și le-a înțeles scopul.</p>
               <p>Și-a pus de gând să se păzească mai bine. A luat pușca, — a chemat de la stâna vecină pe niște ortaci și s-a pornit pe urma lui Nițu și a ortacului său.</p>
               <p>Dar aceștia și-au pierdut urma. Când au ajuns la poalele muntelui, au dat peste Măriuța, care, pierzându-se de Nițu și Costan, s-a pus la marginea unui izvor și împletea cunună din frunzele căzute la pământ.</p>
               <p>Au auzit-o cântând același cântec de dor și au lăsat-o în pace.</p>
               <p>Au pornit spre stâni, iar mireasa nebună a rămas tot la marginea izvorului, împletind cununa și cântând mereu:</p>
			   
               <quote type="verse">
                  <l>„Vino bade iar acasă</l>
                  <l>Și te-mbrac tot în mătasă...”</l>
               </quote>
			   
            </div>
            <div type="chapter" n="6">
               <head>VI</head>
			   
               <p>Așa au trecut nouă ani, tot în hoții și în omoruri, și nu da Dumnezeu să-l poată prinde pe Dăian.</p>
               <p>Ba la porunca legilor pornitu-s-au satele, pornit-au cătanele, cutreierat-au codrii, văile, numai să dea de urma lui. Dar în zadar. Unii oameni începură să creadă în cuvintele lui Ionel și începură să bage seamă de Nițu și de ortacul său.</p>
               <p>Dar, precum se bat câinii în jurul prăzii, venit-a vremea de s-a stricat prietenia dintre Nițu și Costan.</p>
               <p>Despre cearta lor nu știuse nimeni, dar lucrul s-a întâmplat așa:</p>
               <p>Costan zicea că să se lase de atâta „junie”, și să se așeze odată amândoi, că orișicum, dar totuși ulciorul s-a sparge odată, când nici nu vor gândi și apoi, spânzurătoarea.</p>
               <p>— Iată Nițule, zicea Costan, și tu începi să îmbătrânești. Caută-ți o fată și însoară-te. Și eu mă însor. Avem și bani de ajuns, nu vom duce lipsă.</p>
               <p>Dar Nițu zicea: </p>
               <p>— Tu te-ai muierit Costane. Ți-a luat mintea vreo fată. Ei, asta-i treaba ta. Eu fecioresc și mai departe... și fără tine. Eu nu mă tem că mă vor prinde. Nu-s prost doar...</p>
               <p>— Nu! Asta nu-i bine. Nu vreau eu! Dacă te vor prinde și eu cad în necaz, că tu nu te vei răbda să nu mă vinzi...</p>
               <p>— Chiar de aceea, zise Nițu, tu nu te despărți de mine!</p>
               <p>— Dar nu mai vreau. M-am urât de fărădelegi. Destule păcate ne apasă. Nu știu ce să zic, dar tu nu te mai poți sătura de hoție. Hoția ți-a intrat în sânge... te-ai născut hoț, dar eu nu!...</p>
               <p>— Ce grăiești, mă? Da cine mă chema mereu să pândim în drumul mare?</p>
               <p>- Da cine-a început? Furat-am eu, până n-ai furat tu banii bisericii?</p>
               <p>— Ei, vezi Costane, suntem pe-o formă. Chiar de aceea pe o formă vom suferi, dacă va fi să ne prindă.</p>
               <p>— Dar nu mai ucid, nu mai fur. Mă așez și mă port cinstit. Până acuma nu m-au prins, de ce să pătimesc pentru hoțiile ce le vei face tu de azi înainte? Împărțim ce avem și pace!</p>
               <p>— Pune-ți pofta-n cui, nene! zise Nițu.</p>
               <p>— Nițule! Nu face glume. Eu am partea mea!</p>
               <p>— Da! Ai partea ta până ești în tovărășie. Dacă strici tovărășia, ți-ai pierdut partea.</p>
               <p>— Voi vedea eu!</p>
               <p>— Ce? Vei vedea? D-apoi ce o să faci?</p>
               <p>— Voi lua ce-i al meu! răspunse Costan. Știu doar, unde-s ascunși banii.</p>
               <p> — Dar nu te vei întinde la ei că...</p>
               <p>— Că? Mă tem de tine? Ce-i?</p>
               <p>— Vei vedea. Încearcă numai!</p>
               <p>Costan își pierduse răbdarea.</p>
               <p>— Ei, o să vezi, zise el, aprins de mânie, o să vezi. Mâine o să merg după partea mea!</p>
               <p>— Voi vedea! zise Nițu. Acolo voi fi și eu.</p>
               <p>— Să tot fii!</p>
               <p>Și s-au despărțit. Era seară și întuneric beznă.</p>
               <p>Nițu a rămas în mijlocul drumului. S-a uitat după Costan și l-a cuprins ura. De aici înainte omul acesta îi era piedică în cale.</p>
               <p>Ce va fi mâine? Se va duce?</p>
               <p>Ce va face el? Dar dacă Costan va merge peste noapte? Dar dacă va lua banii toți și va fugi cu ei?</p>
               <p>Aceste gânduri îi veniră lui Nițu, și simțea că trebuie să se scape de Costan. Și ca omul dedat cu de-acestea, și-a făcut îndată planul. A plecat după Costan. În casă la ortacul său era lumină. A sărit gardul și s-a dus la fereastră. Costan se dezbrăca să se culce.</p>
               <p>Nițu a bătut încet în fereastră.</p>
               <p>— Costane, zise el râzând, te-ai supărat?</p>
               <p>— Treaba mea! răspunse acesta scurt.</p>
               <p>— Dar nu fi prost, frate. Am glumit. Voiam să văd ce vei face. Ne-om înțelege, doar, mai avem vreme.</p>
               <p>— Nu! Eu vreau să gat. Azi putem isprăvi dacă vrei. De azi am gătat-o cu toate.</p>
               <p>— Măi, ortace! zise Nițu cu blândețe. Ai minte doar? Nu ne-om pune la împărțit în mijlocul drumului să ne audă cineva...</p>
               <p>— Puteai să vorbești așa, dar tu voiai să mă înspăimânți...</p>
               <p>— Da nici poveste... Așadar, mâine o să ne înțelegem?</p>
               <p>— Nu! Eu vreau azi...</p>
               <p>— Bine. Dar unde?...</p>
               <p>— Mergem în fundul grădinii! zise Costan.</p>
               <p>Atâta dorea Nițu. Să iasă numai.</p>
               <p>— Vino dar, că m-aș culca!</p>
               <p>Și Costan a stins lampa și a ieșit. Au pornit amândoi spre fundul grădinii. Când au fost la mijlocul grădinii, Nițu s-a oprit.</p>
               <p>— Mă, eu nu văd nimic, o să dau cu capul de vreun pom.</p>
               <p>— Prinde-mă de mână! zise Costan și-i întinse mâna dreaptă.</p>
               <p>În clipa acea Nițu i-a prins-o cu putere, iar cu stânga i-a înfipt cuțitul în grumaz.</p>
               <p>Costan voia să strige, dar Nițu i-a prins gura. L-a trântit la pământ și nu s-a sculat de pe el până ce nu a simțit că era rece.</p>
               <p>Atunci l-a ridicat în spate și l-a dus în mijlocul drumului. L-a pus de-a curmezișul în drum, apoi s-a dus acasă și s-a culcat, fericit că nu are să împartă cu nimeni banii.</p>
               <p>Altă zi era răscolit tot satul, că Dăian a umblat prin sat și l-a omorât pe Costan, pe care demult îl pândise.</p>
               <p>Nițu era turbat de mânie și plângea ca un copil după prietenul său, după Costan.</p>
               <p>De atunci au încetat toate hoțiile. Peste un an oamenii nu mai duceau frică de Dăian. Unii spuneau, că 1-au mâncat fiarele sălbatice. Alții că l-a dus necuratul, că numai pe zece ani au făcut târgul, și altele.</p>
               <p>Nițu s-a însurat și se purta bine. Primise zestre, apoi a moștenit și de la părinți, așa că nimeni nu putea bănui, de unde are Nițu atâta avere.</p>
               <p>Ionel trăia fericit cu Safta lui. Avea doi copii la școală în Măgura. Odată, venind băiatul cel mai mare de la școală, ochii lui erau plini de lacrimi.</p>
               <p>— Tată, zise el, drept e că hoțul Dăian e frate cu mama?</p>
               <p>— Cine ți-a spus-o asta?</p>
               <p>— Domnu' învățător. A zis, că eu-s neam de hoți. Că Dăian e unchiul meu.</p>
               <p>— Așa-i, zise Ionel, Dăian îi frate cu mumă-ta. Dar Dăian nu-i tâlhar. Dăian e mai de omenie decât domnu-to învățător. Asta s-o știi. Numai oamenii răi i-au lățit vestea rea...</p>
               <p>Dar Safta începu să plângă.</p>
               <p>Altă dată, băiatul cel mai mic venise cu un cântec învățat de la copiii din sat. Era cântecul Dăianului, răspândit prin satele din împrejurimi:</p>
			   
               <quote type="verse">
                  <l>„Mă uitai din deal în vale</l>
                  <l>Văzui pe Dăian călare</l>
                  <l>Înconjurat cu pistoale,</l>
                  <l>Patru pline, patru goale</l>
                  <l>Patru pe picior la vale,</l>
				  
                  <l>Foaie verde măghiran</l>
                  <l>N-ați auzit de Dăian</l>
                  <l>De hoțul de căpitan?</l>
                  <l>Pe dealul Ocnii la vale</l>
                  <l>Vine pe-o îngustă cale</l>
                  <l>Surioara lui Dăian</l>
                  <l>C-un mănunchi de măgheran,</l>
                  <l>Tot plângând și suspinând</l>
                  <l>Și din gură cuvântând:</l>
                  <l>Măi Dăiene și măi frate</l>
                  <l>Dumnezeu din cer te-o bate,</l>
                  <l>Mai lasă-te de hoție</l>
                  <l>Că-i ajunge-n pușcărie!</l>
				  
                  <l>„Dragă surioara mea,</l>
                  <l>Nu pricepi tu soarta mea,</l>
                  <l>M-am născut să voinicesc</l>
                  <l>Nu m-am născut să muncesc,</l>
                  <l>Foaie verde măghiran,</l>
                  <l>Nu-i voinic ca și Dăian.</l>
                  <l>Mare-i țara, lumea-i mare</l>
                  <l>Dăian pereche nu-și are!</l>
               </quote>
			   
               <p>Și apucând cântecul pe aripi de vânt, s-a răspândit în toată țara. La șezătoare cântecul Dăianului îl cântau, la cârciumă, la horă, la plug și pretutindenea.</p>
               <p>Iar vremea trecea repede. Numele lui Dăian se pomenea din ce în ce mai rar. Au venit alți oameni, copiii s-au făcut holtei, holteii s-au făcut moșnegi și aripile uitării au împăienjenit amintirile celor zece ani de hoții, care au băgat spaimă în măgureni și în oamenii din celelalte sate de la Brașov la Orăștie.</p>
			   
            </div>
         </div>
         <div type="group" n="3">
            <head>Partea III</head>
			
            <div type="chapter" n="1">
               <head>I</head>
			   
               <p>Trecând granița pe cărări lăturalnice, venea într-o zi de vară, un drumeț bătrân și ostenit. Se proptea de o cârjă, din când în când se oprea, își ștergea fruntea de sudori, își ridica ochii spre ceruri, suspina lung și iarăși pornea mai departe. Avea plete și barbă căruntă, ochi stinși, pătrunși de o slabă licărire numai.</p>
               <p>Era străin la vorbă și la port și totuși, când a măsurat cu ochii falnica statură a Negoiului, ochii lui s-au umezit de lacrimi, inima lui bătea mai tare, atinsă de duioșia unor amintiri dureroase din tinerețe. A stat mult așa pe loc, ca o stâncă, privirea lui a străbătut văile, s-a oprit pe acoperișul bisericii din Măgura, a văzut satul, Oltul și împrejurimile și îi părea că în douăzeci de ani nimic nu s-a schimbat pe locurile acestea. Același râu, aceiași arbori, același murmur de părâie, numai el nu era același.</p>
               <p>Sunt 20 de ani trecuți de atunci. Multă vreme. Cu atât mai multă, cu cât acești 20 de ani au fost pentru el o lungă durere. Ani, care l-au îmbătrânit mai mult decât alții îmbătrânesc în patruzeci. Douăzeci de ani din care nici o zi n-a trecut ca el să nu plângă viața lui nenorocită, soarta vitregă, fericirea lui pustiită.</p>
               <p>Când a plecat în pribegirea-i lungă, era tânăr și frumos, mare și tare. Pletele negre îi împodobeau umerii ca o coamă de leu. Azi pletele-s cărunte, umerii s-au plecat. Moșneag gârbovit.</p>
               <p>Și acum, când după atâta vreme și-a revăzut locurile dragi ale copilăriei lui, îi părea că niciodată n-a simțit cu atâta durere soarta lui, ca acum. L-a cuprins o duioșie nesfârșită, a plâns cu hohot și a căzut ostenit pe iarbă. După ce s-a mai liniștit, s-a ridicat încet, greoi, și a pornit pe cărare, înainte.</p>
               <p>Și pe cum românul, și când cântă plânge, și când plânge cântă, mergând pe cale, cânta, așa cu glasul jumătate:</p>
			   
               <quote type="verse">
                  <l>„C-așa-mi vine uneori,</l>
                  <l>Se beau otravă, să mor,</l>
                  <l>Că-s sărac și părăsit,</l>
                  <l>M-am urât de pribegit...”</l>
               </quote>
			   
               <p>Soarele scăzuse înspre apus, razele lui luminau Negoiul de la jumătate în sus până la creștet, iar de la jumătate în jos, la poale, peste văi și codri se așternuse umbra serii, ca un dor de pace și odihnă, ca vraja somnului.</p>
               <p>De pe vârful unei coline, bătrânul a văzut o stână, stâna lui Ionel și ochii lui s-au umplut de lacrimi.</p>
               <p>Pe podmol se jucau doi copilași vioi și inima lui i-a șoptit îndată, că aceia-s nepoții lui, băieții lui Ionel și ai Saftei.</p>
               <p>Când s-a apropiat de stână au început să latre câinii.</p>
               <p>Dăian cobora coasta spre stână, când a ieșit Safta în prag să vadă de ce latră câinii, și a rămas mirată vâzând pe bătrânul drumeț, care venea spre stână. A huiduit cânii și a plecat în calea bătrânului.</p>
               <p>Trecuseră opt ani de când ea îl cercetase pe Dăian în Dobruja, de atunci însă, atâta s-a schimbat, încât nu-l cunoștea.</p>
               <p>— Soră! Safto! zise bătrânul cu glasul înădușit și atunci Safta 1-a cunoscut, i-a căzut în brațe și au rămas multă vreme îmbrățișați. Plângeau.</p>
               <p>Atunci a ieșit și Ionel din stână, și nețărmurită era bucuria lui.</p>
               <p>Ionel a strâns cu foc la sân pe prietenul și cumnatul său, care deși era de o seamă cu el, părea un unchiaș bătrân pe lângă dânsul, întru atâta îl îmbătrâniseră luptele cu viața, cu soarta și cu sufletul său mult încercat.</p>
               <p>— Nu te mai poți cunoaște! zise Ionel când au intrat în casă.</p>
               <p>— De aceea am și venit, răspunse Dăian. Știam cât de tare am îmbătrânit. Vezi, nici Safta nu m-a cunoscut. M-a adus dorul. Nu mai puteam răbda și nu voiam să mor, fără ca să văd încă odată satul meu, fără ca să plâng la groapa mamei.</p>
               <p>Apoi iar mă duc. Iar plec, pe totdeauna... știu că nu mai am zile multe, nici nu doresc să am, că sunt sătul de viață...</p>
               <p>Se înserase binișor și dânșii povesteau încă. Safta s-a dus să pună de mămăligă.</p>
               <p>Atunci Ionel s-a apropiat de cumnatul său.</p>
               <p>— Dăiene! zise el, rămâi tu la mine. Nimeni nu te mai cunoaște, lumea te crede mort, te-a uitat demult. De atunci au trecut douăzeci de ani. Vom spune că tu ești fratele tatei și că după ce ai rămas văduv ai venit la mine. Că n-ai copii.</p>
               <p>Lumea încă știe că am un unchi bătrân, departe, departe, lângă Cluj... și tu vei fi cu noi, fără ca să te cunoască cineva. Nici la copii nu le vom spune. Ei vin îndată cu turma.</p>
               <p>Atunci a intrat Safta, și Ionel i-a spus și ei planul, și Safta a plâns de bucurie și îl ruga să rămână.</p>
               <p>— Vom încerca, zise Dăian.</p>
               <p>De afară să auzeau talangele și oile intrau în staul. Veneau feciorii lui Ionel.</p>
               <p>S-au hotărît în grabă, ca pe Dăian să-l cheme de azi înainte: Unchiu' Onisie.</p>
               <p>Peste o săptămână unchiu' Onisie și Ionel erau într-un birt din Făgăraș, cu mai mulți măgureni. Avuseră zi de târg și acum s-au dat la puțină odihnă. Era și bătrânul Marin, fostul jude, și alți bătrâni, și cu toții ascultau poveștile bătrânului Onisie despre lumea și traiul de pe la ei.</p>
               <p>Pe urmă au dat-o pe alte povești, fiecare povestea despre păsurile sale.</p>
               <p>— Ce mai face boierul Nițu, feciorul lui Sandu? întrebă Ionel pe Marin.</p>
               <p>— Cam rău, zise Marin, i-a murit nevasta și acum iarăși a dat-o pe beție. Nu mai lucrează, nu grijește de copii, vinde tot ce are și bea mereu.</p>
               <p>— Din câine nu faci slănină! zise un țăran mai tânăr, și toți au început a râde.</p>
               <p>— Păcat că nu trăiește Costan, să-și aibă ortac! zise Marin.</p>
               <p>— Ba păcat că nu vine Dăian, să bea împreună! zise un alt țăran din Măgura.</p>
               <p>Dăian a tresărit, dar ceialalți râdeau cu hohote de gluma asta. Cine să fi băgat de seamă că Onisie a tresărit?</p>
               <p>Pe urmă au plecat cu toții. Unchiu' Onisie și Ionel au mers cu ei până în Măgura, au trecut prin sat și au plecat spre munți, la stână.</p>
               <p>Cine ar putea descrie simțămintele bietului bâtrân, când după atâta vreme și-a revăzut satul?</p>
               <p>Îl ardea dorul să se ducă la mormântul mamei sale, la casa unde s-a născut și a crescut. Să vadă apoi pe sărmana Măriuță, bătrâna aceea gârbovă și smintită, care și acum se mai gătește de mireasă, punând cunună de flori albe în părul ei și mai alb, încărunțit.</p>
               <p>Dar nu putea. Trebuia să mai aștepte. Să nu-l cunoască cineva, să nu-l bănuiască.</p>
               <p>A oftat lung când au ieșit din sat și au plecat spre munți.</p>
               <p>— Nu mai pot de dor să văd mormântul mamii, zise Onisie într-un târziu.</p>
               <p>— Asta nu se va putea acum, în curând, zise Ionel. Vor bănui oamenii ceva. Dar poate dacă am veni noaptea, eu te-as aștepta la poarta țintirimului. Nu ne-ar vede nimeni...</p>
               <p>— Da! Așa se poate, încă mâine seară vom veni, că nu mai pot răbda.</p>
               <p>— Bine, așadar mâine.</p>
			   
            </div>
            <div type="chapter" n="2">
               <head>II</head>
			   
               <p>Într-altă zi pe la amiază, Nițu a întrat în birt și a cerut băutură. Nici n-a mai ieșit până seara. Iar când să închidă birtașul cârciuma, Nițu n-avea cu ce să plătească. Nu că s-ar fi sărăcit cu totul, dar la cele din urmă pogoane de pământ încă nu găsise cumpărători. Iar când a spus birtașului că rămâne dator, acesta strâmbă din nas. Mirosise el că Nițu s-a calicit.</p>
               <p>— Până mâine! Mai mult nu! zise birtașul. Și Nițu a ieșit în stradă.</p>
               <p>Era aproape de miezul nopții. Când a rămas singur în mijlocul uliței, când s-a stins lampa în birt, l-a cuprins deodată amărăciunea.</p>
               <p>Așadar tot acolo-i și acum, unde a fost, sărac, fără crezămănt.</p>
               <p>A scrâșnit din dinți arătând pumnii încleștați, către ușa birtului.</p>
               <p>— Nu! zise el cu vocea înădușită, nu mă voi calici. Mai am putere în brațe. Sunt tânăr încă! Voi lua de la cei care au! Nu veți râde voi de mine! Voi rîde eu de voi!</p>
               <p>Și în clipa aceea s-a hotărit să înceapă din nou cu hoțiile. Ca și cu douăzeci de ani în urmă, și acum i-au venit în minte banii bisericii. De ce să nu-i fure? Biserica nu moare de foame, dar lui îi trebuie bani.</p>
               <p>„Ha! ha! Vă arăt eu vouă!”, își zicea el.</p>
               <p>S-a dus apoi acasă, a luat toporul și a plecat către biserică. Erau nori pe cer, luna abia ieșea câte puțin pe un petec de cer senin și iar se ascundea în nori.</p>
               <p>Satul dormea adânc, niciun câine nu lătra. Când a deschis ușa țintirimului, ușa scârțâia. Și lui așa de urât i-a părut scârțâitul acesta, încât s-a cutremurat și s-a oprit în loc. Simțea că nu mai are curajul din tinerețe. O clipă s-a și socotit. Oare să nu se întoarcă? Dar răutatea sufletului nu-l lăsa.</p>
               <p>— Ce? Mă tem? Da cine-s eu? Copil? își zicea el îmbărbătându-se.</p>
               <p>A închis ușa încet și a trecut pe cărărușă înainte, spre ușa bisericii. Când a pus mâna pe clampă, iarăși s-a cutremurat. Apoi a prins toporul și s-a opintit sâ scoată cu el cuiele din zăvor. Cuiele ruginite ieșeau ușor. Pe urmă a căzut zăvorul și ușa s-a deschis. L-a lovit în față răcoarea din biserică, mirosul de lumânări și de tămâie. A intrat cu toporul în mână gata de a lovi dacă ar fi cineva în biserică.</p>
               <p>Pe urmă a luat o lumânare dintr-un sfeșnic și a aprins-o. Lumina abia pătrundea întunericul din biserică, iar ochii lui Nițu clipeau, fiind obișinuiți prea mult cu întunericul.</p>
               <p>Întâia privire i-a rămas țintuită pe icoana Maicii Domnului. Ochii ei adânci, blânzi, plângători s-au întâlnit cu privirile hoțului. Acesta s-a cutremurat din nou, apoi s-a întors de la ea și s-a dus la lada cu bani. Ca niciodată însă până acum, lui îi era frică. O presimțire tainică, neînțeleasă îi împedica curajul. S-a speriat de umbra lui, de zgomotul pașilor săi, de răsuflarea sa. Un liliac, orbit de lumină, s-a izbit în barba lui și Nițu era să scape lumânarea. Abia l-a smuls din barbă. Apoi, luându-și inima în dinți, a rupt o lăcată, cu mult necaz, pentru că epitropii au lăcătuit lada mai bine.</p>
               <p>În același timp, bătrânul Onisie intrase în țintirim din latura cealaltă, peste gard, Ionel i-a arătat mormântul, apoi s-a dus la poartă să țină pază și să-l aștepte.</p>
               <p>Când a rămas singur, bătrânul Onisie s-a pus în genunchi lângă mormânt. Buzele lui șopteau o rugăciune, ochii lui s-au umezit. A stat câtva timp rugându-se, când dinspre biserică i-a bătut la urechi un zgomot surd, ca de lovituri de topor.</p>
               <p>Și-a ridicat privirea și a văzut că fereastra bisericii era luminată de o rază slabă de lumină.</p>
               <p>— Maică Preacurată! Ce poate fi? își zise el.</p>
               <p>Apoi a pășit tiptil spre ușa bisericii.</p>
               <p>Ușa era deschisă de tot și Onisie din tinda bisericii a văzut un om, cum spărgea lăcătele de pe lada bisericii.</p>
               <p>Era cu spatele spre ușă.</p>
               <p>De douăzeci de ani nu s-au mai văzut, totuși Dăian l-a cunoscut pe Nițu și pe de la spate. L-a cuprins o groază și o greață de nespus față de atâta ticăloșie, apoi aprins de mânie, mânat de o putere supraomenească a pășit în biserică. Statura lui se îndreptase, se făcuse măiestuoasă, ochii lui scânteiau fulgere.</p>
               <p>— Blestem asupra-ți ticălosul! strigă el, și vocea lui răsuna, încât părea un sfânt trimis din cer spre pedepsirea nemernicului.</p>
               <p>Nițu a scăpat toporul din mână, s-a întors ca trăsnit. Privirea lui s-a întâlnit cu a lui Dăian, l-a cunoscut, s-a cutremurat, pe urmă s-a răsturnat cu zgomot pe podinele bisericii.</p>
               <p>— Dăian! Dăian! a gemut el încet de două ori, apoi nu s-a mai mișcat.</p>
               <p>Lumina s-a stins și pe Dăian 1-a cuprins spaima. A ieșit mai mult în fugă din biserică și când a dat de Ionel la poarta bisericii, nu putea să grăiască.</p>
               <p>— Ce-i? Ce s-a întâmplat? întrebă Ionel.</p>
               <p>— Ticălosul! Ticălosul! A furat biserica, l-am prins, și când m-a văzut a murit de spaimă. Acolo-i mort... mișelul!</p>
               <p>— Ce vorbești Dăiene, pentru zău!? Cine? Cine-i mort? întrebă Ionel mirat.</p>
               <p>— Nițu! Nițu hoțul! Mișelul!</p>
               <p>— Unde? În biserică? Nu mai vorbi!</p>
               <p>— Da! L-am prins. Spărgea lada. Am intrat și am strigat. El s-a întors, m-a cunoscut, apoi a căzut la pământ.</p>
               <p>Eu m-am îngrozit și am fugit. Vino să plecăm! Noi să nu știm nimic! Mergem!</p>
               <p>Și au plecat cuprinși de groază, alergând spre stână, în munți.</p>
               <p>În întunerecul nopții păreau două stafii, care au întârziat ceasul și acum aleargă, aleargă nebunește...</p>
			   
            </div>
            <div type="chapter" n="3">
               <head>III</head>
			   
               <p>Altă zi, mergând crâsnicul la biserică și aflând ușa deschisă, și-a făcut cruce. Dar și mai tare s-a speriat, când a văzut un om mort tăvălit în mijlocul bisericii.</p>
               <p>De spaimă nu știa ce să facă. S-a urcat repede în turn și a bătut clopotul într-o dungă, ca de foc.</p>
               <p>Cât ai bate din palme, jumătate satul era răscolit. Neștiind ce s-a întâmplat, alergau în ruptul capului la biserică.</p>
               <p>Când s-a dat crâsnicul jos din turn, în grădina bisericii era toiul mare. Crâsnicul n-a zis nici un cuvânt, ci făcând semn oamenilor să-l urmeze, a intrat în biserică.</p>
               <p>Și în liniște sărbătorească s-au oprit toți în jurul hoțului. Fața mortului nu se vedea, era ascunsă în palme. Crâsnicul a desfăcut brațele lui încleștate, a dat la o parte pletele răsfirate pe fața mortului și atunci biserica a răsunat de un murmur de mirare și mânie.</p>
               <p>— Nițu! strigară toți deodată.</p>
               <p>— Da, Nițu! zise crâsnicul. Nițu ne-a făcut rușinea asta!</p>
               <p>Dar Nițu era mort. Ochii lui erau deschiși, străluceau răutăcios. Sclipeau ca sticla, încât toți s-au înfiorat.</p>
               <p>Toporul și lumina erau lângă el. Toți au înțeles cele petrecute și credeau că moartea lui, în biserică, era minunea, bătaia lui Dumnezeu, care a pedepsit pe păcătosul, fulgerându-l cu fulger sec.</p>
               <p>Țăranii s-au aprins de mânie și în furia lor îndreptățită scuipau asupra mortului, apoi l-au rostogolit lovindu-l cu picioarele, până afară din biserică.</p>
               <p>Vestea s-a lățit apoi în tot satul și s-au pornit vorbele.</p>
               <p>Unii ziceau că Ionel avuse dreptate când spunea că Dăian s-a dus în țară și că altcineva făcea hoțiile în locul lui. Nițu și Costan. Da!</p>
               <p>Ei! Acum s-a adeverit!</p>
               <p>Oamenii voiau să râdă, dar gluma asta, ca o scânteie într-un butoi de praf de pușcă, a fost pricina unor întâmplări dureroase.</p>
               <p>Nebuna a început să tremure. Ochii ei s-au aprins de un foc sălbatic, fața ei s-a aprins, roșind ca focul. În clipa următoare mireasa nebună s-a strecurat prin mulțime, ca săgeata, ca fulgerul, până la sicriu. Cei ce duceau sicriul nu au băgat de seamă, n-au văzut-o. Toate s-au petrecut cât ai bate din palme.</p>
               <p>Nebuna s-a aruncat asupra sicriului, sicriul s-a răsturnat, acoperișul a plesnit cu zgomot mare, iar mortul s-a rostogolit la trei pași în noroi. Nu se poate spune spaima și înfiorarea oamenilor. Toți și-au pierdut capul.</p>
               <p>Nebuna s-a aruncat ca o mâță sălbatică asupra mortului, l-a întors să-i vadă fața. Când l-a văzut, s-a ridicat repede.</p>
               <p>„Că nu-i el...”, zise ea abia șoptind, cu glas slab, stins și înduioșător și s-a îmblânzit deodată.</p>
               <p>Abia atunci au sărit oamenii la ea să o prindă și ea nu se zvârcolea, ochii ei străluceau umeziți de două lacrimi.</p>
               <p>N-aveau ce face. Au pus mortul în sicriu, l-au legat de-a curmezișul cu o funie de la iesle și au pornit cu el spre țintirim.</p>
               <p>Bietul Onisie, cutremurat de durere, a ieșit dintre oameni și a plecat aproape în fugă, către casă.</p>
               <p>Iar nebuna plângea...ascunsă după vatră...</p>
			   
            </div>
            <div type="chapter" n="4">
               <head>IV</head>
			   
               <p>Au urmat apoi iarăși două luni de pace, de liniște și uitare. Era un timp frumos, ca de aur. Măgurenii se pregăteau de sărbătoarea Sântă-Măriei.</p>
               <p>Unchiașul Onisie o ducea bine la stâna cumnatu-so. Nădăjduia sărmanul, că a dat în urmă de limanul liniștii, că va putea îmbătrâni și muri între ai săi.</p>
               <p>Numai la casa lui Marin era supărare.</p>
               <p>După întâmplarea de la înmormântarea lui Nițu, mireasa nebună a plecat razna prin munți și, ceea ce nu făcuse până acum, n-a venit acasă o săptămână.</p>
               <p>Toți o credeau moartă. Credeau că va fi căzut în vreo prăpastie sau că au mâncat-o fiarele sălbatice, când, la o săptămână, Măriuța a nimerit acasă, zdrențuită, mânjită și lihnită de foame.</p>
               <p>Altă zi a și căzut la pat. Răcise rău. Pe urmă a căzut în aprindere de plămâni. Nu mai era nădejde. Slăbise ca o scândură, ochii, acum blânzi și plângători, îi căzuseră adânc în orbite.</p>
               <p>Era liniștită și vorbea puțin, dar pe înțeles.</p>
               <p>În ziua de Sântă-Mărie, auzind clopotele, a zis că ea dorește să se ducă la biserică. Și într-adevăr, s-a simțit deodată atât de tare încât s-a sculat și umbla prin odaie. Zâmbea, și obrajii ei se îmbujoraseră.</p>
               <p>Judele Marin s-a bucurat de însănătoșirea asta repede. Nu știa, nu presimțea că asta nu-i decât semnul morții apropiate. Era mistuirea puterii de viață prin cea din urmă sforțare, pentru împlinirea unei dorințe, a celei din urmă.</p>
               <p>Dorința asta de a face o privire peste lume, se arată adeseori la cei ajunși la pragul morții. E ca pâlpâitul repede, tremurător al flăcării ce se stinge, când lemnul a ars cărbune.</p>
               <p>Măriuța s-a gătat frumos și a plecat, rezemată de brațul tată-său, spre biserică.</p>
               <p>În curtea bisericii, femeile murmurau mirate și îngrozite, când au văzut-o.</p>
               <p>Au intrat în biserică, dar Măriuța n-a avut răbdare să stea mult.</p>
               <p>Atunci, Marin a ieșit cu ea să o ducă acasă. Liturghia nu începuse încă și vreo câteva femei stau în povești la poarta bisericii.</p>
               <p>Măriuța s-a oprit. Părea că este în toate mințile. Cunoștea pe toți.</p>
               <p>Judele Marin nu mai putea de bucurie.</p>
               <p>— Acum se va întrema, și îi va veni mintea, așa credea el.</p>
               <p>Măriuța a grăit câteva cuvinte cu tot înțelesul.</p>
               <p>— Ce mai faci Florică? De mult nu te-am văzut! zise ea către o prietenă din copilărie.</p>
               <p>A grăit și către celelalte, când au sosit dinspre drumul mare, Ionel cu Safta, Onisie și copiii.</p>
               <p>— Vine Ionel cu Safta! zise Măriuța cătră tată-so.</p>
               <p>Toți se bucurau și se mirau, că Măriuța lui Marin s-a deznebunit.</p>
               <p>Măriuța le-a ieșit în cale. A dat mâna cu Safta.</p>
               <p>— Vai, Safto! De mult nu te-am văzut! zise ea, apoi privirile ei s-au țintuit asupra lui Onisie.</p>
               <p>Unchiașul Onisie se silea să rămână rece și nebănuit. Sta la o parte, fără să grăiască, ca un stâlp.</p>
               <p>Dar Măriuța îl privea mereu.</p>
               <p>— Ăsta cine-i? întrebă ea pe Marin.</p>
               <p>Nu-l cunoști, Măriuțo! E străin, nu-i de pe aici! zise Ionel.</p>
               <p>Dar Măriuța nu-și lua ochii de pe el și ochii ei tot mai tare s-au aprins.</p>
               <p>— Seamănă! Seamănă cu el. Seamănă! O, Doamne! Cum seamănă... zise Măriuța ca în ferbințeli.</p>
               <p>— Cu cine? întrebă Marin.</p>
               <p>Onisie ar fi dorit să fugă. Nu știa ce să facă, era ca trăsnit.</p>
               <p>— Cu el... cu Dăian. Doamne cum seamănă... Chiar ochii lui... Dar nu-i el. Dăian nu-i aici. Dăian îi departe...</p>
               <p>Bietul Onisie. Nu se poate scrie pe hârtie ce fel de furtună se iscase în sufletul lui. L-au podidit lacrimile și nu putea să le ascundă.</p>
               <p>Măriuța s-a apropiat de el.</p>
               <p>— De ce plânge? Ce i-am făcut? zise ea.</p>
               <p>Nu mai era scăpare.</p>
               <p>— Sărmană fată! zise Dăian ca să-și ascundă încurcarea.</p>
               <p>Măriuța a tresărit.</p>
               <p>— Ah! strigă ea, ăsta-i glasul lui! Da! Tu ești Dăian...tu ești Dăian...</p>
               <p>În clipa aceea toți l-au cunoscut.</p>
               <p>Femeile s-au înfiorat de spaimă.</p>
               <p>Unele țipau speriate, fugind. S-a făcut tololoi, zarvă, încurcătură.</p>
               <p>Dăian, ca și cu douăzeci de ani înainte, a luat-o la fugă.</p>
               <p>Toate s-au sfârșit pentru el. Trebuia să scape.</p>
               <p>Măriuța voia să alerge după el, dar la zece pași a căzut ghem la pământ. Nu mai avea putere. Au dus-o leșinată acasă. Ionel cu Safta au plecat pe urma lui Dăian, la stână.</p>
               <p>Și tot satul s-a umplut, că unchiul Onisie era Dăian, și toți s-au înfricoșat din nou.</p>
               <p>Măriuța a murit în seara de Sf. Mărie. S-a stins încet, lin, ca o lumânare când s-a isprăvit fitilul.</p>
               <p>Au întins-o în sicriu, au îngropat-o. Mireasa nebună nu mai trăia.</p>
               <p>În ceruri, sosind după îndelungate suferințe, va fi știut poate, de ce i-a fost atât de grea ursita? Pentru că lacrimile vărsate în groapa ei, durerea adevărată a măgurenilor n-a fost răsplată destulă pentru sărmana mireasă, chinuită de soartă din tinerețe până la mormânt.</p>
               <p>O poveste tristă a fost viața ei, mai înduioșătoare decât plângătorul glas de clopote, care cântau cântul duios de îngropare când bulgării de pământ cădeau cu zgomot peste liniștea de veci, ce s-a așternut pe pleoapele miresei nebune.</p>
               <p>Soarele scăzuse spre asfințit, judele Marin plecase trist spre casă, patru jandarmi suiau cu greu, dar grăbiți, muntele spre stâna lui Ionel, când bătrânul, istovitul mire, trecea trist, cu capul plecat, granița Țării Românești. Ca și cu douăzeci de ani înainte, îndurerat, fără de mângâiere. De astă dată, însă, fără întoarcere.</p>
               <p>Să sufere și să moară în străini.</p>
               <trailer>Sfârșit</trailer>
            </div>
         </div>
      </body>
   </text>
</TEI>
