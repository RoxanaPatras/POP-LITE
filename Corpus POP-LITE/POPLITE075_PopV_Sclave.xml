<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>„Noi suntem sclave”. Roman modern: ediție POPLITE </title>
            <author>Pop, Vasile</author>
            <respStmt>
               <resp>codare POPLITE</resp>
               <name>Teodora Iuriusciuc</name></respStmt>   
           <respStmt>
             <resp>verificare codare POPLITE</resp>
             <name>Roxana Patraș</name></respStmt>   
           <respStmt>
             <resp> corectură manuală</resp>
             <name>Teofana Botezatu, Maria Ciubotaru, Ștefania Mumuruz, Elena Enea, Ana Maria Costin, Lavinia Patraș</name>
           </respStmt>
           <respStmt>
             <resp>verificare corectură manuală</resp>
             <name>Loredana Cuzmici</name>
           </respStmt>
            <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
         </titleStmt>
         <publicationStmt>
            <publisher>UAIC</publisher>
            <date></date>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="10.5281/zenodo.10781566"></ref>
         </publicationStmt>
         <sourceDesc>
            <bibl>
               <author>Pop, Vasile</author>
               <title>„Noi suntem sclave”. Roman modern</title>
               <pubPlace>București</pubPlace>
               <publisher>FOIȚA ZIARULUI „MINERVA”</publisher>
               <date>1912</date>
               <decoNote type="illustration" subtype="no"/>
               <dim unit="char" type="invalid"/>
               <extent>
                  <measure unit="word">29058</measure>
                  <measure unit="page" type="under_250"/>
                  <measure unit="feuilleton" type="under_65"/>
                  <measure type="incomplete"></measure>
               </extent>
            </bibl>
         </sourceDesc>
      </fileDesc>
      <profileDesc>
         <textClass>
            <keywords scheme='https://opentheso.huma-num.fr/opentheso/api/theso/Typologie'>
               <term type='domaine' ref="https://hdl.handle.net/20.500.11942/crteb7oodgosm">literatura</term>
               <term type='factualite' ref="https://hdl.handle.net/20.500.11942/crt22aacdhvi7">fictiune</term>
               <term type='forme' ref="https://hdl.handle.net/20.500.11942/crtnufdew1lfb">proza</term>
               <term type='genre' ref="https://hdl.handle.net/20.500.11942/crthuyig1pxri">roman</term>
               <term type='agencement' ref="https://hdl.handle.net/20.500.11942/crtbdm5xnc6io">foileton</term>
               <term type='origine' ref="https://hdl.handle.net/20.500.11942/crtxolq1evsr9">opera originala</term>
               <term type='discours' ref="https://hdl.handle.net/20.500.11942/crt4wma17ncnj">narativ</term>
               <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
               <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
            </keywords>
            <keywords>
               <term type="reception" n="under 5"/>
               <term type="print_count" n="under 10"/>
               <term type="finished"></term>
            </keywords>
         </textClass>
      </profileDesc>
      <encodingDesc>
         <projectDesc>
            <p>Cuvantul cheie de tip "reception" indica numarul de comentarii critice formulate cu referinta la textul publicat.</p>
            <p>Cuvantul cheie de tip "print_count" indica numarul de editii ale textului in intervalul de 10 ani dupa prima publicare.</p>
            <p>Cuvantul cheie de tip "finished" indica stadiul realizarii operei de catre autor.</p>
            <p>Masura de tip "incomplete" indica faptul ca am gasit romanul in forma incompleta. Este un roman-foileton inedit din care au fost editate numerele 83-99, 101-105.</p>
         </projectDesc>
      </encodingDesc>
   </teiHeader>
 <text>
<body>
<div type="part" n="83">
<head>FOILETONUL ZIARULUI „MINERVA”</head>
<head>83</head>
<head>NOI SUNTEM SCLAVE. ROMAN MODERN</head>
<head>de Vasile Pop</head>
<div type="section">  
<p>— Și destăinuirea asta pe care ți-am făcut-o eu și pe care nu o știa decât sora mea, Alexandra și acum o știi și d-ta în parte, e o nouă dovadă de încrederea pe care o am în caracterul d-tale, d-le Scuteanu!</p>
<p>-Cât despre mine, d-ră, vă rog să aveți toată încrederea în discreția mea.</p>
<p>- A! Dar nici nu-mi pasă de părerea lumii sau de ,,ce se va zice" de acum încolo. Mi-ar fi păsat cât trăia sora mea, în cazul meu a spus că am făcut o „casă pentru celelalte“ și prima care inaugurează azilul o să fie chiar sora întemeietoarei.</p>
<p>— Cum a fost așa de crud, avocatul Mălin?</p>
<p>— O! Mult mai crud, și din pricina asta și din privința mea poate, dar mai ales din privința caracterului lui transformat în rău acum, s-a sinucis biata Nelly.</p>
<p>Scuteanu rămase fără să poată găsi un cuvânt de consolare pentru tânăra fată, însă ea părea a se smulge cu ușurință din gândurile ce o stăpâneau, căci îl scoase din încurcătură,zicând:</p>
<p>— Ei, acuma trebue să ne hotărâm ce să facem pentru a o scoate pe Alexandra din situația ei.</p>
<p>— Adevărat! Asta trebue să ne hotărâm acum.</p>
<p>— Și trebuie să lucrăm, d-le Scuteanu, la înțelegere, pentru a o aduce în brațele fericirii.</p>
<p>Suma împrumutată de Alexandra, prin ajutorul Ioanei, era cunoscută spre a servi la plata chiriei, căci tânăra tot mai spera să poată redeschide cursurile. Măcar o lună înainte de expirarea termenului, proprietarul se prezintă Alexandrei și o întrebă în modul cel mai politicos, dacă nu găsește de cuviință că ar trebui să facă reparații sau dacă are vreo dorință.</p>
<p>Scuteanu plătise chiria proprietarului și obținuse făgăduiala acestuia de a-i comunica Alexandrei că d-na Cerveniu plătise pe mult timp înainte.</p>
<p>De unde Alexandra se temea să rămână fără bani, se trezise dintr-o dată cu putință de a locui încă un an în acele case, în care fiecare colț îi amintea de mama ei bună și dragă.</p>
<p>Și acum, mai ales, de când intrase în vorbă cu impresarul Iordan, i se părea că, într-adevăr, soarta care până atunci fusese crudă cu ea, începea să-i surâdă și viitorul i se înfățișa sub o lumină cu totul nouă, surâzătoare.</p>
<p>Într-una din zile, pe când exersa, acompaniată de impresarul Iordan și pe când acesta îi aducea din nou la adresa glasului ei fermecător elogii și îi descria succesele viitoare și mai ales buna stare în care se va răsfăța de aici încolo, iar Alexandra îl asculta cu inima îndoită, pătrunsă de un sentiment vag de nesiguranță, se auziră în ușă câteva bătăi.</p>
<p>Era d-ra Petroniu, căreia doica îi spusese că duduia exersează. Tânăra era să plece, dar imediat se ivise și fostul locotenent, Parsifal Stănescu. El dorea demult să aibă o convorbire nouă cu Alexandra, să se intereseze în același timp de situația ei și să-i facă și o comunicare menită să o intereseze pe ea. Parsifal se întâlnise cu Lili Petroniu la ușă și acum amândoi așteptau.</p>
<p>— Desigur că e ocupată cu acel impresar, zise Lili. Înainte ca ușa să se deschidă, impresarul repetă cu insistență o rugăminte pe care o făcuse în mai multe rânduri Alexandrei.</p>
<p>—D-ră, vă rog, în interesul meu chiar să nu spuneți nimănui de angajamentul pe care l-ați făcut cu mine.</p>
<p>— Nu, vă rog să nu spuneți nimic! o rugă din nou impresarul, insistând.</p>
<p>— A! Dar nu văd de ce atâta mister! Odată și odată nu tot o să trebuiască să apar în public și o să fie cu atât mai penibil pentru mine.</p>
<p>—Da, d-ră, dar atunci o să fie și trecut termenul d-stră de doliu.... oficial, fiindcă doliul din inimă, acesta niciodată nu se șterge.</p>
<p>— Da, într-adevăr.</p>
<p>— Și apoi, d-stră... nu e nevoie să știe lumea dinainte prin prieteni sau printre vreo indiscreție nimic. D-stră trebuie să cădeți ca o bombă în mijlocul publicului, trebuie să uluiți pe toată lumea, să fiți ca un fel de Meteor, cometă care apare odată...</p>
<p>— Da, dar o cometă poate să sperie lumea și n-aș vrea nici eu...</p>
<p>— Nu una care sperie, ci o stea care să umple de admirație, un fel de luceafăr care să apară...</p>
<p>—Mulțumesc de atâtea recomandãri și intenții bune. O să fiu discretă.  </p>
<p>Lili Petroniu, pătrunse în odaie, împreună cu Parsifal Stănescu.</p>
<p>Alexandra voia să îl prezinte pe impresarul ei, însă acesta îi făcuse un semn, ca și când ar fi rugat-o să nu spună nimic, și, pe când tinerii vorbeau între ei, el se înclină respectuos, zicând:  </p>
<p>—O să vin, d-ră, să vă acordez pianul mâine, deoarece astăzi sunteți prea ocupată și nici eu nu sunt liber.</p>
<p>Alexandra înțelese că acesta nu voia să treacă drept ceea ce era, față de Parsifal și de Lili Petroniu, și, dându-i un răspuns vag, îl conduse până la ușă, apoi se întoarse către cei doi noi sosiți.</p>
<p>— Dar cine e ăsta, d-ră? întrebă Parsifal, încruntând din sprâncene.</p>
<p>—  Un acordor de pian! zise Alexandra, voind să păstreze discreția pe care i-o recomandase Iordan.</p>
<p>— Un acordor? Mutra asta, să mă ierți d-ră, dar mutra asta o cunosc eu. Ai mai văzut undeva pe individul acesta, și nu... nu e un om care să-mi fi lăsat o impresie grozav de bună.  </p>
<p>  — Da? Se poate! Se poate însă să fie și o asemănare.</p>
<p>— Nu cred, d-ră, nu cred, și dacă, nu aș fi oarecum încurcat de cele ce-mi spui d-ta, și dacă nu m-aș  sfii să fiu indiscret, aș insista încă mai mult ca să aflu cam ce rost are vizita acestui om care nu e câtuși de puțin un acordor de pian.</p>
<p>  — Mergi prea departe cu bănuelile, Domnule! replică Alexandra,  surâzând, și ca să  schimbe vorba se adresase Liliei:</p>
<p>  — Ei, ce e nou, dragă Lili? Cum ai reușit să te descurci? Sărmana Neli!...</p>
<p>— D-ră, reluă Parsifal, respectul pe care îl am pentru d-ta, mă obligă să nu mai insist asupra celor ce am spus. </p>
<p>— Te rog chiar, să nu insiști. </p>
<p>— Dar, reluă fostul ofițer, dacă e numai așa venit aici ca să acorde pianul, atunci se schimbă lucrurile în definitiv, poate să fi fost omul ăsta și acordor în viața lui. Alexandra, cuprinsă de o ușoară bănuială, zise râzând: </p>
<p>— Dar acum  mă faci pe mine curioasă. Ce fel de om este?</p>
<p>— Ei, ce fel de om! E un ticălos.</p>
<p>— Bine, dar e cam vag „ticălos“.</p>
<p>— D-ră, e un negustor, un negustor de... mă jenez să vorbesc față de d-ra Petroniu acum...</p>
<p>— Și față de mine, nu te-ai jena?</p>
<p>— Vezi d-ta d-ră, te știu așa dreaptă și cunosc modul d-tale precis de a judeca lucrurile, încât știu cu siguranță că nu ai lua în nume de rău ceea ce aș spune eu, pe când d-ra Petroniu, se schimbă lucrurile, abia o cunosc. </p>
<p> — A? Vasăzică nu e lungă durata cunoștinței dv.</p>
<p> — Eu, cunosc pe d. din ziare! replică d-ra Petroniu.</p>
<p> — Și eu din acest culoar, să zic, din gangul d-tale e mai precis.</p>
<trailer>(Va urma).</trailer>
</div>
</div>
  <div type="part" n="84">
    <head>FOILETONUL ZIARULUI „MINERVA”</head>
    <head>84</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
<div type="section">
<p>— Ei bine, d-le Parsifal, reluă Alexandra cu gândul de a schimba vorba, eu ți-o prezint  ca pe cea mai bună prietenă a mea, o fată pe care din primul moment în care am văzut-o, am început să o iubesc foarte mult, mai mult decât pe o soră a mea.</p>
<p>— Și eu, zise Lili Petroniu la rându-i cu căldură, și eu am avut în d-ta aceeași încredere, pe care am avut-o  în sora mea, și nu pot spune exact dacă nu te iubesc mai mult decât am iubit-o poate pe sora mea.</p>
<p>— Ei iată, atunci  suntem de acord în privința prieteniei.</p>
 <p>— Dar, eu tot revin la ceea ce am spus adineauri, reluă Parsifal, că omul acesta e un ticălos, și apoi te rog să mă crezi, d-ră, că am frecventat așa fel de localuri, încât am tot dreptul să cunosc și pe cei mai ticăloși...</p>
<p>— U! Domnul vrea să ne sperie! zise Lili.</p>
<p>— Nu, câtuși de puțin. Adevărul e adevăr. E trist că am fost odinioară așa, dar evenimentele și împrejurările m-au schimbat, acum  am hotărât să devin un om cu totul altul.</p>
<p>— Și cine a realizat schimbarea aceasta?</p>
<p>— A! D-ra Alexandra Cerveniu poate să o spună.</p>
<p>— Da, eu pot să o spun, zise Alexandra, dar  discreția mă oprește.</p>
<p>  — Nu cumva s-a îndrăgostit de tine? întrebă Lili, râzând.</p>
<p>Alexandra făcuse o figură serioasă și zise:  </p>
<p>— Nu, cu asemenea lucruri nu trebuie să râdem. D. Parsifal Stănescu e un prieten de al meu, care m-a scăpat într-o împrejurare foarte grea... Mi se pare că ți-am spus lucrul acesta.</p>
<p>— Da, da, știu, cunosc cazul cu nesuferitul acela de Glodeanu.</p>
<p>— Da, ei iată, d-lui mi-a mărturisit că iubește pe o d-ră Coralian.</p>
<p>— Coralian? Dar o cunosc. A! O fată ideală! Parcă e un băiat drăguț cu un corp de fată. Dar știi că n-are gust rău.</p>
<p>— Și eu o cunosc, după descrierea ce mi-a făcut d-sa despre d-ra Coralian.</p>
<p>— Și ce zice Ema? întrebă Lilly.  </p>
<p>— Ema Coralian, așa o cheamă, da, da într-adevăr! zise Parsifal, bucuros că tânăra pe care o simpatiza el era cunoscută și de către Lili Petroniu.</p>
<p>— Da, așa o cheamă și este o ființă energică, zise Alexandra, e drăguță, frumoasă.</p>
<p>— Nu atât frumoasă... nu e un tip de frumusețe, zise Lili Petroniu, dar are o mulțime de calități.</p>
<p>— Da, calități are! exclamă Parsifal. Nu e o fată! Asta e un caracter de băiat, într-un corp drăgălaș de fată.</p>
<p>— Cam exagerezi d-ta; dar într-adevăr, zise Lilly, adresându-se Alexandrei, într-adevăr Ema Coralian este caracter de băiat, însă un băiat drept, cinstit! Și este foarte curajoasă, și mai ales în orice este privitor la sporturi, este o perfecțiune: a luat premii la toate sporturile! E un tip, adică o „tipesă“ de eroină de roman.</p>
<p>— Oho! Încă nu e nici un roman la mijloc, obiectă Parsifal. </p>
<p>— D-nealor încă nici n-au ajuns la o idilă, zise Alexandra, surâzând.  </p>
<p>— Ei, dar știi că ideea de idilă  e bună! Am de gând să o pun în aplicare, căci nu știu cum să fac să mă  apropii mai repede de d-ra Coralian.</p>
<p>— A! Pentru asta o sa fac eu „mesagera”, zise Lily, dacă ai să-i spui ceva. Sunt gata să te servesc.</p>
<p>  — Nu, d-șoară, vreau eu să-i spun d-ră, zise Parsifal cu hotărâre: am avut de atâtea ori îndrăzneala să fac lucruri rele încât cred că ar fi momentul să am curajul de a face măcar o declarație... care nu e o faptă rea.  </p>
<p>Lili izbucni într-un râs argintiu, pe când Alexandra surâdea numai, admirând pe prietena sa, care la o distanță atât de mică de sinuciderea Neliei Mălin, avea atâta liniște sufletească, încât să poată fi veselă.  </p>
<p>D-ra Cerveniu se gândea la drama a cărei eroină fusese și Lili Petroniu, la întâmplările care-i zbuciumase viața  în decursul ultimelor câteva luni, dar gândurile ei fusese întrerupte de o nouă izbucnire a lui Parsifal.  </p>
<p>Fostul locotenent exclamă:</p>
<p>— Am de gând, d-relor, să   fiu singurul om pe glob, dacă ar mai  fi și alții, asta e altă   socoteală, nu-i țin eu în seamă. </p>
<p>— Desigur că o să mai  fie și alți „oameni“ pe glob, îl întrerupse Lili.  </p>
<p>— Nu, vreau să zic singurul om pe glob care să-și câștige logodnica lui într-un chip eroic.</p>
<p>— Sunt cazuri destul de rare astăzi... zise Alexandra, și  apoi mă întreb, cum ai să câștigi o logodnică într-un chip eroic?  </p>
<p>  — Când mi se va prezinta ocazia...</p>
<p>   Lili interveni: </p>
<p>  — Și când se va „prezenta” ocazia, n-o să fii d-ta de față.</p> 
<p> —A, asta e altă socoteală, replică Stănescu repede. O să o pândesc zi și noapte.</p>
<p>  — Asta e și mai greu; mai ales noaptea, cum o să pândești? întrebă Lili din nou.</p>  
<p> Parsifal zise cu volubilitate:</p>
<p> —  ...În sfârșit o să pândesc în toate momentele. Unde ar ieși, oriunde s-ar plimba, oriunde s-ar duce, o să fiu pe urma ei ca o umbră... </p>
<p>  — Păi, exclamă Lili râzând, dacă te-ar vedea că ești așa un scai, se va plictisi, că în cele din urmă, sau o să-i   devii nesuferit sau dacă te-ar observa, o să te evite...</p>
<p>  — Ei, apoi, prea ești și d-ta pesimistă, d-ră. D-ta în loc să cauți să mă încurajezi, vrei să mă descurajezi! zise fostul militar.</p>
<p>— Eu, domnule Stănescu, reluă Lili, ți-am oferit serviciile mele, și am făcut aceasta  cu atât mai multă plăcere cu cât se vede că e în menirea mea să servesc prietenii și prietenele mele  în „materia” aceasta delicată.</p>
<p>— Ești prea bună, d-ră, dar nu văd întru cât m-ai putea servi.</p>
<p>— Ei, te pot sluji, ajuta, foarte ușor, pe lângă Ema, plasând o vorbă bună, căutând  să te scot pe d-ta în relief, în evidență...  </p>
<p>— Aoleo! Nu, să nu faci asta, căci dacă va afla cine sunt, înainte de a ține câtuși de puțin la mine, nici nu  mai vrea să mă mai vadă.</p>
<p>  — Greșești! E o fată așa de aleasă, e un caracter nu numai îngăduitor, dar o ființă care are ca maximă: „Tout comprendre c‘est tout pardonner”.</p>
<p>— Păi, oricât ar înțelege cazul meu, și cu cât l-ar înțelege mai bine, cu atât o să mă respingă mai repede.</p>
<p>— Adică să facă și ea parte din  Consiliul de Război? întrebă Lili, râzând.</p>
<p>— Nu m-ar  mira să „nu  facă parte”, și să fie de părerea consiliului de război, fiindcă de data aceasta, chiar și ei înșiși au recunoscut că au procedat prea drastic cu mine, dar n-aveau încotro, căci intervenise diavolița aia de Florica!</p>
<p>— Florica? Ce e? întrebă Alexandra. Care Florica?</p>
<p>— A! Am  auzit eu! urmă Lili, răspunzând întrebării. O fată foarte cunoscută...</p>
<p>— Da, da, o... „cocotă” cunoscută, zise Parsifal, cu franchețea lui brutală. Dar să trecem de la asta. Eu venisem la d-ra să întreb de sănătatea d-nei,să mă pun la dispoziție, căci știu ce a avut din partea unor anumiți indivizi de suferit...</p>
<p>— Nu, nu m-a plictisit până acum  încă deloc nimeni. Văd chiar cu o bucurie foarte mare, că până și fratele meu care până aici mă urmărea ca un fel de umbră, a binevoit să se depărteze din drumul meu.</p>
<p> — L-o fi depărtat cineva, obiectă Parsifal. Se poate, tot ce se poate; eu l-aș fi scos foarte cu plăcere din drumul d-tale, d-ră, dacă nu ți-ar fi fost frate.</p>
<trailer>(Va urma).</trailer>
</div>
  </div>
    <div type="part" n="85">
      <head>FOILETONUL ZIARULUI „MINERVA”</head>
      <head>85</head>
      <head>NOI SUNTEM SCLAVE. ROMAN MODERN</head>
      <head>de Vasile Pop</head>
<div type="section">
<p>— Dar acum, fiindcă te găsesc bine, reluă din nou  Parsifal după o pauză, fiindcă  văd că te-ai restabilit complet, și nu numai că te-ai restabilit dar și iei lecții... adică  faci exerciții  de pian...  </p>
<p>— Da, din când în când, ca să nu uit. Ce vrei ? Omul, când nu are nici o altă ocupație, cum sunt eu, și când așteaptă în zadar o autorizație pentru deschiderea unei școli, trebuie să facă ceva,  și cum acesta e singurul lucru, în afară de stenografie și alte marafeturi pe care le-am învățat mai bine, caut să trag foloase dintr-însa...</p>
 <p>— Ei, eu veneam d-ră, întrerupse Parsifal, să spun că d-ta mergi bine, în schimb și eu merg foarte bine, căci mi se pare că am fost remarcat de către ființa pe care o...</p>
<p>— Spune-i pe nume! îi zise Lili Petroniu, spune-i de-a dreptul. D-ra Coralian, ce mai umbli cu ocoluri.</p>
<p>— Mă bucură foarte mult! replică Alexandra. Mă bucură, fiindcă înseamnă că d-ta o să te transformi cu totul, așa după cum ai vorbit cu mine.</p>
<p>—Da, aș  putea să zic că sunt un fel de regenerat moral.</p>
<p>— Şi încolo ?</p>
<p>— Încolo uite ce. Dacă am mai trăi în timpurile vechi, când biserica noastră creștină făcea din toți păcătoșii convertiți câte un sfânt sau martir, să știi cu siguranță, d-ră, că n-ar fi trecut mult timp și mă vedeai și pe mine în calendar, sau dacă nu  în calendar cel puțin în biserică, și se închinau fetele la mine. </p>
  <p>— Ei, asta-i mai greu, obiectă Lily; să se închine fetele la d-ta, e foarte greu.</p>
<p>— Bine, dar eu cum m-am închinat la atâtea...</p>
<p>— Da? întrebă Lily nedumerită.</p>
<p>— În sfârșit, reluă repede  fostul ofițer, văzând că e prea liber în vorbe, să mă iertați... am scăpat și eu o prostie acum, ce să fac, d-ră ! Dar eu venisem și cu alt scop. Venisem să-i spun d-rei Cerveniu să se păzească.</p>
<p>  — Dar nu te înțeleg de ce și de cine, zise Alexandra.</p>
<p>— D-ră, repetă Parsifal, să te păzești, căci individul care a vrut să te scoată din casă în noaptea aceea... știi d-ta...</p>
<p>— Ah, da ! Când mi-au pătruns în casă și m-au legat și pe mine și pe doica.</p>
<p>—Da, da, individul care conducea expediția s-a restabilit complet, și nu numai că îmi poartă mie sâmbetele, dar se poate foarte bine ca să-ți facă și d-tale vreun rău.</p>
<p>— Asta e cu totul imposibil, am un revolver aici, și de aici încolo nu mai fac eu copilăria asta să deschid unui străin, oricare ar fi el.</p>
 <p>Parsifal dădu din cap, râzând :</p>
<p>— Dar poate să spargă ușa, să intre cu forța.</p>
<p>— Este cam greu, de acum încolo mi-am luat toate măsurile! replică Alexandra.</p>
<p> Parsifal dădu din cap surâzând: </p>
<p>Lily, intrigată, întrebă :</p>
<p>— Şi cine-i, dragă Alexandro, individul ăla atât de obraznic, tot Glodeanu ?</p>
<p>— Nu, nu-i Glodeanu, e un altul, nu-mi aduc aminte numele lui, că nici nu mi l-a spus, mi se pare încă d. Stănescu.</p>
<p> - A, nu! Așa e, nu l-am spus,și nici n-am avut prilejul încă, vedeți ne-am întâlnit abia așa în treacăt și...</p>
<p>—   Şi cum spui că-l cheamă? îl întrebă Lily, trebuie să fie un mojic, un...</p>
<p>— A, nu ! E un om foarte cavaler, foarte elegant, bine crescut, bogat, îndrăzneț...</p>
<p>— Bre, bre, dar e un adevărat giuvaer de cavaler dacă are atâtea calități și păcat că e așa de ticălos, replică Lily.</p>
<p>-Da, păcat, dar ce să faci? Asta e soarta tinerilor de azi, cei  care sunt ceva mai răsăriți sunt niște ticăloși, și cei care sunt oameni de treabă sunt niște șterși fără vlagă.</p>
<p>Lily, cuprinsă de curiozitate, întrebă:  </p>
<p>— Ei, și cine e acest fenomen de îndrăzneală?</p>
<p>— Un oarecare moșier, un  Mihnea Mărgărit.  </p>
<p>Lily scoase un țipăt, pe care nu și-l putuse stăpâni, duse mâna la inimă, ca și când ar fi primit o lovitură în piept și se lăsase într-un fotoliu pe spate, respirând greu.  </p>
<p>— Ce ai, dragă? întrebă Alexandra. Dar, ca pătrunsă de o idee, șopti: Bănuiesc cine este.</p>
<p>Lily murmură abia auzibil: </p> 
 <p>— Bănuești, dragă, e chiar  ticălosul „acela”.</p>
<p>Parsifal nu înțelegea deloc, care era legătura între exclamația Lilyei Petroniu și între numele ce enunțase el, dar în cele din urmă, el își spuse că poate și Lily fusese victima unei agresiuni din partea lui, și a unei purtări necuviincioase, și de aceea el rosti tare:</p>
 <p>— A! Și pe d-ta te-a jignit ticălosul acesta; lasă, d-ră, că l-am aranjat eu, și dacă mi-ar mai cădea în mână, o să-l mai  potrivesc eu din pumni.</p>
<p>Alexandra luase o sticluță mică cu eter și o dăduse prietenei sale. Lily, reculeasă complet, mai mult murmură decât vorbi:</p>
<p>  — Să te ferești Alexandro, ăsta nu e om, este o fiară sălbatică !</p>
<p>— Da, d-ră, ai foarte mare dreptate, întări Parsifal, auzind cuvintele: ăsta e cel mai mare ticălos, e un om lipsit de scrupuli; un tip care sub aparențe de eleganță și de corectitudine, de cavalerism,e cel mai mare ticălos din câți am văzut!</p>
<p>— Da, domnule Stănescu, asta e adevărat! zise Lily, îl cunosc.</p>
<p>Fata era gata să-și trădeze secretul față de Parsifal, însă se opri, căci tânărul reformat zise :</p>
<p>  — Asta e o adevărată lichea, o adevărată canalie! E un tip care paradează totdeauna cu cinstea, corectitudinea  și în fond nu e decât cel mai mare ticălos. Eu n-am paradat  niciodată, eu am recunoscut oricând că sunt rău. Dar ăsta e rău din sistemă. El își aranjează în mod logic toate loviturile lui. Eu câte am făcut în viața mea... au fost numai izbucniri de patimă, lucruri nesocotite...  </p>
<p>— Dar d-ta, te-ai schimbat, ai renunțat la viața aceea! zise Alexandra</p>
<p>—A, asta? Cu siguranță! Pe când ticălosul acela, el... el nu renunță niciodată! întări din nou Parsifal. Ăla, să te ferești, d-ră, să te ferești și fii sigură de acum încolo o să veghez mai de aproape asupra d-tale.</p>
<p>— Atunci o să fii îngerul păzitor a două d-re! zise Alexandra.</p>
<p>— Și chiar și a trei d-re, căci o să veghez și asupra d-rei Petroniu.</p>
<p>—Pentru mine e prea târziu, d-le, nu te mai osteni, căci nu ai pentru ce! zise Lily, plecând ochii.</p>
<p>După câteva momente de convorbire, tinerii se despărțiră, Parsifal lăsase pe cele două fete vorbind și când ieși din gangul locuinței Alexandrei, se lovi piept în piept cu un individ care îi ceru scuze, depărtându-se.</p>
<p>— Măgarule, te fac praf! zise fostul ofițer, însă străinul dispăruse.</p>
<p>Fostul locotenent se îndrepta gânditor spre locuința lui Scuteanu.</p>
<p>Întâlnirea pe care o avusese la Alexandra cu acel „acordor” de piane, îl pusese pe gânduri. El îl cunoștea ca fiind unul din acei negustori de „sclave albe”, atât de răspândiți prin diferitele centre ale României, îl cunoștea ca fiind sub protecția câtorva bărbați politici, care îl tolerau, fiindcă aveau nevoie de serviciile lui. Dacă Parsifal nu spusese nimic în această privință mai pe larg d-rei Alexandra, nu o făcuse numai din grija de a nu-i inspira vreo nouă spaimă.</p>
<p>— Am să-i spun totul lui Scuteanu! murmură el, mergând repede și desigur că el o să ia măsurile necesare, ș-apoi o să veghez și eu.</p>
<trailer>(Va urma).</trailer>
</div>
    </div>
  
  <div type="part" n="86">
    <head>FOILETONUL ZIARULUI „MINERVA”</head>
    <head>86</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
<div type="section">
<p>Buzele lui se mișcau aproape involuntar; el își dădea în cele din urmă seama că înfățișarea lui trebuie să aibă ceva anormal, deoarece văzuse pe mai mulți inși ațintindu-și privirile asupra lui. Fostul locotenent atribuia aceasta surescitării în care fusese.</p>
<p>— Ce își zise el în gând, dacă încep să vorbesc pe drum ca un prost, desigur că o să se uite la mine lumea. Ajungând la locuința lui Scuteanu, strânse mâna boierului și începue:</p>
<p>— Te deranjez, mi se pare, dar uite ce e, d-le Scuteanu; pe protejata noastră o amenință o mare primejdie.</p>
<p>— De ce? Cum? Ce primejdie?</p>   
<p>— Ei, o primejdie, oarecare, în sfârșit, pentru d-ta trebuie să fie lucrul foarte important.</p>
<p>— Dar vorbește clar, d-le Locotenent.</p>
<p>— Nu, nu mai sunt locotenent, acum s-a isprăvit, sunt un simplu particular, sunt civilul Stănescu.</p>
<p>— D-le Stănescu, te rog vorbește clar. Știu cum te-ai purtat și îți  mulțumesc din nou și nu o să fiu îndeajuns de recunoscător toată viața mea pentru serviciul pe care mi l-ai făcut, apărând-o în noaptea aceea tragică, însă nu te înțeleg.</p>
<p>—  Iată ce e! Am găsit la d-ra Cerveniu un om care are misiunea de a cumpăra fete și de a le plasa.</p>
<p>— Cum se poate? </p>
<p>— Da, un individ pe care unii îl cunosc sub numele de Iordan, iar alții sub numele de Scarpia; în sfârșit, are o mulțime de denumiri. Din toate „poreclele” însă i-a rămas aceia ca nume de Iordan, fiindcă el regulat, cum punea mâna pe o fată o zăpăcea și o ducea undeva, o boteza dându-i alt nume, așa încât i-a rămas numele „Iordan Botezătorul”.</p>
<p>— Și cum? Acest individ se afla la d-ra Cerveniu?</p>
<p>— Da. Și nu știu ce punea la cale, deoarece de îndată ce am venit eu, a plecat. Se vede că m-a recunoscut și el, dar eu nu l-am putut recunoaște imediat; căci am văzut atâtea figuri în viața mea!...</p>
<p>— Și ce făcea?</p>
<p>— Nu știu, vorbea, nu știu ce făcea, dar când a plecat, a spus că o să vină mâine, să-i repare pianul, să-l acordeze.</p>
<p>— A! Poate are meseria asta și i-a fost recomandat d-rei Cerveniu ca un acordor de piane.</p>
<p> —Nu cred, d-le Scuteanu: cum o să-și piardă acesta vremea cu acordat pianele, când îi rentează așa de bine negoțul cu sclave albe.</p>
<p>— Dacă e așa, zise moșierul, repede am să intervin imediat la un prieten al meu care are multă trecere...</p>
<p>— Nu cred să aibă mai multă trecere decât are omul acesta. Cu aceta nu încape să intervii, nici prin poliție nici prin diferitele autorități...</p>
<p>— Tocmai prin poliție aș putea... Voiam, să mă adresez unui comisar care îmi e prieten.</p>
<p>— Nu faci nimic cu el, fiindcă înainte de a fi prieten al d-tale, e subalternul celor sub protecția căror este Iordan.  </p>
<p>— Atunci, ce-i de făcut?</p>
<p>— Dacă vrei, poți să te  sfătuiești cu acel comisar, prieten al d-tale, dar n-am nădejde.</p>
<p>  —Singurul lucru care e de făcut în această împrejurare, e să pui pe uriașul d-tale să-l pândească și când va intra mâine acolo, sau după ce o ieși, să-l cotonogească în așa fel încât să nu mai fie cu putință să iasă din spital vreo câteva săptămâni.</p>
<p> — Bine, dar așa periclitez libertatea bietului Pavel Simion, căci a făcut atâtea, încât dacă l-ar bate și pe acesta, în cele din urmă tot va fi arestat.  </p>
<p>— Nu, n-are decât să fugă undeva la țară, n-ai d-ta la moșie, un loc, undeva, sau n-ai un prieten, un moșier oarecare?</p>
<p>— Da, asta o am, pot să-l pun chiar la mine la țară.</p>
<p>În tot timpul cât vorbise împreună, Scuteanu își fixase privirea asupra pieptului lui Parsifal. În cele din urmă, tânărul întrebă pe Scuteanu:</p>
<p>—Dar ce mă fixezi așa, d-le Scuteanu?</p>
<p>— Păi... să mă ierți dragă  prietene, dar voiam să te întreb:Ai venit așa pe tot drumul, așa după cum ești acum? </p>  
<p>— Da, bineînțeles.</p>
<p>— Şi nu știi cine ți-a făcut farsa aceasta?</p>
<p>— Ce farsă? Nu înțeleg, zise Parsifal nedumerit.</p>
<p>— Uite, ai un plic atârnat pe pieptul d-tale.</p>
<p>— Un plic? Eu !!</p>
<p>Scoțând această exclamație,fostul ofițer duse mâna la piept și într-adevăr găsise acolo agățat un plic mic ca de carte de vizită. El încercase să-l scoată, căci crezuse că e fixat cu un ac, însă acul acela nu voia să iasă cu niciun preț.</p>
<p>— Drace! murmură el, uite că individul, ca să fie mai sigur ca să n-o pierd pe drum, a pus în loc de un ac îndoit, o undiță. Hm! Foarte isteți! Știi că este ingenios cel care a făcut treaba asta?!</p>
<p>— Ei, zise Scuteanu, acum vezi ce scrie în scrisoarea ce ți s-a adresat pe calea aceasta, atât de originală.</p>
  <p> —Să știi că asta mi-a agățat-o individul care s-a ciocnit cu mine la ieșirea de la domnișoara Cerveniu.</p>
<p>— S-a ciocnit vreunul?</p>
<p>— Da, unul care mi-a cerut scuze și a dispărut.</p>
<p>— Dar atunci, d-le Stănescu, omul acela te pândea pe d-ta.</p>
<p>- Desigur, absolut sigur,căci dacă m-a recunoscut și mi-a agățat scrisoarea, înseamnă că mă pândea și că știa ce vrea cu mine.</p>
<p>— Vorbind, Parsifal desfăcuse repede plicul și găsise într-însul o scrisoare pe care o citise tare:</p>
<p>„Amice, ai început să ții prea demult drumul meu. Dacă vei mai continua să intervii pe lângă d-ra Cerveniu spre a o pune în gardă împotriva diferitelor curse ce îi întind eu, să știi că nu vei mai avea multe zile.”</p>
<p>— Uite, d-le, o amenințare, exclamă Scuteanu la rându-i și încă una bună de tot. Din partea cui poate să vină?</p>
<p>Parsifal rămase gânditor.</p>
<p>— Te-a întristat această scrisoare? întreabă moșierul.</p>
<p>— Nu mă întristează. Mie îmi plac piedicile, greutățile și primejdiile mai ales, dar mă gândesc: cine să fie omul sau ființa, care mă persecută și căreia îi stau eu în drum în afacerea aceasta!</p>
  <p>—Cine alta, decât „amica noastră”, desigur? Florica Adamiade. </p>
<p>— Cum? Diavolița aia să fie amestecată în afacerea asta? exclamă Parsifal.</p>
  <p>— Desigur, cine alta poate să fie?</p>
<p>Fostul locotenent răsuci scrisoarea în mână și pe dosul ei găsi încă vreo câteva rânduri:</p>
<p>„Să știi, spunea textul scrisorii, că pentru o lovitură ți se va aplica altă lovitură mai dureroasă” și drept iscălitură erau două liniuțe:„M. M.”.</p>
<p>— A! Știu, exclamă Parsifal, știu din partea cui vine acum asta, e din partea lui Mihnea Mărgărit. Aceste două inițiale m-au lămurit.</p>
<p>— Ei cum, și omul acesta se dă așa pe față?</p>
<p>— A, acesta e dracul gol, dar am să-l regulez eu. Dacă crede el că mă poate speria pe mine, a!... îl fac praf, îl fac ferfeniță! Nimic nu se mai alege de el, urmă Parsifal, începând să se înfierbânte.</p>
<p>Scuteanu încercase să-l domolească, zicând:</p>
<p>— Să fim liniștiți, dragă, să socotim: Vrei să ne întâlnim după prânz aici?</p>
<p>— Păi când, mâine după prânz?</p>
<p>— Nu, chiar astăzi atunci, adică peste câteva ore, dacă vrei pe la 5 să vii și până atunci mă voi sfătui și cu micul meu comisar și vom vedea ce e de făcut.</p>
<p>—Foarte bine.</p>
<trailer>(Va urma).</trailer>
</div>
  </div>
  
  <div type="part" n="87">
    <head>FOILETONUL ZIARULUI „MINERVA”</head>
    <head>87</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
<div type="section">
   <p>După încă vreo câteva fraze schimbate, în timpul cărora amândoi își dădură asigurări reciproce, că vor lua toate măsurile posibile pentru siguranța Alexandrei, Parsifal se îndreptă spre ieșire și dispăru.</p>
<p>Pe drum, începu să umble mai cu băgare de seamă și pe fiecare om care se apropia de el venindu-i în față, îl scruta întâi bine și abia după ce se încredința că nu e vreun individ primejdios, trecea pe lângă el.</p>
<p>Însă, în timp ce își lua astfel toate măsurile, el nu observă că era urmărit de la spate de doi indivizi îmbrăcați destul de corect.</p>
<p>Cum coti strada ca să ajungă la locuința sa, Parsifal tresări, căci la un colț de casă văzu pe Mihnea Mărgărit, stând ca și când ar fi așteptat pe cineva.</p>
<p>Parsifal voia să se dea înapoi, însă își zise că ar fi o faptă de laș, dacă s-ar fi retras înaintea unei primejdii, și el înaintă.</p>
<p>Mihnea părea a-l ghici, căci cum ajunse Parsifal la câțiva pași de el, își întoarse capul, surâse ironic și zise:</p>
<p> — A, amice, acuma să vii să-ți aplic corecțiunea pe care o meriți.</p>
<p>Parsifal se încruntă și tot sângele îi clocoti. O furie oarbă îl cuprinse. El se pregăti să facă o săritură până înspre gâtul lui Mărgărit. Dar în același moment se simți apucat de ambele părți de câte un braț.</p>
<p>Fostul locotenent se smuci de câteva ori, însă în zadar, căci cei doi agresori păreau, fiecare în parte mult mai puternici decât el. Brațele lui răsucite la spate fuseseră menținute cu o mare putere nemișcate, pe când Parsifal se smuncea în toate chipurile, fără a reuși măcar să se deplaseze cu un pas pe trotuar.</p>
<p>— Ticăloșilor! urlă fostul ofițer, vă treziți în codru!?</p>
<p> Dar în același moment, Mihnea zise liniștit: </p>
<p>— Cravata! Prostule!</p>
<p>Unul din agresori, vârî mâna pe după ceafa lui Parsifal și umflând pumnul între ceafă și guler, reuși să gâtuie astfel pe cel atacat, încât acesta se înecă fără să poată scoate vreun cuvânt, înăbușindu-se sub sugrumare.</p>
<p>— Intrați cu el în gang, zise Mihnea cu același aer liniștit. Oamenii înghiontiră pe prizonierul lor, în culoarul care se afla la dreapta lor.</p>
<p>— Așa! Aici putem să vorbim în liniște, reluă Mihnea Mărgărit, apropiindu-se de această dată ochi în ochi cu Parsifal.</p>
<p>— D-ta ești acela, care ți-ai făcut atunci cheful cu mine.</p>
<p> Drept orice răspuns, fostul locotenent, tuși de câteva ori înecat, cu ochii holbați ieșiți aproape din orbite.</p>
<p>— Lăsați-l să răsufle, și bagă de seamă, d-le, reluă Mihnea; dacă cumva îți vine chef să țipi sau să chemi ajutor, din nou te trezești cu cravata, și poate și cu altceva.</p>
<p>Fostul locotenent, văzând că situația lui nu-i permite să facă nicio mișcare, își făcuse socoteala cu iuțeala de gânduri pe care o dă primejdia, că ar fi mai bine să-și dea aerul că cedează, pentru a se folosi de un moment de neatenție al agresorilor săi ca să le scape.</p>
<p>El dădea din cap repede și după ce reuși să-și stăpânească tusea care-l înecase, zise: </p>
<p>— Fie, d-le, văd că ești mai tare, mă predau. Ce vrei de la mine?</p>
<p>— Vreau, dragă prietene, răspunse Mihnea batjocoritor, să te învăț minte și să-ți explic că vechea noastră prietenie s-a isprăvit din momentul în care te-ai purtat astfel cu mine.</p>
<p>— Dar întâi te-ai purtat tu ticălos cu mine, strigă Parsifal abia stăpânindu-și furia.</p>
<p>— Domol, domol dragă, reluă Mihnea, nu zbiera; poți să spui aceleași grosolănii, pe un ton, foarte, foarte liniștit,căci pentru mine vor avea aceeași valoare ca și când le-ai urla de pe o casă.</p>
<p>— Ei bine, o să-ți răspund domolit, potolit cum vrei tu, reluă Parsifal.</p>
<p>— Vorbește și fii scurt, căci nu am vreme.</p>
<p>Parsifal face o forțare și zice: </p>
<p>— Ce zor ai avut să-i iei apărarea acelei cocote, a Floricăi  și apoi tu nu știi ce s-a petrecut între mine și ea, și în afară de asta cred că și tu să fi fost în locul meu, și să te fi invitat cineva la un banchet iar apoi așa afară, cum m-ai aruncat tu, te purtai la fel.</p>
<p>— Da, m-aș fi purtat, știu. Dar nu veneam după aceea să te pândesc și să zădărnicesc o lovitură pe care o puneai la cale; și în același timp nu  m-aș fi gândit să te rănesc în felul acesta, încât să fii nevoit să stai ascuns în casă, până îți trece rana de la cap, cum am stat eu. </p>
<p>— Cum? Tu nu ai fi făcut lucrul acesta? întrebă Parsifal, ca să câștige timp. </p>
<p>— Nu, desigur, nu aș fi făcut; zise Mihnea, întocmai unui prieten să-i fac eu asta, chiar când m-ar fi jignit.</p>
<p>— Frumoasă teorie, frumoasă teorie nu am ce zice, dar se potrivește cu ceea ce faci tu ca nuca în perete.</p>
<p>— Cum se potrivește? întrebă Mihnea.</p>
<p>— Păi, tot ce faci tu acum, nu e o desmințire crasă a celor ce mi-ai spus? Vorbești de purtarea mea, dar purtarea ta cum este, că mă ataci?</p>
<p>— Da, dar eu te atac după cum m-ai lovit atunci.</p>
<p>— Și eu te-am atacat atunci, după ce mă loviseși, după ce îți bătuseși joc de mine, aruncându-mă afară, de la un banchet pe care ziceai tu că l-ai dat în onoarea mea?</p>
<p>— Da, îl dădusem din pricină că mă bucuram și speram că te bucuri și tu că ai scăpat de miliție, eram gata să-ți pun la dispoziție o nouă sursă, o cale foarte frumoasă pentru tine.</p>
<p>— Înțeleg ce cale voiai să îmi deschizi tu, doreai să mă bagi la pușcărie, probabil.</p>
<p>— Acum „ce era de făcut” sau ce „nu s-a făcut”, nu mai discutăm, zise Mihnea, deoarece e prea târziu, dar vreau acum să te învăț minte să te mai afli altă dată în drumul meu.</p>
<p>— Fie... bine.. învață-mă, o să-mi dai vreo lecție specială, ori vrei să-mi faci un curs de prietenie și de devotament în afaceri, de prietenie aici, în galeria asta întunecoasă?</p>
<p>— Dragă! reluă Mihnea. Întâi o să-ți spun câteva cuvinte: Tu, se vede că faci curte d-rei Cerveniu.</p>
<p>— Asta e treaba mea.</p>
<p>—Ei,bine, zise Mihnea, nu e treaba numai a ta, ci e și treaba mea. Eu am de gând să execut ceva în privința acestei d-re. I-am pus un gând bun sau rău, cum vrei să îl iei, dar împreună cu Florica vreau să o am de partea mea, adică de partea planurilor pe care le-am făcut noi cu privire la viața ei.</p>
<p>— Ce vorbești copilării? exclamă Parsifal aproape uitând situația stranie în care se afla. Aceasta e fată să intre în combinație cu voi? E un caracter drept, o ființă cinstită.</p>
<p>— Tocmai de aceea, replică Mihnea, o „ființă cinstită” se poate întrebuința mult mai bine și poți conta pe ea mult mai ușor decât pe una ca ea... ține bunioară.</p>
<p>— Bine și? Ce e mai departe? întrebă Parsifal fără a lua în seamă insulta ce-i adresa fostul său prieten.</p>
<p>— Și „mai departe” e, că, dacă cumva îți mai trăsnește prin cap să te pui în drumul nostru, al meu și al Floricăi, din care am făcut eu o asociată a mea pentru această întreprindere.</p>
<p>— Cum? Ai făcut tu, sau a făcut ea din tine un „asociat"? Nu ți-e rușine, om în toată firea să te lași condus de o cocotă.</p>
<p>Țineți vorbele pentru tine, zise Mihnea încruntându-se, acum eu sunt aici mai tare, eu dictez și o să mă asculți și după aceea vom vedea sau dacă nu...</p>
<p> Ei, dacă nu... realizează-ți amenințarea, rânji Parsifal sfidător.</p>
<trailer> Va urma</trailer>
    </div>
  </div>
  
  <div type="part" n="88">
    <head>FOILETONUL ZIARULUI „MINERVA”</head>
    <head>88</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
<div type="section">
<p>Dar în momentul când rostea aceste cuvinte,Parsifal le și regreta, deoarece atitudinea lui era departe de a inspira lui Mihnea o încredere în aerul său supus, pe care îl arătase adineaori.</p>
<p>— Asta o să o vezi tu mai târziu; deocamdată, amice Parsifal, să știi: nu tolerez pe nimeni, nu vreau ca nici tu să nu te amesteci, nici altul, și nici acel Scuteanu pe care o să-l lucrez eu...</p>
<p> — Fie, bine, mă supun, zise din nou Parsifal, sunt cu totul învoit cu ceea ce spui tu acum, ce vrei să mai faci?</p>
<p>— Acum, o să faci următorul lucru: o să te eclipsezi din viața Capitalei, cel puțin pentru vreo câteva luni.</p>
<p>— Unde să mă duc?? întrebă Parsifal, prefăcându-se cu totul supus.</p>
<p> — Unde să te duci? O să te trimit în fundul Moldovei și nimeni nu o să știe de tine.</p>
<p>— Te înșeli, dragă, răspunse Parsifal tot cu același aer domol, te înșeli dacă nu o să știe nimeni. Biletul pe care mi l-a fixat unul dintre oamenii tăi adineaori pe piept, mi-a atras atenția asupra scopului tău.</p>
<p>— Da, păi asta era și intenția mea.</p>
<p> — Numai cu deosebirea că am văzut biletul acela tocmai când mă aflam la Scuteanu.</p>
<p>— Drace! murmură Mihnea. Și ce s-a întâmplat?</p> 
<p>— Și l-a citit și el, și știe și el, și încă vreo câțiva o să știe de la el acuma chiar, că mi-ai pus gând rău.</p>
<p>— Da? Așa? mormăi Mihnea încruntat și supărat de această încurcătură, pe care vedea că o iau lucrurile, așadar tu nu o să pleci din drumul meu?</p>
<p>— Eu! Dimpotrivă plec, o să plec oricând!</p>
<p>— Dar, zice Mihnea, văd că îmi ridici obstacolul acesta.</p>
<p>— Eu îl ridic? Tu l-ai ridicat, amice Mărgărit, fiindcă mi-ai pus biletul acela pe piept, și eu, ca un prost m-am plimbat pe tot drumul și mi l-a desfăcut d. Scuteanu în fața mea. Eu ți-am ridicat piedica asta, ori tu ți-ai făcut-o?</p>
<p>— Da, mormăi Mihnea, adevărat, nu ai nicio vină în afacerea asta, însă, deocamdată o să îți aplic pedeapsa pe care o meriți, și după aceea rămâne ca tu să te afli în drumul meu?</p>
<p>— De ce nu mă expediezi mai bine, ce pedeapsă o să-mi aplici?</p>
<p>— Cum o să te expediem, când toți o să știe că eu te-am scos din drum, o să bănuiască, o să facă diferite propuneri și în cele din urmă o să am neajunsuri din cauza ta? Nu vreau încă să dispari, dar vreau să știi de frica mea.</p>
<p>— Ei bine, hai! Cred că e destul cu spaima ce mi-ai tras!</p>
<p>— Nu e destul cu ce-am făcut până acum, zise Mihnea și făcuse un semn celor doi oameni.</p>
<p>Aceștia păreau a se da puțin înapoi, însă, reținându-l de brațe.</p>
<p>Parsifal nu înțelesese despre ce poate fi vorba, dar văzuse pe fostul său prieten, ridicând o mână și dând-o într-o parte, ca și când și-ar lua vânt pentru aplicarea unei palme și fusese gata să aplece capul într-o parte, însă mândria îl reținuse și pe el, primi pe obrazul stâng una din cele mai puternice palme ce se putuse aplica vreodată; același lucru se repetase și cu partea dreaptă a obrazului său. </p>
<p> Fostul locotenent scoase un muget ca și când ar fi turbat sub această insultă, însă Mihnea zise:</p>
<p>— Acum aplicați lovitura pe care mi-a aplicat-o mie.</p>
<p>Și Parsifal simți o lovitură între creștet și ceafă: el avusese iluzia că i s-ar fi înăruit cerul pe cap și leșinase.</p>
<p>Lili se îndreptă repede înspre locuința lui Scuteanu, pentru a-l pune la curent cu cele ce vorbise la Alexandra. Hotărârea d-rei Cerveniu părea atât de nestrămutată  în ce privea apariția pe scenă, își zicea Lili Petroniu, numai din pricină că Alexandra se temea să nu fie nevoită să recurgă în cele din urmă la sprijinul lui Scuteanu, și acum această hotărâre părea și mai mult întărită prin descoperirea că Andrei o ajutase pe sub mână și că îi datora bani.</p>
<p>Lili găsi în salon pe comisarul Zătreanu.</p>
<p>Șeful circumscripției se înclină respectuos în fața d-rei Lili Petroniu, pe care o cunoștea de la moartea d-rei Neli Mălin, și voia să plece pentru a nu tulbura convorbirea între cei doi, însă Scuteanu îl opri și în câteva cuvinte îl puse la curent cu cele ce se oferise atât de grațios d-ra Lili Petroniu să pună la cale.</p>
<p>— Iată! zise Lili „am dat un Kix" fenomenal, adică toate încercările mele au eșuat în rău...</p>
<p>— Cum se poate, exclamă Andrei. A înțeles că eu...</p>
<p>— Nu, nu în privința asta, cu toate că și aici mi se pare că are o mare influiență demersul d-tale de odinioară...</p>
<p>— Da, tot îmi mai poartă ură?</p>
<p>— Ura, nu, replica Lily însă e „mortificată"! E curios temperamentul acesta de fată. Ea e prea mândră acum și se opune cu multă energie oricărei încercări de a se apropia, sau de a se apropia de d-ta, mai ales de când a aflat, că i-ai împrumutat d-ta bani. Acum e și mai „supărată" numai din pricină că se simte într-o stare de inferioritate prea mare față de d-ta. </p>
<p>— Inferioritate, cum?</p>
<p>— Inferioritate morală și materială aș putea zice...</p>
<p>— A, asta-i va să zică totul: afacere de avere! De obicei fetele aleargă după tineri  care sunt bogați, ei tocmai fiindcă nu mor de foame, din pricina asta d-ra Cerveniu fuge de mine.</p>
<p>— Să nu-i iei pornirea în rău, fiindcă situația în care se află, îi este poate imposibil să se gândească altfel decât o face. Mai ales acum după ce s-a hotărât să facă un pas definitiv.</p>
<p>— Un pas definitiv? Nu cumva este gata să iscălească contractul?</p>
<p>— L-a și iscălit.</p>
<p>— Cum se poate, a iscălit contractul acela, cu negustorul de sclave, cu... mă sfiesc să rostesc cuvântul în fața dv,. d-ră, dar iată, d-le Zătreanu despre ce e vorba...</p>
<p>Comisarul de îndată ce află, exclamă:</p>
<p>— Cum și eu nu am știut despre toate acestea! Ce păcat că am fost reținut de la întâlnirea pe care o aveam, din pricina unui accident ce i s-a întâmplat unui tânăr fost ofițer. D-lui, cum îi zice, Parsifal Stănescu, dacă vă aduceți aminte?</p>
<p>Cum să nu-mi aduc aminte, abia acum câteva ore a ieșit de la mine, zice Scuteanu.</p>
<p>- Da, ei, tocmai când era d. Stănescu să intre la el în casă, a fost se vede atacat de cineva pe la spate, a primit o lovitură... nu prea înțeleg eu ce; dar i-a rupt pielea capului.</p>
<p>—Un atentat? A! Dar dacă e așa, știu cine e autorul, cine a mașinat lucrul acesta.</p>
<p>— Cine, d-le?</p>
<p>— A! Iată un mijloc, iată o știre pe care o găsesc fără să-mi fi dat măcar osteneala să o caut, și cât am căutat nu am găsit-o, zise Zătreanu.</p>
<p>— A venit la mine acest domn Parsifal, adică mai mult mânat de dorința de a mă servi în afacerea cu d-ra Cerveniu.</p>
<p>—Da, d-lui?</p>
<p>— D-lui o cunoștea de câtva timp, replică Scuteanu și a văzut acolo pe acel ticălos, pe comerciantul de fete, ca să-i zic așa, și a venit să-mi spună mie să fac tot posibilul ca să o apăr, și când a sosit aici? </p>
<p>— Ce s-a întâmplat?</p>
<p>— Când a sosit aici l-am văzut cu un plic atârnat de piept. Credeam întâi că e o particularitate a lui. Când colo, i-l atârnase cineva care fugise...</p>
<trailer> Va urma</trailer>
</div>
  </div>
  
  <div type="part" n="89">
    <head>FOILETONUL ZIARULUI „MINERVA”</head>
    <head>89</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
<div type="section">
<p>— Serios, un plic atârnat de piept? exclamă Zătreanu. Dar asta e ca în romanele lui Connan Doyle.</p>
<p>— Se poate, dar lucrul este așa: era în acea scrisoare o amenințare adresată lui Parsifal de către Mihnea Mărgărint.</p>
<p>— Îl cunosc, am mai vorbit noi de zurbagiul acesta. El îl amenința?</p>
<p>— Da, îi spunea că o să-i plătească tot așa, după cum i-a plătit el.</p>
<p>— A!... acum înțeleg toată afacerea... înțeleg și e în legătură, desigur cu agresiunea nocturnă, cu împiedicarea de răpire a d-rei Cerveniu.</p>
<p>— Întocmai, în legătură cu asta.</p>
<p>— Și acum s-a răzbunat, zise comisarul.</p>
<p>— Da.</p>
<p>Lili cască ochii, ascultând aproape fără să înțeleagă cele ce vorbeau bărbații în fața ei.</p>
<p>— Și iată, zise Comisarul, acum știu cine e autorul agresiunii și mi se pare că o să încep să regret că știu...</p>
<p>— De ce, D-le, nu poți să dispui chemarea lui la Poliție? Ai putea chiar să-l arestezi, zise Scuteanu, o agresiune în mijlocul orașului...</p>
<p>— Nu pot să dovedesc cu nimic, decât cu două inițiale care nu sunt o dovadă.</p>
<p>— Eu da, dar dacă e nevoie mărturisesc eu, și încă îți pun la dispoziție pe „luptătorul” meu, pe Pavel Simion!</p>
<p>— Ce să dovedească Pavel Simion, care trebuie el însuși să stea ascuns și mai ales că e în urmărire de când cu afacerea aceea.</p>
<p> — Ei, comedie, murmură Scuteanu, dar atunci... atunci ce fac eu? Ce facem noi în afacerea asta ?</p>
<p>— Cel mai bun lucru e să ne facem că nu știm despre Mihnea Mărgărit, deoarece în această încurcătură e amestecat și faimosul Feride.</p>
<p>— Cum ? El să fie autorul moral?</p>
<p>— Nu autorul moral, dar patronatorul acestei lovituri. E destul să ajungem până la Mihnea, urmă Comisarul, pentru ca să dăm de d-ra Florica Amiade și îndărătul ei, să găsim protecția atotputernică a lui Feride.</p>
<p>— Așadar, d-ta dacă ar fi să vrei să-ți faci datoria, ce s-ar întâmpla?</p>
<p>— Să vreau să-mi fac datoria, aș fi mutat imediat la Dorohoi sau la T. Severin sau prin Dobrogea undeva...</p>
<p>— Cum, exclamă Scutea, dar asta e o aberație... un om să fie împiedicat să-și facă datoria.</p>
<p>Lily păru a aproba, dând din cap, pe când Comisarul zise liniștit:</p>
<p> — Nu mă împiedică deloc, dar mă permută pur și simplu și în cazul acesta nu vă mai pot fi nici măcar de atâta folos, să vă pot ocroti în cazul când ați mai avea o lovitură de suportat.</p>
<p>Scuteanu începu să se plimbe înfrigurat prin odaie, fără să-și explice această atotputernicie a lui Feride, însă Lili Petroniu interveni, zicând:</p>
<p>— Nu  vă mirați, D-le Scuteanu, de aceasta, am auzit eu alte lucruri despre Feride și mai ales pe acest Mihnea Mărgărit am avut nenorocirea să-l cunosc de aproape.</p>
<p>— Da? Și D-v.? întrebă Comisarul.</p>
<p>— Da, și eu, într-o împrejurare care nu are nicio importanță pentru D-v.</p>
<p>— Însă știu bine de ce e în stare, ticălosul, de aceea cred și eu că e mai bine că cel mai bun lucru ar fi să renunțăm la urmărirea lui.</p>
<p>— Dar,replică Scuteanu, surâzând, dacă renunțăm la pedepsirea acestui ticălos atunci la ce bun să ne mai ferim, mai bine să mă sinucid de-a dreptul.</p>
<p>— D-le Scuteanu, zise șeful Circumscripției, n-avem decât să ne punem în gardă împotriva loviturilor viitoare și apoi ce importanță are că l-a rănit sau nu pe amicul nostru Parsifal? E un „atout” mai puțin în jocul nostru, atât.</p>
<p>— Da, dar omul acesta putea să ne fie folositor, și mai ales devotamentul lui, acum nu ne mai folosește, fiindcă el aiurează; are cel puțin pentru o săptămână „concediu” din serviciul în care s-a „angajat” la noi.</p>
<p>Pe când își făceau fel de fel de presupuneri, frământându-se cum se poate, găsi o soluție pentru a scăpa din mreje pe Alexandra, intră pe ușă Ioana cu părul vâlvoi de goana ce alergase și strigă:</p>
<p>— D-le Scuteanu, Domnișoară, D-le Comisar! Vă rog veniți, pentru Dumnezeu, că duduiei îi e rău, au venit acolo niște mojici, niște ticăloși care au voit să o ridice cu sila! Am lăsat-o și am fugit după ajutor. Veniți repede!</p>
<p>Cuvintele rostite de doica Ioana, produseră o adevărată consternație între cei prezenți.</p>
<p>Comisarul Zătreanu o întrebă:</p>
<p>— Ascultă, spune exact, limpede ce se petrece acolo. Ce înseamnă asta. Cum au venit să o răpească.</p>
<p>— Uite cum e! E d. ăla care zicea că o să o învețe cu pianul.</p>
<p>— Ei da, impresarul, ce-i cu el?</p>
<p>— A venit cu încă unul, reluă Ioana, „unul” pe care îl arăta ca fiind stăpânul teatrului.</p>
<p>— Până acum nu-i nimica rău, obiectă Zătreanu.</p>
<p>— Și aceștia doi vor să o silească să meargă la „teatru”.</p>
<p>— Ei, așa rău nu stau lucrurile până acum, zise din nou comisarul, încercând să-l liniștească pe Scuteanu.</p>
<p>— Dar vor să o ducă cu sila, zise moșierul, vor să o ia cu sila de acolo. Iată ce e mai grav.</p>
<p>— Nu, nu se poate, să ia o ființă așa pe sus.</p>
<p>— Ei, sunt în stare de orice, zise la rândul ei doica, după cum am văzut că o zoreau și că erau gata să o smucească.</p> 
<p>— De altfel, nici nu m-ar mira ca ei să fi insistat să o ducă acolo, s-o vadă, să facă un fel de repetiție, zise în cele din urmă comisarul, dar de acolo și până la a o târî sau „răpi” după cum spui d-ta mai este mult.</p>
<p>Doica reluă pe un ton rugător:</p>
<p>— Oricum ar fi, vă rog veniți, nu o lăsați singură, fiindcă mie mi-e frică că sunt doi bărbați!</p>
<p>— Dar e o distanță destul de mare de acolo și până aici, și dacă ar fi fost să se întâmple ceva, până acum, demult o luau și o duceau pe sus, zise comisarul.</p>
<p>— Nu, cred că au plecat. Și eu am crezut că e mai bine să chem pe cineva, să rog pe d. Scuteanu.</p>
<p>— Mă iertați, dar sunt așa de zăpăcită în urma celor ce am auzit...</p>
<p>— Ce ai auzit? întrebă Lily.</p>
<p>— Că „trebuie să meargă” spunea unul, că dacă nu, „vine și o ia cu poliția”, și celălalt arăta contractul sau o hârtie acolo pe care o avea, și spunea că în baza hârtiei acesteia, o dă în judecată și îi vinde mobila cu toba.</p>
<p>—Ei, și! acestea sunt vorbe, zise comisarul, liniștește-te. D-ta ai asistat la o discuție mai violentă și din pricina asta ai venit aici să ne bagi și pe noi în sperieți.</p>
<p>— În tot cazul, zise Scuteanu, eu sunt de părere să mergem repede să vedem ce e și dacă e posibil să înlăturăm totul.</p>
<p>— Da, așa e, zise Lili Petroniu la rându-i; și e un mijloc, de data asta de a intra direct în acțiune, d-le Scuteanu, și să nu mai ai nevoie de nicio intervenție, ci să apari ca un fel de salvator.</p>
<p>— O știu eu pe duduia d-tale, zise Scuteanu. De îndată ce ar vedea că eu îi întind mâna ca să o scot dintr-un lac, s-ar lăsa mai degrabă să se înece, decât să primească ajutorul meu.</p>
<p>—Da, asta e adevărat, replică la rândul ei doica Ioana, da, așa e, e așa de ciudată domnișoara noastră, așa de mândră, mai degrabă vrea să moară decât să săvârșească un lucru menit să o scape cu cinste din toate încurcăturile.</p>
<trailer> Va urma</trailer>
</div>
  </div>
  
  <div type="part" n="90">
    <head>FOILETONUL ZIARULUI „MINERVA”</head>
    <head>90</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
<div type="section">
<p> Comisarul interveni:</p>
<p>— Dar noi stăm aici de vorbă și poate n-ar strica să plecăm, mai bine.</p>
<p>Scuteanu și Lily Petroniu porni în urma comisarului, pe când acesta, însoțit de doica Ioana, luând-o înainte, se îndrepta spre locuința Alexandrei.</p>
<p>— Și ce mai spunea, întrebă șeful circumscripției pe doica, umblând alături de ea cu pași mari.</p>
<p>— Spunea că trebuie negreșit să vadă măcar „prăvălia” să știe unde are să joace, în sfârșit unde ar trebui să apară...</p>
<p>— A da, să facă un fel de „repetiție” nu vorbea?</p>
<p>— Da, da, spunea de „repetiție” pe scânduri, să apară pe scânduri.</p>
<p>— Pe scenă, adică pe scenă” ,asta a vrut să zică.</p>
<p>— Da, dar chiar de „scenă” era vorba, replică Doica repede. Apoi întrebă: Dar dacă o ia cu sila și dacă biata duduie nu s-ar putea împotrivi?</p>
<p> — Mi se pare că ți-ai făcut inima rea degeaba, te-ai speriat și l-ai speriat și pe bietul d. Scuteanu.</p>
<p>Pe când cei doi mergeau înainte discutând, Scuteanu vorbea cu Lily.</p>
<p>— Ei, acuma, d-le Scuteanu, te rog, fă-mi o plăcere: să intervii d-ta, nu așa în mod energic, ci cu delicateță, fără să ai aerul că te amesteci, numai să apari d-ta, și să te arăți ca un prieten care vine acolo să îi facă o vizită. Și atât ar fi îndeajuns ca, „cei doi“ dacă vor fi încă acolo, să se simtă jenați de prezența d-tale. Cu ocazia asta o scapi și pe ea.</p>
<p>— Dar care e soluția dacă ea vrea să apară pe scenă?</p>
<p>— Te asigur eu, d-le Scuteanu, că deși m-a încredințat că niciodată nu o să vrea să admită ca d-ta să-i întinzi o mână de ajutor, te asigur că îndată ce ar covârși-o un moment de emoție și de înduioșare pentru fapta d-tale,îți va cădea în brațe.</p>
<p>— Dar nu cer asta, d-șoară, zise Scuteanu, cer numai să nu mă izgonească de lângă ea. Să mă lase, — nu să îi călăuzesc pașii, — dar să o urmăresc de departe, să fiu din când în când în apropierea ei, dacă nu ca un soț, măcar ca un prieten, ca un prieten îndepărtat la care să se adreseze.</p>
<p>— Ei, dacă e firea ei așa, obiectă Lily, ce putem face?</p>
<p>— Și cu toate acestea, tocmai pentru aceea o iubesc atât.</p>
<p>— O cunoști, dar. </p>
<p>— Cum să n-o cunosc? Iat-o. Ea a preferat să se adreseze unui bancher, unui cămătar necunoscut, de care i-a luat bani cu zece la sută, decât să-mi trimită mie vorbă prin doica.</p>
<p> — Eu aș fi fost fericit dacă făcea asta.</p>
<p>— Da, dar îți închipui în ce nenorocire ar fi fost biata  Alexandra, dacă ar fi fost ea nevoită să recurgă la acest mijloc.</p>
<p>— Bine, dar nu înțelegi că pe mine mă umilește chiar și gândul că altul să o ajute, și eu să stau de o parte. Eu cu averea mea să nu pot să mă mișc.</p>
<p>— Bine, dar de unde ai aflat d-ta asta? Cine te-a pus în curent?</p>
<p>— Cine? Doica mi-a spus; ș-apoi.</p>
<p>— Și care e bancherul acela care să îi fi plătit, să-i fi dat o sumă cât de mică, măcar o sută de lei, fără garanțiile necesare, fără umiliri și celelalte; de când a murit biata Nelly, știu ce înseamnă toate acestea.</p>
<p>— Ei bine, Alexandra a obținut o mie de franci.</p>
<p>— O mie de franci? Nu există bancher „real” care să facă treaba asta față de o fată săracă după cum este Alexandra.</p>
<p>— Există, d-ră, există te asigur eu!</p>
<p>— Dacă mă crezi, d-le Scuteanu, dacă vrei să mă crezi pe mine, nu „există” nu un bancher, dar nici un prieten care să facă aceasta, pentru o fată oricât de frumoasă ar fi, dacă n-are... un scop ascuns.</p>
<p>— Da, într-adevăr se poate, d-ră, îngână Scuteanu.</p>
<p>— Și cine e „bancherul” acela, dacă îl știi atât de precis? întreabă Lilly.</p>
<p>— Eu sunt „bancherul”.</p>
<p>— D-ta, un bancher? Nu înțeleg aici.</p>
<p>— Ei da, a trebuit eu, d-ră, să recurg la „trucul” acesta, ca să o pot ajuta, căci altfel se lăsa în mizerie, se lăsa să moară de foame împreună cu Doica asta nenorocită, care ține atât de mult la ea.</p>
<p>— Nu e deloc nenorocită, săraca, căci ea e mai fericită decât d-ta: surâse Lily.</p>
<p>— Mi-a scăpat și mie un cuvânt. Nu e „nenorocită”. Într-adevăr, aș voi eu să fiu în cazul ei, să stau alături de Alexandra, să o îngrijesc. Uite, vezi, simt în mine nevoia de a mă purta ca un părinte față de o ființă, și cu atât mai mult m-aș purta față de ea, care e orfană, săracă și mai presus de toate atât de nobilă în simțiri.</p>
<p>— Iată că d-l comisar a intrat cu Doica pe gang, noi am face bine să stăm jos.</p>
<p>— Nu, nu, eu zic să intrăm, poate e nevoie de ajutorul meu, și în cazul acesta, să fiu cât se poate de apropiat, zise Scuteanu, înaintând. </p>
<p> Dar ei nu făcuseră bine doi pași în gang, și auziră un țipăt strident, scos de către Doica Ioana. Și când Lilly împreună cu Andrei Scuteanu voiau să năpustească înăuntru pentru a întreba ce e, văzură pe Ioana sosind, alergând și cu aerul deznădăjduit al unei ființe nenorocite, strigând :</p>
<p> — Mi-au luat-o, mi-au răpit stăpâna, vai de mine, unde o găsesc eu, ce am făcut! ... De am lăsat-o singură!!</p>
<p> Când se prezentase Iordan la Alexandra, însoțit de Patronul varieteului, sau cum îi zicea impresarul „Directorul teatrului de familie”, ea îl primise cu o politețe rece.</p>
<p>Dar la vederea „omului” pe care Iordan îl arătase ca pe un „Director”, d-ra Cerveniu avusese un gest de repulsiune. Ea simțea instinctiv că acest om îi va fi primejdios și cu toată nevoia ce știa că o să aibă de el, se dădu înapoi abia stăpânindu-și o mișcare de dezgust care se trăda abia perceptibil pe frumosul ei obraz.</p>
<p>Directorul era scurt, gras, cu capul intrat între umeri, cu mustățile ceva groase, lăsate în jos, ca pe oală, cu ochii mici, duși în fundul capului și plini de șiretenie și de răutate, gâtul îi era atât de scurt, încât se părea, de la prima înfățișare, că ceafa îi este lipită de linia umerilor.</p>
<p>Iordan văzu impresia penibilă pe care o făcuse „Directorul” asupra Alexandrei și zise:</p>
<p>— Să nu vă luați după aparență, D-ră1 D-lui, deși vă pare de la prima înfățișare un om care n-ar inspira îndeajuns încredere, este unul din cei mai culanți și cei mai exacți în materie de plată.</p>
<p> — Nu mă îndoiesc de aceasta, zise Alexandra, reușind să se stăpânească și să facă un gest prin care invita pe cei doi să șadă.</p>
<p>Impresariul luă loc, împingând un scaun către „Directorul de teatru” și acesta se prezintă:</p>
<p>— Mă numesc Boboc; Boboc e un nume pe care mi l-au dat toți cei care mă cunosc. Aș putea spune că e un „pseudonim” artistic. Între artiste sunt foarte multe care au un pseudonim, bunuoară, o d-ră pe care o cheamă Ionescu, își zice „Trandafirul înflorit”.</p>
<p>— Cum, aveți asemenea artiste?</p>
<p>— A, nu, dar vreau să spun. Vă dau un exemplu, d-ră. Poate ați auzit de Bel-Sorel.</p>
<p>— Bel-Sorel, e o artistă franceză.</p>

 </div>
  </div>
  
  <div type="part" n="91">
    <head>FOILETONUL ZIARULUI „MINERVA”</head>
    <head>91</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
<div type="section">
<p>— Da, e o artistă, pe care o cheamă Ivonne Durand în limba franceză... În Franța mai ales. Durand e un nume tot atât de comun, cum ar fi la noi „Ionescu”, și cu toate acestea și-a pus numele Bel-Sorel, și  azi e o celebritate în Franța.</p>
<p>— Am auzit și eu de dânsa, replică Alexandra, surâzând.</p>
<p>— Ei, vedeți, i-a mers numele până și în România, zise.</p>
<p>Sub aparența lui respingătoare, însă de o curățenie și de o eleganță aproape ridiculă, (căci individul era îmbrăcat într-un costum de serată, cu mănuși și cu cravata albă), „Directorul” avea foarte multă rutină și o extrem de mare ușurință de vorbă.</p>
<p>Iordan obiectă cu un surâs.</p>
<p>— O! Dacă l-ai asculta pe el, d-ră, vă încântă fiindcă e tot atât de ușor și culant de vorbă pe cât e și în afaceri.</p>
<p>— D-șoară, reluă Boboc, fără a voi să-mi iau aerul unui artist și fără a voi să fac pe primadona (bineînțeles că nu m-ar prinde cu statura mea de un metru și ceva), am pretenția de a fi cel mai bun director, cel mai culant și mai corect în toate treburile mele cu artiștii și artistele.</p>
<p>— Nu mă îndoiesc, d-le, replică Alexandra, începând  să piardă din repulsiunea pe care o simțise față de acest individ. Nu mă îndoiesc...</p>
<p>— Și, de aceea, reluă Boboc cu glasul ceva mai ridicat care îl făcea să treacă peste ridicolul situației, de aceea, d-ră, aș fi dorit ca înainte de a păși dv. pe scena teatrului meu, să ne faceți o vizită, să vă înfățișați acolo...</p>
<p>— Dar cred că nu e nevoie, d-le.</p>
<p>— Nu e foarte mare nevoie, reluase el eu același glas ridicat, care făcuse pe doica Ioana să creadă că e la mijloc o ceartă.</p>
<p> — Dar eu nu înțeleg de ce să vin la dv. înainte de a debuta.</p>
<p>— Tocmai ca sa nu vă temeți, d-ră, de a apărea pe scenă ca să vă familiarizați cu oamenii, cu scândurile, cu decorurile chiar.</p>
<p>— Da? E o nevoie atât de mare.</p>
<p>— O! E foarte mare nevoie, replică celălalt pe tonul ridicat, pe când impresarul încerca să-l domolească cu gesturile lui, ca și când i-ar fi zis: „Mai încet, frate, mai încet!”</p>
<p>Însă Boboc, odată lansat în subiectul favorit, pe care îl dezvoltă de ori de câte ori avea nevoie sau se afla în fața unei artiste debutante, își reluă perorația, zicând:</p>
<p>— Arta, d-ră, arta e sfântă; arta e ea și un sanctuar înaintea căruia, când te apropii, te simți pătrunsă de fiori.</p>
<p>— Vă înșelați, d-le, arta nu e un sanctuar, arta e cu totul altceva, poate voiați să spuneți că scena poate să fie ca un sanctuar.</p>
<p>— Da, asta am voit să spun, scena, d-ră; scena e...</p>
<p>Însă obiecțiunea făcută de către Alexandra îl derutase puțin, de aceea el reluă pe un ton scoborât.</p> 
<p>— Scena, culisele, tot ce e în legătură cu viața artistică și cu arta, e atât de important pentru un debutant și mai ales pentru o debutantă, încât e nevoie de o mare familiarizare. Ar trebui d-v., d-ră,înainte de a apărea pe scenă, să stați acolo, să vedeți oamenii cum se mișcă, să vă închipuiți că sunteți d-v. pe scenă, și în același timp, pe când nu e nimeni acolo, în timpul... cum să zic, de nereprezentație, să apăreți d-voastră, să încercați gesturile, mișcările și să și cântați o arie sau două, deoarece, cu toate că nu mă îndoiesc că vocea d-v. e atât de frumoasă pe cât o spune amicul meu, Iordan.</p>
<p>— O! A exagerat, desigur.</p>
<p>— Însă, reluă celălalt, dacă ar fi să o compar cu obrazul d-v...</p> 
<p>—Nu comparați, vă rog, deloc! Vocea mea n-are nimic a face cu fizicul meu.</p>
<p>— În orice caz, d-ră, reluă Boboc, trebuie să mergeți să faceți această încercare, trebuie să veniți și dacă aș putea face lucrul acesta, v-aș convinge să mergeți, chiar dacă ar fi să vă iau cu sila.</p>
<p>— Ați pus cam repede stăpânire pe hotărârile mele, d-le Director, zise Alexandra.</p>
<p>— Așa sunt eu. Cine e cu mine trebue să meargă înainte, reluă Directorul pe un ton teatral.</p>
<p>— Dar nu văd încă ce vă dă dreptul asupra mea.</p>
<p>— A! Dreptul! Mi-l dă întâi acest cont pe care o să vi-l depun aci, și zicând aceste cuvinte el întinse pe masă două hârtii de câte o sută, și pentru care îmi veți iscăli o chitanță și apoi vă voi lua pe sus, o să vă răpesc.</p>
<p>Doica Ioana, care în timpul de când se reîntorsese lângă Alexandra, începuse să se dea cu gândul că pe stăpâna ei o așteptau din toate părțile, o pândeau neajunsurile, necazurile, răpirile și tentații de răpire, își închipuise că aceasta era o încercare reală de a o lua pe sus și, încuind ușa, se repezi până la Andrei Scuteanu, pe care îl puse în curent cu cele ce se petreceau.</p>
<p>Ioana însă îl puse în curent în felul ei, exagerând anumite părți, pentru a da mai mult relief primejdiei ce credea că amenință pe stăpâna sa.</p>
<p>După câteva minute de discuție de la plecarea doicei, Alexandra se decise să plece împreună cu cei doi bărbați, își aruncă ceva pe umeri, și când voi să vorbească cu devotata ei, constată că ușa e încuiată, și la rându-i încuie, apoi vârî cheia pe sub ușă în odaia doicei.</p>
<p>O trăsură îi duse pe câteșitrei până la teatrul „Directorului” Boboc.</p>
<p>Când pătrunseră în local, câțiva din clienții obișnuiți care veneau să stea după prânz acolo strigară:</p>
<p>— A! Uite o prospătură, bravo, dar frumoasă e, ura!... Bine ai venit, frumoaso! Și asta e „de-ale noastre”!</p>
<p>La auzul acestor cuvinte Alexandra se dădu cu un pas înapoi, își privi însoțitorii,și voi să se întoarcă înspre ușă, dar amândoi, atât „impresarul” cât și „directorul” se înțeleseră dintr-o privire. Pe când Iordan rămase alături de Alexandra, încercând să o îmbuneze, să o convingă să rămână, celălalt, Boboc, se îndreptă către masa ocupată de cei câțiva gălăgioși și le șopti cu o insistență energică vreo câteva cuvinte care făcuseră pe tineri să se domolească imediat.</p>
<p> Chefuitorii părură potoliți, iar directorul se întoarse cu grabă către Alexandra, zicând:</p>
<p>— Să mă iertați, D-ră, o să iertați și exclamația acestor neciopliți, dar, ce vroiți? Localul meu, ziua este un restaurant, un restaurant extrem de onorabil. Și mă miră cum au fost primiți aceștia aici. Și apoi știți, omul când e nițel cam „bine dispus“ așa... vorbește nu numai copilării, dar și prostii.</p>
<p>—D-le, replică Alexandra cu glasul tremurat, n-aș mai voi... vreau să mă retrag !</p>
<p>Directorul stabilimentului trecuse cu hotărâre între ușa și Alexandra zicând:</p>
<p>— D-ră, Dv. în viața D-v. nu o să aveți numai odată sau de două ori întâlniri neplăcute. Astea-s lucruri mici, neînsemnate, care nu trebuiesc să fie luate de o ființă care judecă serios.</p>
<p>— Da, dar, mă iertați, localul acesta, oamenii aceștia necuviincioși...</p>
<p>— A, să-l vedeți noaptea, seara, e o minune! Acum e întunecos. Ș-apoi, v-am spus, ziua e un fel de restaurant; în sfârșit, localul acesta nu e numai pentru noapte, pentru familii, ci e și pentru publicul consumator, în sfârșit, când veți pricepe D-v...</p>
<p>— Dar vreau să plec.</p>
<p>— Nu, d-ră, vă rog foarte mult să-mi faceți o plăcere.</p>
<p>— Dar nu-mi face mie plăcere....</p> 
<trailer> Va urma</trailer>
</div>
</div>
  
  <div type="part" n="92">
    <head>FOILETONUL ZIARULUI „MINERVA”</head>
    <head>92</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
<div type="section">
<p> -Nu cer decât o concesiune mică de tot, atâta numai. Să intrați, să vedeți, să vă orientați, ca să știți cum să apăreți diseară...</p>
<p>— Nu, diseară nu pot să apar cu nici un preț!</p>
<p>— Bine, dar contractul d-v?</p>
<p>— Contractul spune că de mâine seară.</p>
<p>— Fie și de mâine seară, dar în tot cazul, fiindcă sunteți aci, să binevoiți să vă uitați: vă rog din toată inima!</p>
<p>— Alexandra, în cele  din urmă văzând că chefuitorii de la masă păreau a nu o mai lua deloc în seamă, și pe de o parte pentru a nu arăta complect Directorului și impresarului că ea se speriase și că vroia să fugă de acest local, își dădu aerul că cedează, și trecu printre mese până aproape de cortină.</p>
<p>—Poftiți să vedeți cum e intrarea artiștilor. De obicei artiștii nu intră prin restaurant, intră prin dos, dar pentru d-v am vrut să vă fac o surpriză.</p>
<p>— Frumoasă surpriză, n-am ce spune: domnii aceștia cheflii...</p>
<p>— Nu, adică reluă Boboc, am vrut să vă fac o „concesie” d-ră, să nu fiți expusă să treceți ca toate celelalte artiste prin dos.</p>
<p>— Da, așa e obiceiul aici? N-am știut. </p>
<p>— Altfel, reluă directorul, nici n-aveați de unde să știți de îndată ce n-ați mai apărut pe vreo scenă.</p>
<p>— Cât despre asta, garantez eu că nu a apărut pe nici o scenă, e atât de novice d-ra, îmi iartă cuvântul, zise la rându-i impresarul Iordan, încât sunt foarte, foarte multe lucruri pe care dumneaei nu le bănuește și care însă, în schimb, o să o impresioneze sau neplăcut sau plăcut, în sfârșit după împrejurări.</p>
<p>Alexandra se prefăcu că cedează și intră prin culoarul pe unde trebuia să urce pe scenă. „Directorul” îi arătă câteva uși cu geamurile mate, zicând:</p>
<p>— Acestea sunt cabinele artiștilor, iată cea mai elegantă, cea mai curată: o să fie a d-v. ca să vă puteți îmbrăca, „transforma”.</p>
<p>D-ra Cerveniu păru a nu da nici o atenție acestora, și trecu înainte, zicând: </p>
<p>— Bine, să lăsăm astea, întâi să văd cum e intrarea pe scenă.</p>
<p>O emoție stranie o cuprinse când ajunse îndărătul culiselor. Totul părea a fi necurat, și cu toată îngrijirea ce se depusese pentru a i se da o impresie mai favorabilă, sau în tot cazul urma să debuteze, o înfiora parcă prin impresia de gol și neisprăvit.</p>
<p>— Îmi închipui că vă impresionează penibil, zise Iordan, desigur vederea acestor culise nu e încântătoare, dar ele sunt ca toate culisele, căci știți poate chiar și că acele ale teatrelor mari, subvenționate de stat, sunt tot din pânză și din lemn.</p>
<p>— A! Negreșit, replică Alexandra, îcercând să-și ascundă repulziunea, nici nu pot sa fie din altceva, culisele sunt culise.</p>
<p>—Ele pot să fie cel mult din scânduri compacte, zise „directorul”, dar asta ar îngreuna prea mult urnirea lor, priviți ce decor elegant. Acum, pe umbra asta pe care o lasă ziua, și sub „cruditatea” luminii aplicată pe unele din colțurile astea, vă dă o impresie poate de murdar, însă o să vedeți seara, ce strălucitor apare totul și cât de frumos, cât de bine reliefează aceste decoruri, chiar și frumusețea îndoelnică a unora din artiste. Pe când la d-v. o să fie ceva fenomenal, o să fiți un adevărat astru între toate aceste artiste.</p>
<p>Pe când vorbeau, unul din cei de la masă se apropiase de cortină, ridicase un colț și se uita cu o curiozitate admirativă la Alexandra. El se întoarse repede la masă și zise:</p>
<p>— Să știți că e o artistă nouă, asta... asta le întrece pe toate, de nu le-o băga în buzunar, mare minune!</p>
<p>— Ce spui, într-adevăr e frumoasă.</p>
<p>—Da, dar s-o vezi pe scenă. </p>
<p>— Ia să ridicăm cortina, zise unul din ei, și fără a mai aștepta consimțimântul celorlalți, el se apropie de balustrada cortinei, sări pe scânduri, se repezi la locul unde știa...(în calitate de vechi client al acestui local) că se afla frânghia menită să ridice cortina, și în câteva mișcări o ridică.</p>
<p>Cei de la masă izbucniră în aplauze și unul strigă:</p>
<p>— A, uite și sirena! Ura! Trăiască sirena noastră!</p>
<p>— Ce sirenă! E o adevărată zână, e o stea miraculoasă, zise altul.</p>
<p>— Asta e regina frumuseții, rosti un al treilea.</p>
<p>Alexandra se dădu înapoi între cei doi bărbați, cu care se afla pe scenă, aruncă o privire aproape plină de teamă asupra celor de la mese, și pe când directorul înainta către cel care ridicase cortina, și îl mustra în cuvinte aspre, punându-l la locul lui, ca pe cel din urmă lacheu, cei de la masă strigau vociferând:</p>
<p> — Lasă-l în pace, că noi i-am cerut, altfel îți fluierăm protejata. Nu lăsa cortina, că-ți spargem geamurile.</p>
<p>— Dintr-una din cabine, ieșise alergând o artistă. Se apropiase de cei doi directori și de Alexandra, o privise de sus până jos, și, aruncând o ochiadă lascivă către grup, zise destul de auzibil:</p>
<p>— O iau eu pe garanția  mea, pe gâsculița asta! Nu vă mai osteniți să o fluierați acum, căci o să o fluere publicul diseară!</p>
<p> Directorul o dădu la o parte cu un gest aproape brutal, zicând: </p>
<p>— Treci la loc, lasă-ne în pace! De ce te amesteci?</p>
<p> — Dar ce, dragă, ce ai pățit, directorică. Nu cumva te supără că intervin să iau sub protecția  mea pe amica asta nouă?</p>
<p> — Lasă-mă în pace, treci în cabina ta.</p>
<p>— Păi, ce o să trec? N-am nimic de făcut acolo în cabină, și dacă sunt mai devreme aci, e că voiam să aștept să vad surpriza aia mare pe care ne-a  promis-o amicul nostru Mih....</p>
<p>— Taci din gură, fu nou cuvântul energic pe care îl rostise directorul la adresa cântăreței.</p>
<p>— Să mă bată D-zeu, zise femeia scundă, brună, întorcând capul, și să nu mi se mai zică „frumoasa Elena”, dacă n-o să se întâmple diseară un scandal din pricina gâsculițe acestea!</p>
<p>Alexandra se dăduse cu totul în lături și căuta din ochi un loc pe unde să poată pleca mai repede, însă impresarul se ținea aproape de dânsa și nu o slăbea cu nici un pas. Pe când directorul, acum apropiat cu totul de frumoasa Elena, îi șoptea cu energie câteva cuvinte.</p>
<p>— Ei da, ei și ce dacă am spus-o, parcă nu tot o să vină diseară, n-ai luat-o cu contract? Acum ce mai vrei? răspunse „frumoasa Elena”.</p>
<p>Cele câteva cuvinte o făcură din nou să riposteze cu îndărătnicie și fiindcă Boboc, într-un avânt de supărare, o împingea către fund, ea strigă: </p>
<p>— Lasă, bombonică, dragă, lasă Bobocelule, că o să râd și eu de tine când o să văd că poți să o faci pe gâsca asta să slujească lui Mihnea și poate Floricăi pentru scopurile lor.</p>
<p>La numele Floricăi, Alexandra avusese ca o licărire bănuitoare. Ea înainta, se apropie repede de cei doi și, lăsând orice sfială la o parte, întrebă:</p>
<p>— Mă rog, ce ai spus d-ta de Florica, și cine e acea Florica?</p>
<p>— Dar ce-ți pasă d-tale, d-ră! Eu vorbesc ce vreau! Și n-am să dau nimănui socoteală despre ceea ce vorbesc.</p>
<p>— Dar vorbeai privitor la mine ceva, replică Alexandra cu o intonație blajină, însă atât de cuceritoare încât „frumoasa Elena” se simți pătrunsă până în suflet și fusese gata să revină asupra celor spuse.</p>
<p>— Se poate, adică nu... n-am  voit să te jignesc, d-șoară.</p>  
<trailer> Va urma</trailer>
  </div>
  </div>
  
  <div type="part" n="93">
    <head>FOILETONUL ZIARULUI „MINERVA”</head>
    <head>93</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
<div type="section">
<p>— Lăsați-o, d-ră! Nu vedeți că e nițel cam „țicnită”, altfel o fată foarte de treabă, foarte bună, dar din pricină că n-am lăsat-o să se amestece, să facă pe apărătoarea d-v., așa cum o înțelege ea, a spus câteva prostii, și le regretă.</p>
<p>Iordan se adresă frumoasei Elena, întrebând-o.</p>
<p>— Nu e așa că le regreți?</p>
<p>— Cum să nu regret, răspunse artista, de altfel nici n-aș fi vorbit dacă... În sfârșit, directore dragă nu te supăra, și d-ta, d-ră, te rog să nu te superi, fiindcă vezi, eu în sinceritatea mea, poate am vrut să te servesc, desigur am vrut să te servesc. Alexandra o privi din nou și îi păru cu totul ciudat acest mod de a reveni asupra celor ce vorbise, și mai ales ușurința cu care arunca vorbe fără legătură.</p>
<p> —D-ta trebue să ai o inimă foarte bună, zise Alexandra, încercând să-și împace adversara.</p>
<p>— Da, inima o are bună, replică directorul în locul „frumoasei Elena”, însă are o gură, ca vai de ea. Numai gura! Dacă s-ar lua cineva după „dumneaei”, ar muri.</p>
<p>— Dragă director, ești un prost, ești un măgar, ești un bou! strigă „frumoasa Elena”, dispărând după culise, în odăița din care ieșise.</p>
<p> Boloboc păru a nu auzi cuvintele ce i se adresase, căci zise :</p>
<p>— Vedeți un cap de pasăre, o ființă care nu judecă.</p>
<p>— Și e artistă aici, întrebă Alexandra, cu glasul voalat parcă de un regret.</p>
<p>— Da, adică o primesc ca „artistă”, fiindcă vedeți, în lipsă de elemente mai de valoare, n-am ce face! Uneori trebue programul completat, și atunci cine o să țină loc de artistă. Eu nu pot să fac pe artista, nu e așa ?</p>
<p> — Da, dar în tot cazul, localul acesta mi se pare că nu e pentru mine.</p>
<p>— Nu, d-ră, lucrul acesta să nu-l gândiți, și mai ales să nu-l vorbiți.</p>
<p>— Aș putea să nu-l vorbesc, dar n-aș putea să mă împiedic de a gândi.</p>
<p>Vedeți, d-le director, tinerii aceștia cu purtarea lor îmi indică îndeajuns de clar modul în care se „petrece” aici. D-ra asta poate e foarte gentilă și foarte bună actriță, dar prin felul cum vorbește, îmi dă să înțeleg o mulțime de lucruri.</p>
<p>— Dv. sunteți prea pesimistă, d-ră, o să vă obișnuiți cu viața asta, și apoi țineam nu, numai atâta, să vedeți scena,să vă faceți o idee de locul pe care trebue să apăreți, și încolo sunteți liberă să faceți orice.</p>
<p>— Aș putea chiar să nici nu mai vin.</p>
<p>— Ați putea, însă gândiți-vă că trebue să plătiți cinci mii de lei, imediat, dacă nu vă îndepliniți angajamentul.</p>
<p>— Cinci mii de lei, murmură Alexandra, fără a putea stăpâni un suspin, apoi privi din nou pe scenă, se uită între culise și, luându-și cu o înclinare rămas bun de la cei doi, se îndreptă spre ieșire, condusă de aproape de către impresarul și de directorul localului.</p>
<p>Boboc, ajuns lângă ușă, i-o deschise, și se înclină, zicând:</p>
<p>— Cred că o să veniți. Și încă ceva, cred d-șoară că e în interesul d-v. să faceți măcar o repetiție.</p>
<p>— Nu mai am nevoie de nici o repetiție, zise Alexandra. </p>
<p>— Da, dar n-o să puteți apărea pe scenă, și în cazul ăsta o să vă fie foarte greu, fiindcă angajamentul e angajament.</p>
<p>Impresarul înaintă până în dreptul ușii și reluă din nou, cu insistență:</p>
<p> — D-ră, înainte de  a pleca, apăreți să cântați ceva pe scenă. Iată, noi o să dăm afară pe toți aceștia, și o să rămâneți singură, n-o să aveți nici un spectator, pe nimeni.</p>
<p>Alexandra, oprită în ușă, se uită din nou la „directorul” localului. Insistența impresarului, convingerea cu care rostise cuvintele prin care o încredința că trebue să joace, și că n-are încotro, o convinsese aproape complet că într-adevăr ea trebuie să cedeze acestor insistențe, măcar de formă.</p>
<p>— Să iau măsurile necesare? întrebă directorul, văzând-o gata să se înduplece.</p>
<p>— Ați fi putut să le luați mai din vreme, zise Alexandra, iar nu acum abia.</p>
<p> — Ei, nu mai de asta e vorba? Imediat sunt toate gata. O să vedeți.</p>
<p> Și, făcând un semn „impresarului”, un semn prin care îi dădea să înțeleagă că trebue să o țină pe Alexandra neapărat încă aci, să nu o lase să plece, el dispăru și imediat sala se goli.</p>
<p>Pe scenă apărură doi servitori care potriviră lucrurile ca în vederea unei repetiții.</p>
<p> — Să credeți, reluă „impresariul” cu același glas persistent, insignuant pe care știuse să-l aibă în toate convorbirile lui până acum, să credeți d-ră, că nu e nimic din ceea ce vă temeți d-v. E numai aparența care de multe ori e împotriva unor persoane, bunioară cum spuneați d-v. înșivă că uneori împrejurările sunt împotriva d-v.</p>
<p> — Da, așa am spus, în câteva rânduri.</p>
<p> — Ei, vedeți d-șoară, după cum împrejurările au fost împotriva d-v., aparențele acum parcă anume se grupează, se coalizează împotriva acestui nenorocit local.</p>
<p>—Dacă spuneți că e un local nenorocit, cu atât mai rău pentru el în cazul ăsta.</p>
<p> — Zic „nenorocit”, d-ră, din pricină că vedeți... ce o să fac, toate aparențele sunt împotriva directorului și împotriva localului, și sunt de așa natură, încât e aproape imposibil să vă conving eu. Dacă nu v-ați fi gândit d-v. și n-ați fi raționat, zicându-vă că nu toate lucrurile sunt așa de rele precum se  prezintă, probabil ca ați fi plecat.</p>
<p>— Și ce voiți să spuneți, d-le Iordan?</p>
<p>— Vreau din nou să vă rog să binevoiți a face mica repetiție de care a fost vorba și apoi să reveniți, căci altă resursă decât asta nu aveți.</p>
<p>— Bine, d-le Iordan, cu d-ta văd că trebue să fiu sinceră, eu n-aș voi să mai apar, localul nu-mi place. Influențată bineînțeles întrucâtva de ceea ce mi-ai spus d-ta, am putut să admit să fac pe „artista“, dar în mod demn, onorabil, și nu într-un asemenea local, d-le.</p>
<p> — Dar e un local foarte onorabil ...</p>
<p>— Da? întrebă Alexandra și ghicind că și față de Iordan trebuia să se prefacă, ea făcuse o sforțare asupra-și, și în cele din urmă, zise cu glasul aproape indiferent:</p>
<p>— Ei, fie, am să fac o repetiție să cânt ceva pe scenă, și apoi vom vedea.</p>
<p> Văzând că nu este nici un mijloc prin care să iasă în mod onorabil din această situație, Alexandra se hotărâse (pentru a adormi bănuielile celor doi), să cânte măcar o dată pe scenă și apoi, când se va fi văzut scăpată afară, să nu mai calce prin acest local.</p>
<p>O teamă instinctivă, un fel de groază nelămurită, o cuprinsese, ghicind că acești doi păreau hotărâți nu numai să o silească să cânte, dar încă să o rețină cu forța acolo.</p>
<p> Cuvintele nesocotite ale „Frumoasei Elena”, aluziile pe care le auzise până aici, o edificase îndeajuns asupra localului în care fusese târâtă și asupra primejdiei în care se afla.</p>
<p>Acum, fiindcă nu se vedea în stare de a lupta cu greutățile, cu piedicile ce i se ridicau în cale, se decisese, deși cu inima strânsă să-și dea aerul că vrea să joace pe scena măcar pentru a face o repetiție.</p>
  <trailer> Va urma</trailer>
</div>
  </div>
  
  <div type="part" n="94">
    <head>FOILETONUL ZIARULUI „MINERVA”</head>
    <head>94</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
<div type="section">
<p> Directorul Boboc ghicise cele ce se petreceau în inima Alexandrei, căci el, pretextând că vrea să o conducă, o luase înainte; însă întâi făcuse un semn de înțelegere (neobservat de Alexandra) către tovarășul său. Iordan la rându-i pus în gardă de acest semn, se adresă câtorva chelneri, le vorbi în șoaptă, și pe când Alexandra urca treptele înapoi, pentru a trece pe scenă însoțită de către „directorul”. Impresarul luă cele mai strașnice măsuri ca nu cumva d-ra Cerveniu să poată scăpa pe neașteptate din acest local.</p>  
<p> — Să fiți cu ochii în patru! murmurase el într-un ordin energic. </p>
<p> — Am  înțeles!</p>
<p>  — Porunca patronului: să nu cumva să o șteargă de aici, înțelegeți voi de ce e vorba?</p>
<p>— Da, replicaseră la rând chelnerii.</p>
<p>Totodată el se adresase unui soi de uriaș care slujea mai mult pentru a pune la  respect pe clienții prea zurbagii, și-i spusese tot în șoaptă:  </p>
<p>— Cu nici un preț nu trebuie lăsată fata asta să plece, înainte de ordinul patronului.</p>
<p>— Înțeles, am înțeles, mormăise uriașul.</p>
<p>Trecând din nou pe lângă cabinele artiștilor, Alexandra zări o  figură blondă. O fată drăgălașă, înaltă, se uita prin  ușa întredeschisă ca să vadă cine e noua venită.</p>
<p>  Curiozitatea ei fusese ațâțată de către „frumoasa Elena”, căci blonda, la vederea Alexandrei, scoase o exclamație de uimire admirativă și închise ușa repede. </p>
<p>Alexandra se apropie de mijlocul scenei și făcu un semn interogativ către patron, întrebând:</p>
<p>— Dar cine acompaniază?</p>
<p>Iordan, impresarul, așezat la pianul ce era alături de scenă, începu să preludeze, apoi zise tare către d-ra Cerveniu:</p>
<p>— Romanța lui Tosti, d-ră, Romanța „T’amo ancora” pe care am exersat-o noi; va fi bucata de debut și poate   și bucata d-tale de rezistență, căci o cânți de minune.</p>
<p>Tânăra era cu inima strânsă într-un pumn: nici nu-i venea măcar să deschidă gura, se simțea stingherită până și în mișcări, localul o apăsa, decorurile murdare, lumina confuză, murdară a zilei sfârșite o indispunea. Scenele de mai înainte, de asemenea nu erau menite să o încurajeze și mai presus de acestea conștiința că ea era pândită și că i se vor pune toate piedicile posibile, pentru a nu ieși de aici, o nelinișteau într-un grad atât de înalt, încât cu toată sforțarea pe care o făcu pentru a scoate câteva sunete curate, nu putu la început să cânte, atât îi era glasul de voalat.</p>
<p>— D-ră, ești emoționată, zise impresarul Iordan, să mai începem încă o dată!  </p>
<p> Și, ca și când s-ar fi înțeles lucrul de la sine, el  reluă aria de la cap.  </p>
<p>De astă dată, Alexandra  reuși să-și stăpânească neliniștea, și începu să cânte. De la primele note pe care le scoase, patronul teatrului se apropie de ea, începu să o privească cu admirație abia stăpânită, și în mai multe rânduri murmură în șoaptă:</p> 
<p>— Minunat, minunat, divin, e supraomenesc!</p>
<p>Încurajată de aceste cuvinte prea măgulitoare pentru ea, tânăra își dădu drumul vocii și cântă cu o limpezime care uimi și pe impresarul deja obișnuit cu vocea ei melodioasă.  </p>
<p> Nici Iordan, nici Alexandra, și nici Patronul nu auziră cum dindărătul scenei mai multe uși se deschiseră pe rând și cum pașii furișați ai unor artiști se apropiau de scenă spre a le da putința să asculte mai de aproape vocea aceasta extrem de armonioasă și melodioasă.</p>
<p>Patronul, alături de Alexandra, se uita când la fața ei când la impresarul, și când se termină cântecul, el fu gata să se confunde în mulțumiri și explozie de admirație, dar auzi la spatele lui, la spatele scenei un ropot de aplauze.</p>
<p>Erau cei câțiva artiști, și cele câteva fete, artiste, care de astă dată izbucniseră în aplauze admirative.</p>
<p>Alexandra se întoarse, dar se simți apucată de braț și două mânuțe mici, delicate, îi strânseră degetele ei, iar un glas care se făcea duios și lingușitor îi zise: </p>
<p> — Cât de frumos cânți, d-ră, cânți aproape tot atât de frumos cu glasul, pe cât te presimți de frumos cu obrazul d-tale.</p>
<p>D-ra Cerveniu își îndreptă privirile către persoana care vorbea și văzu că era o fată blondă, înaltă, cu ceva naiv în privirile ei. Ochii fetei exprimau o sinceritate profundă: </p>
<p>— Mulțumesc, d-ră, murmură Alexandra, mulțumesc , ești prea gentilă.</p>
<p>— Mă numesc „Roza de Mai“, nu mă cunoști încă d-șoară? N-ai auzit de mine? Dar d-ta. d-ră, d-ta ești o artistă desăvârșită! Ai mai jucat undeva, pe ce teatru ai mai fost, cred că trebuie să  fi fost pe cele mai mari scene din lume.</p>
<p>— Încă nu, n-a apărut nicăieri zise directorul cu mândrie, dar va deveni o celebritate; pentru o mine, o mare onoare că a debutat aici pe scena mea.  </p>
<p>  — E primul debut? Vai, ce frumoasă voce! Nici nu vă puteți închipui, urmă Roza de Mai, adresându-se către ceilalți, cât e de frumoasă ! E aproape mai frumoasă decât îi e vocea.</p>  
<p>Alexandra urmări cu privirea direcția către care se îndrepta Roza de Mai și văzu mai mulți artiști, unii rași, alții puțin cam neglijați în ținută, însă toți având aere afabile, îndatoritoare.</p>
<p>Unul din ei înaintă către Alexandra și o complimentă ca și când ar fi fost un bun camarad, zicând: </p>
<p> — E de mirat, d-ră, că ai condescins d-ta sa apari pe o astfel de scenă, când ai  atâtea calități și fizice și probabil și morale.</p>
<p>— Ce zise Roza de Mai, știi d-ta cum trebuie comparată ființa asta care ne onorează acum cu prezența ei?</p>
<p>— Oho? S-a urcat Roza de Mai în copac, zise unul din   artiști, a luat-o pe termeni înalți.</p>
<p>— Și de ce nu aș lua-o când vorbesc de o ființă atât de superioară nouă, cum e domnia ei? urmă Roza de Mai.</p>
<p>D-ra ar putea foarte bine să fie comparată cu un înger, care s-a coborât într-un infern. La noi e infern, noi suntem necurații și dumneaei... cred că nici unul din noi n-are să se îndoiască de lucrul acesta, e un adevărat înger.</p>
<p>— Ei, îngerul, zise directorul întrerupându-o, ne-a făcut  onoarea să stea aici și acum  o să dăm un mic banchet în onoarea dumneaei.</p>
<p>— Nu, d-le director, răspunse Alexandra, v-am făcut dorința, v-am făcut proba; și sper să ies diseară și mai bine. Dar acum  trebuie să plec să-mi aranjez puținele lucruri ce am acasă, și în același timp să-mi iau o toaletă convenabilă, și să îmi prepar curajul pentru diseară.</p> 
<p>— Dar nu e nevoie, nu e nevoie de nimic zise Boboc repede, e destul de bine așa cum sunteți, d-ră. Veți face impresia  unei „diseuse”, o d-ră nobilă din high-life, care s-ar urca din stal pe scenă să debuteze. Ar fi cred cea mai frumoasă impresie, cea mai frumoasă idee ce s-ar putea realiza, și ca simplicitate, și totodată ca bucată de efect. Ne-am înțeles, d-ră, rămâneți aici; o să cinați cu noi, și vă vom arăta cabina în care vă puteți „prepara”.</p>
<p> Directorul lăsă pe Alexandra alături de „Roza de Mai“ și cu ceilalți artiști, care păreau a sta la o distanță respectuoasă, se îndreptă cu impresarul, spre treptele din dos ale scenei.</p>
<trailer> Va urma</trailer>
  </div>
  </div>
  
  <div type="part" n="95">
    <head>FOILETONUL ZIARULUI „MINERVA”</head>
    <head>95</head>
   <head>NOI SUNTEM SCLAVE. ROMAN MODERN</head>
    <head>de Vasile Pop</head>
<div type="section">
<p>Roza de Mai îl privi de pe urmă, apucă pe noua debutantă de mână, și îi șopti cu înfrigurare:</p>
<p>— Pentru D-zeu, d-ră, nu mai sta aici, nu e pentru d-ta,  ăsta e un infern, nu e un local în care d-ta să poți apărea în mod onorabil!</p>
<p>— Ar trebui, d-șoară „Roza de Mai“, să te poți preface că ești mulțumită, că nu ai nici un gând de a pleca de aici, ca să le inspiri îndeajuns încredere, până să te pot scăpa eu. </p>
<p>Aceste cuvinte fură rostite în șoaptă și acum Roza de Mai zise tare:</p>
<p>—Aveți vreo cabină, d-ră, în care să vă puteți îmbrăca? Căci dacă nu, tot sunt eu singură, vă ofer cabina mea.</p>
<p>Cuvintele erau spuse în vederea faptului că „Directorul” se apropia din nou de Alexandra cu un aer bănuitor; dar bănuiala lui fu risipită repede de către aerul liniștit și degajat cu care Alexandra răspunse:</p>
<p>— Nu  știu, să vedeam cum decide d. Director.</p>
<p>— D-ră, zise Boboc la rândul său, mi se pare, v-am spus deja că aveți cabina d-stră preparată gata. </p>
<p>—Mulțumesc, d-le director.</p>
<p>—Și dacă vreți, urmă Boboc, pot să v-o arăt imediat, dar e cam în neregulă, deoarece a fost părăsită abia azi de către „proprietara” ei de până acum.</p>
<p>—Ce bine se potrivește, rosti Alexandra cu un aer degajat. Mulțumesc, îmi pare bine, căci mi-ar fi fost foarte incomod dacă mai era altcineva în cabină, fie chiar și o damă.</p>
<p>— Da? Dar atunci cum o să vă îmbrăcați?  </p>
<p>— O să-mi aduc servitoarea mea, de îndată ce voi putea să uzez de cabină, bineînțeles mâine sau poimâine; deocamdată o să rămân aici, până după reprezentație.</p>
<p>— Da, da, foarte bine, dar cine să vă ajute?</p>
<p>— Eu... știu eu, dacă ar fi așa de gentilă d-ra Roza de Mai?</p>
<p>— A! Cu mare plăcere, deși am nițică treabă, dar în sfârșit... vă rog nu vă supărați, d-ră, reluă Roza de Mai, nu luați în seamă că am spus că „am nițică treabă”, sunt cu totul la dispoziția dv. </p>
<p>Cuvintele erau menite, în graba cu care fuseseră rostite, să amăgească complet pe Director și aceasta, văzând aerul întâi ceremonial cu care rostise Alexandra, și apoi aparența de regret de a servi, afișată de Roza de Mai, iar în urmă aerul politicos cu care se oferise, își zisese că nu poate să fie nimic între cele două, și le arătă cabina.  </p>
<p>Alexandra intră într-o încăpere foarte mică, destul de curățică, însă care mirosea a parfumuri și fard.</p>
<p>— E cam închis aici, zise directorul, dar e un noroc că nu stau actrițele toată ziua închise înăuntru, e chestie numai de cinci sau zece minute până când se îmbracă, și după aceea apar pe scenă, se dezbracă și își văd de treburile lor.</p>
<p>—Oricum, e foarte drăguț, rosti Alexandra, nu e un salon mare, dar e destul de încăpător pentru două persoane.</p>
<p>Patronul se depărtă, aruncând încă odată o privire scrutătoare asupra Alexandrei, și când se convinse că nu are nimic de temut din partea ei, se mai înclină încă o dată și zise:</p>
<p>— D-ra Roza de Mai o să fie gentilă, fiindcă mă servește și pe mine servindu-vă pe d-tră, d-ră.</p>
<p>— Bine, o să fac și pe asta, replică Roza de Mai pe un ton supus.</p>
<p>  Dar de îndată ce rămase singură cu Alexandra, ea duse degetul la buze se apropie de ușă, puse urechea la gaura cheii și ascultă ca să audă pașii directorului; însă acesta rămăsese pe loc.</p>
<p>— O să vă placă foarte mult localul, zise Roza de Mai cu glas tare, ca să înțeleagă cel de afară că se ține o altă convorbire, decât ceea pe care se temea el:</p>
<p>— Da, într-adevăr începe chiar să-mi placă, replică Alexandra.</p>
<p>Câteva cuvinte banale schimbate între amândouă fetele, făcură pe cel de afară să se depărteze încredințat că nu are de ce să se teamă.</p>
<p>Însă de îndată ce zgomotul pașilor lui se depărtă către ieșirea din culoarul pe care se aflau odăițele artiștilor, Roza de Mai zise repede, în șoaptă:</p>
<p>— D-ră, am să fac tot posibilul ca să te pot ajuta să scapi de aici; nu e pentru d-ta, ți-o repet nu e pentru d-ta!</p>
<p>— Asta am văzut-o și eu, dar e prea târziu, era prea târziu să mai mă dau înapoi, deoarece amenințau sau păreau cu aerele lor hotărâte atât de deciși să mă oprească aici, încât m-am ferit, decât să am un scandal, mai bine m-am gândit să am aerul că cedez.</p>
<p>— Bine ați făcut, d-ră! Și acum să lucrăm repede, zise blonda cu o grabă: Unde locuiți d-v.? Dați-mi adresa și eu   mă voi furișa imediat de aici, sub pretext că mă duc până la farmacie să-mi iau câteva lucruri necesare toaletei mele, și o să mă duc să dau de știre persoanelor care sunt la d-ta. Desigur, trebuie să ai d-ta o ființă care te adoră pe d-ta,   după cât ești de frumoasă.</p>
<p>— Asta nu, te înșeli d-ră, zise Alexandra cu tristețe, însă să am pe altcineva care mi-e foarte devotată, o femeie, doica mea.</p>
<p>— Ei bine, îi voi spune unde ești, și-i voi da și instrucțiile necesare ca să se ducă la comisar, la tot ce trebuie, sau care să știi că te poate apăra, să-ți și aducă aici și să te ia cu sila chiar, să nu rămâi!</p>
<p>— Nu n-am să rămân, am să fac tot posibilul să plec!</p>
<p>— Să nu rămâi cu nici un preț, d-ră, reluă cu o insistență înflăcărată blonda. Ăștia sunt niște ticăloși, și pe urmă eu mai știu și altceva. Nu e numai chestia să te facă să joci pe scenă, d-ta poate ai mai auzit de numele meu? Nu l-ai auzit!?</p>
<p>— Nu, d-ră, deși ai un nume foarte drăguț.</p>
<p>— A nu, nu zic în  sensul ăsta; întreb dacă nu ai auzit de mine, din cauză că asta era în legătură cu ce spuneam. Eu am auzit de d-ta la un chef pe care îl făceam odinioară cu unul Mihnea Mărgărint, și cu altul Feride, un om cu mare influență politică, și cu un locotenent Stamatiade, cu unul Georgel Cerveniu, care era mi se pare chiar fratele d-tale.</p>
<p>— Da, da, chiar el era.</p>
<p>— Ei, d-ră, urma Roza de mai tot în șoaptă, atunci am auzit eu că aveau de gând să te răpească. D-ta ești d-ra Cerveniu, nu?</p>
<p>— Da, da.</p>
<p>— Ei, am auzit adineauri când ai trecut pe lângă noi și când ți-a spus numele în sfârșit, când vorbea el cu d-ta. Și  mi-am făcut imediat legătura între planul lor de atunci și cele ce am auzit azi, avem gândul ăsta de a te aduce aici, căci te-au adus aproape cu sila .</p>
<p>— Da, aproape cu sila, însă am fost păcălită, fiindcă credeam că o să fie cu totul altceva.</p>
<p>— Ei, iată, d-șoară, să știi că e la mijloc o mașinație împotriva D-tale, zise „Roza de Mai“ cu o insistență plină de pătrundere, să știi că ticălosul acela de Mihnea Mărgărint și cu una Florica, aceea care a pus la cale atunci răpirea dumitale, sunt amestecate. Ei au fost și aseară aici și au vorbit cu „directorul”. Și au vorbit și azi: desigur, că tot în vederea scopului ăsta, vor să te compromită.</p>
<p>— Și dacă au să mă compromită, murmură Alexandra care va fi folosul lor?</p>
<p>— Uite ce bănuiesc eu, trebuie să fie o cabală împotriva d-rale, d-ră.</p>
<p>— Ești prea romantică, nu e  nici o cabală, e o simplă răzbunare sau vrea Florica din invidie să își bată joc de mine, fiindcă (știu eu din pricină), n-am admis unele vederi ale ei.</p>
<p>— Ei, atunci cu atât mai mult, și mi se pare încă ceva: D-ta  ești iubită de cineva?</p>  
<trailer> Va urma</trailer>
  </div>
  </div>
  
  <div type="part" n="96">
    <head>FOILETONUL ZIARULUI „MINERVA”</head>
    <head>96</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
<div type="section">
<p>— Nu tocmai, zise Alexandra.</p>
<p>—Adică ești sau nu ești iubită; ei, spune, vorbim sincer, uite eu sunt atât de devotată cauzei d-tale, deși abia te-am văzut. Te cunosc însă de mult din auzite. Acum,  doar te-am văzut și inima mea e cu totul pentru D-ta. Să nu crezi că sunt o ticăloasă care vrea să te înșele, să abuzez de buna credință a d-tale. Nu!</p>
<p>— Nu, asta nu o cred, ești prea sinceră!</p>
<p>— Nu, reluă blonda, să nu crezi că sunt numai sinceră. Îți sunt devotată, adânc devotată, sunt cucerită de d-ta, de curăția, de grația și frumusețea d-tale...</p>
<p>— Mulțumesc, ești prea gentilă.</p>
<p>— Să nu crezi că e gentilețe din partea mea e o necesitate, o trebuință sufletească, replică Roza de Mai, și eu îmi spuneam, că dacă ai pe cineva care să țină la d-ta, atunci se explică totul. Ticăloasa aia de Florica, desigur că ține la el, sau vrea să o rupi definitiv cu el, și numai de aia umblă să te compromită, nu știu dacă mă înțelegi? </p>
<p>— Da, înțeleg, dar probabil că nici nu se gândește Florica la dl. acela, și știu că Domnului acela puțin i-ar păsa dacă cumva m-aș expune eu în public odată, sau dacă m-aș face chiar de râs, sau m-aș  compromite, după cum vor oamenii aceștia, zise Alexandra, gata să plângă. </p>
<p>— Nu plânge, scumpă d-ră, nu mai plânge, zise Roza de Mai, lasă că mă voi duce eu numaidecât, și o să fac tot posibilul ca să te scap de aici.</p>
<p>Ea se prefăcu că mai aranjează ceva la toaleta Alexandrei și, după ce-i termină, reuși să plece din local fără a da nimic de bănuit.  </p>
<p>Alexandra luase loc pe un  scaun în restaurant și, fiindcă „Impresarul“ se oferi să-i țină de urât câtva timp, până se va instala masa, ea îl primi.</p>
<p>Pe când asculta frazele lui banale, Alexandra tresări, căci deosebi un glas pe care îl cunoștea; era glasul temut al unei femei gata de orice lovitură.</p>
<p>Tânăra întoarse capul și un fior îi trecu prin inimă când auzi glasul batjocoritor al Floricăi, zicând:</p>
<p>— A ! Iată și frumoasa noastră virtuoasă!</p>
<p>În primul moment, Alexandra voia să se ridice de la locul ei și să plece. Ea uitase sub impresia aceasta a momentului că nu putea încerca nimic în acest sens, căci se afla cu totul la discreția celor doi, care o aduseseră aici. Această uitare o făcuse să piardă cu totul din vedere planul pe care și-l făcuse, planul de a părea liniștită și resemnată cu soarta ei. Dar o exclamație a tânărului care o însoțea pe d-ra Adamiade o făcu să-și vină în fire și să-și reia locul cu liniștea și cu aerul jignit al unei regine care ar disprețui orice atingeri.</p>
<p>La vederea ei, tânărul frumos, cu aerul îndrăzneț care o însoțea pe Florica, se apropie de masa ei cu tupeul omului obișnuit să aibă asemenea atitudini și purtări. El o privi pe Alexandra și zise cu un ton nici prea admirativ ,însă nici prea ironic:</p> 
<p>— A, Dv. sunteți acea frumusețe pentru care mi-am riscat eu viața. Într-adevăr, acum  văd și eu că merita un asemenea risc din partea mea, o frumusețe atât de covârșitoare.</p>
<p>— Domnule, nu te cunosc, zise Alexandra, și interzic oricui să-mi vorbească pe un ton necuviincios; aceasta mai ales unui om care are aparența de a fi cavaler, însă nu e.</p>
<p>Tânărul își întoarse obrazul către Florica și îi  zise:</p>
<p>— Mais vous savez, elle à de la défense.</p>
<p>— Da, d-le, replică Alexandra, ca și când i s-ar fi adresat cuvintele ei, am îndeajuns putere de a mă apăra, și mai ales de a pune la locul lor pe cei necuviincioși.</p>
<p>Impresarul făcu un gest de  împăciuire față de Alexandra, apoi se adresă celor doi tineri cu o privire rugătoare ca și când le-ar fi spus:</p>
<p>— Nu o speriați, lăsați-o: întâi să ajungem acolo unde fusese vorba și cu un aer cu totul serviabil, amical, el zise  Alexandrei, poftind-o cu un gest să își reia locul pe scaun.</p>
<p>— Vă rog, D-ră, dar nu luați în seamă: acestea sunt cuvinte pe care Dv. nu  trebuie să le considerați ca jignitoare.  </p>
<p>— Ce local! Ce local! exclamă aproape involuntar Alexandra: cum am putut eu intra aici?!</p>
<p>— Ei, D-ră, reluă Impresarul pe un ton mai insistent,  dar nu e atât vina localului, cât este vina frumuseții d-tale.  </p>
<p>  Mihnea Mărgărint, luat de o parte de către Florica Adamiade, își schimba cu ea impresiile.</p>
<p>Alexandra auzi cuvintele lui Mihnea și înțelese că el spune:</p>
<p>— Un morceau de roi.</p>
<p>Florica îi răspunse cu intonația ei ironică, batjocoritoare:</p>
<p>— Într-adevăr, ar fi mai degrabă de zis: un morceau de bois; fiindcă e atât de bățoasă și rigidă în principiile ei, încât, dacă nu s-ar transforma în urma celor ce i se vor petrece aici n-are să fie niciodată măcar o femeie acceptabilă pentru tineri chiar mai puțin pretențioși decât d-ta.</p>
<p>— A, eu, urmă Mihnea tot pe același ton ridicat, făcând pe Alexandra să audă cuvintele lui, eu aș lua-o de soție chiar.</p>
<p>— Da? Frumos! Ai face lucrul acesta? Mi se pare că mai ai vreo câteva victime pe sufletul d-tale!</p>
<p>—Da, dar din asta n-aș face o victimă, aș face o regină! exclamă Mihnea.</p>
<p>— Da? O „regină“. Foarte drăguț! Dar ce ai face cu Domnița Viorica a d-tale, cu soția impecabilă pe care o ai la moșie, ca administratoare a moșiei d-tale?</p>
<p>— Ce aș face? Aș lăsa-o să fie administratoare; n-am decât să divorțez de ea, și să o iau pe frumusețea asta.</p>
<p>— Apoi n-a fost vorba așa, amice: d-ta îmi răstorni toate planurile, replică râzând d-ra Adamiade.</p>
<p>Florica făcu un semn prin care îi indica lui Mihnea să coboare vocea și mai mult, apoi cu un gest îl pofti să ia loc la o masă mai îndepărtată. Directorul chiar o zări și se apropie de Florica, înclinându-se cu aerele căciulitoare pline de umilință ale omului care știe că are a face cu o ființă atotputernică, și căreia își oferea serviciile într-un mod respingător de servil.</p>
<p>Florica făcu semn unui chelner. Acesta se repezi gata să dea aproape în genunchi, luă comanda șoptită de tânăra pe care o vede atât de curtenită de către patronul său și dispăru pe când Mihnea, întors cu totul către Alexandra, nu  mai slăbea din ochi.</p>
<p>Alexandra nici nu mai asculta cuvintele pe care le rostea, aproape fără să se întrerupă, impresarul. El îi vorbea de planuri mari, de viitor, de diferitele debuturi pe care avea să le pună la cale, împreună cu ea, prin capitalele Europei și de succesele și triumfurile ce trebuia să se lege de numele ei.</p>
<p>— O celebritate o să fiți, d-ră! O să deveniți ceva mult mai frumos, mai invidiat, mai dorit decât celebra Lina Cavalieri. Aceea nici măcar frumoasă nu e; dar are ceva voce drăgălașă, are joc de scenă și lucrul acesta, jocul de scenă pe care încă nu-l posedați dv. o să vă fie foarte ușor, mai ales cu inteligența și cu putința dv. de a vă adapta.</p>
<p>Alexandra nu se gândea, nu auzea măcar o vorbă din cele ce-i spunea omul acesta, pe care ea îl privea în față, ca și când ar fi fost de sticlă, părând a trece cu privirile dincolo de el și urmărind continuu, numai un gând:</p>
 <trailer> Va urma</trailer>
  </div>
  </div>
  
  <div type="part" n="97">
    <head>FOILETONUL ZIARULUI „MINERVA”</head>
    <head>97</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
<div type="section">
<p>— Oare o să găsească Roza de Mai pe doica acasă? O să aibă doica atâta prevedere să dea fuga până la comisar, să ceară ajutor și să vină ca să mă scoată de aici?</p>
<p>Acum se învinuia de ușurința cu care admisese măcar ideea aceasta de a debuta pe o scenă. Ea se mustra amar că în dorința de a se plăti cât mai repede de datoriile ce avea Doica pentru ea la Scuteanu și în ambiția de a nu-i datora nimic, se aruncase cu atâta neprevedere în direcția aceasta pe care i-o indicase Iordan.</p>
<p>Ea îl privea pe Impresarul ei cu un surâs nehotărât, care nu avea nicio expresie și se desena pe buzele ei ca o crispare a buzelor, datorită indulgenței, pe când în suflet și în inimă își spunea:</p>
<p>— Cum am putut eu să am încredere într-un asemenea om? Cum? Eu nu m-am încrezut în Scuteanu, în Lily și în nimeni, și m-am încrezut tocmai într-un om atât de jos, cum e acesta care m-a adus aici? De ce n-am fost în stare să judec puțin, să văd ce orbire m-a cuprins pe mine, numai la gândul că o să pot scăpa de datorii. Cum am putut eu să-mi închipui, că o viață asemenea aceleia pe care o duc artistele, deși nu o cunoșteam, putea să fie măcar onorabilă?</p>
<p>Ca prin vis auzi pe interlocutorul repetând o întrebare, și surâsul ei se accentuă:</p>
<p>— Desigur, d-ră, zise Iordan pentru a doua oară, desigur că sunteți de aceeași părere! Și o să vedeți ce triumf o să fie!</p>
<p>— Da, da, întocmai la asta mă gândesc, zise Alexandra, fără a-și da seama de care triumf vorbise impresarul.</p>
<p>Lămpile se aprinseră de mai demult fără ca Alexandra să fi observat aceasta.</p>
<p>Câțiva tineri, veniți mai devreme pentru a-și manifesta simpatia, prietenia sau admirația pentru diferitele artiste, luase loc la mese. Unul zări pe Alexandra și rosti ca uluit:</p>
<p>— A! Uite aici un giuvaier! Și e cu impresarul nostru, Iordan! atunci trebuie să fie de-ale noastre!</p>
<p>Unul din ei, subțiratic, blond și înalt, se îndreptă către masa ocupată de Alexandra și impresar, și, punând mâna pe un scaun, întrebă:</p>
<p>— Îmi dați voie, frumoasă d-șoară, să vă țin puțin de urât?</p>
<p> Dar el nu apucă să termine bine fraza și se simți apucat de ceafă, și, aruncat în lături, pe când un glas imperios ca acel al unui stăpân, îi spunea pe un ton de o energie, care nu admitea replică:</p>
<p>— Idiotule! Să nu cumva să te mai apropii de d-șoara asta, că te fac praf! Asta e d-șoara pe care o curtez eu, și nu permit nimănui să se apropie de ea!</p>
<p>Și pe când Mihnea asculta, tânărul întoarse capul și exclamă:</p>
<p>— A, d-ta ești, d-le Mărgărint? Iartă-mă! N-am știut, căci dacă știam nici nu mă apropiam măcar.</p>
<p>— Chelner, strigă Mihnea, să bagi de seamă, să stai lângă ușă și pe cel pe care îl voi vedea că se îndreaptă încoace, să-i spui că locul acesta e ocupat de mine!</p>
<p>Cu aceste cuvinte, el luă un scaun și îl lipi culcat de masa la care ședea Alexandra, apoi se depărtă cu un salut scurt din cap.</p>
<p>— Acum, zise Impresarul, surâzând, o să fiți la adăpost de orice obrăznicie, scutul d-lui Mihnea Mărgărint, e mai puternic decât al patronului și al meu.</p>
<p>D-ra Cerveniu tăcu, dar paloarea care se răspândise peste obrazul ei făcu acum loc unui flux de sânge care o împurpură complet. Ea începu să tremure și fu nevoită să-și ascundă mâinile sub masă, pentru a nu se vedea tremurătura lor nervoasă.</p>
<p>— De ce te afișezi așa, amice? zise Florica, adresându-se lui Mihnea Mărgărint.</p>
<p>— Cum să nu mă afișez, d-șoară, dar nu vezi că nerozii ăștia calcă pe terenul meu? </p>
<p>— Dar nu e încă al d-tale, amice dragă.</p>
<p>— Nu e încă, dar o să devină, zise Mihnea cu un accent energic.</p>
<p>— Dar repede mergi, dragă, la cuceriri?</p>
<p>— Așa! Mă mir că nu mă știi! Eu credeam că mă cunoști de mult, d-șoară.</p>
<p>— În sfârșit, eu nu geloasă deloc, reluă Florica surâzând, și dacă îmi ajunge scopul pe care mi l-am propus, sunt mulțumită, și îți voi fi recunoscătoare pentru sprijinul pe care mi l-ai dat până acum.</p>
<p>— Mi se pare că o să ne certăm asupra scopului d-tale, d-șoară!</p>
<p>— Cum? Serios, ai de gând să o acaparezi complet, d-le Mărgărint, întrebă Florica cu oarecare nedumerire:</p>
<p>— Foarte serios.</p>
<p>— Și crezi că o să obții de la ea să primească a fi soția d-tale, întrebă Florica cu un surâs care în zadar se încerca să-l facă lipsit de ironie.</p>
<p>— D-șoară, când îmi pun eu ceva în cap, ori mor eu, ori moare persoana aia, și până acum încă n-am murit niciodată!</p>
<p>— Dar nici acei asupra căror te-ai năpustit d-ta n-au murit complet, în tot cazul.</p>
<p>Mărgărint surâse, și replică liniștit:</p>
<p>— Nu, dar nici mult nu le-a lipsit!</p>
<p>— Și ai de gând serios să o iei în căsătorie? întrebă Florica.</p>
<p>— Negreșit, negreșit!</p>
<p>Ș-apoi, urmă , asta e o frază:</p>
<p>—Asta e singura promisiune pe care poți s-o faci unei fete cinstite; căci dacă nu-i vorbești de căsătorie, nici nu te poți apropia de ea.</p>
<p>— E bine să vorbești atât de bine despre fetele așa zise „cinstite”.</p>
<p>— A, reluă Mihnea, cât despre celelalte, care sunt tot cinstite, dar care au un mod original de a vedea lucrurile...</p>
<p>— Ei, despre acestea să-mi vorbești, d-le, cum te apropii d-ta de ele, și cum le cucerești, întrebă Florica cu un surâs pe care se silea să-l facă prevenitor și grațios.</p>
<p>Mihnea răspunse cu o glumă.</p>
<p>Florica începu în șoaptă să expună un plan ușor, de a putea ajunge până la Alexandra, și fără a mai avea nevoie să o ia în căsătorie.</p>
<p>Și pe când Mihnea asculta aceasta cu un interes prefăcut, deoarece el era de mult în curent cu planurile ei și în parte le admisese până a nu vedea pe Alexandra, acum el își făcea planuri noi în gând: își făurea visuri de fericire pe care le nădăjduia realizabile când se uita la Alexandra. Mărgărint își spunea că n-ar fi avut decât nevoie să apară în ochii ei ca un salvator, în situația aceasta în care știa prea bine că Alexandra era târâtă de silă și ținută sechestrată, pentru ca inima ei să se dea cu totul de partea lui, dacă nu din dragoste, dar cel puțin din recunoștință.</p>
<p>Impresarul continua la masa lui să vorbească, pe când în fața scenei se făceau preparativele necesare ca și când ar fi fost totul gata pentru începutul reprezentației.</p>
<p>Alexandra, întoarsă cu spatele către publicul ce intra mereu, auzi un glas și i se păru ca acest glas e al unei femei pe care o cunoscuse. Ea întoarse puțin capul și zări pe „Roza de Mai” vorbind cu patronul lângă ușă.</p>
<p>Acesta părea a-i face mustrări, însă Roza de Mai zise destul de tare ca să fie auzită de Alexandra:</p>
<p>— Dacă nu a vrut să-mi dea la farmacie mai repede, cum era să vin așa, să mă apuce damblaua acolo, în mijlocul scenei. Nu voiam, nu voiam să mă risc și apoi nici nu s-a început reprezentația și rândul meu e tocmai târziu.</p>
<trailer> Va urma</trailer>
  </div>
  </div>
  
  <div type="part" n="98">
    <head>FOILETONUL ZIARULUI „MINERVA”</head>
    <head>98</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
<div type="section">
<p>— Da, dar nu trebuie să intri pe aici, prin public.</p>
<p>— Da, dar pe Duduia asta, d-ra Cerveniu, cum de o ții aici?</p>
<p>— Asta e altă socoteală, mormăi patronul, apoi, adresându-se impresarului, îl luă de o parte, zicându-i șoptit:</p>
<p>— Te rog, vino cu mine.</p>
<p>Impresarul făcu un semn Rozei de Mai și îi șopti destul de tare:</p>
<p>— Te rog, fii bună și ține-i noii noastre artiste, d-șoarei Cerveniu, puțin de urât. N-o să se supere d-ra Cerveniu, nu e așa?</p>
<p>Alexandra făcu un semn afirmativ din cap spre a arăta că îi e indiferent dacă rămâne eu Roza de Mai sau cu altcineva, și pe când cei doi se dădeau mai deoparte ca să vorbească, Roza de Mai spuse repede în șoaptă:</p>
<p>— Am găsit pe doica d-tale, fusese acolo niște bărbați, un comisar, și un domn Scuteanu mi se pare.</p>
<p>— Da, da, chiar el, și ce fac? exclamă aproape tare Alexandra, transfigurată la gândul că ar putea să scape de aici.</p>
<p>— Da, căci te caută în toate părțile; și acum cum vor veni, o să-i aducă încoace Doica. Eu i-am lăsat adresa exactă, și o să vină și cu poliție cu tot ca să te scoată de aici.</p>
<p>— Vai de mine, o să se facă un scandal! O să vezi d-ta, când o să intre pe ușă, și o să înceapă să parlamenteze cu ăsta, cu patronul; și cu ceilalți; o să vezi cum o să te scap eu pe ușa de din dos, pe la intrarea artistelor.</p>
<p>— Mulțumesc! Dar până atunci, ce ne facem, cum scap eu?</p>
<p>— Până atunci n-ai niciun chip de scăpare, trebuie să te urci pe scenă și dacă nu de voie, de nevoie măcar, să cânți, pentru a nu da impresia că ești gata de plecare, sau să stârnești vreo bănuială.</p>
<p>Patronul terminase de vorbit cu Impresarul și se apropie, zicând respectuos către Alexandra:</p>
<p>— D-șoară, d-voastră împreună cu d-șoara Roza de Mai o să vă duceți în cabină, și d-neaei o să vă ajute, fiindcă nu ai pe nimeni cine să vă poată servi.</p>
<p>— Dacă d-ta nu ai vrut să mă lași să-mi aduc pe ajutoarea mea.</p>
<p>— Ei bine, d-ră, astă-seară o să meargă: o să vă ajute d-ra Roza de Mai.</p>
<p>— Cam greu, zise Roza de Mai, făcând pe mofturoasa căci am și eu de îngrijit de mine...</p>
<p>— Haide-haide nu mai face nazuri, zise directorul; asta ți-o ordon eu, și te rog să-o faci.</p>
<p>— Bine, de nevoie o să-o fac; dar altă dată să știi, d-le Boboc, că nu o mai fac!</p>
<p>Abia se depărtă patronul și Roza de Mai șopti:</p>
<p>— Te-a căutat și fata aceea care te cunoaște: Ema Stamate.</p>
<p>Alexandra nu-și aminti imediat să fi auzit acest nume, și fiindcă „Roza” o luă de mână, târând-o înspre intrarea artistelor, ea zise:</p>
<p>— Nu îmi aduc aminte de ea...</p>
<p>— Trebuie să o cunoști. E o dactilografă, una cu mașina de scris.</p>
<p>— A, da, îmi aduc aminte!</p>
<p>— Și reluă Roza, ea voia să te viziteze, vrea să-ți spună ceva foarte important și a pornit și ea în căutarea dumitale.</p>
<p>Pe când amândouă înaintau, cortina se ridică și una din artiste începu să debuteze un cuplet, în aplauzele tinerilor adunați în sală.</p>
<p>Publicul urmărise pe „Roza de Mai“ și pe „Alexandra” cu privirile.</p>
<p>Florica se instalase în așa fel încât să o poată vedea pe scenă, și să-i poată trimite vreo câteva ironii.</p>
<p>Dar, pe când Alexandra dispărea în culoar, în sală se făcu un zgomot neobișnuit și toți se sculară în picioare, căci șeful circumscripției, Zătreanu, însoțit de mai multi subalterni, de subcomisari, de Andrei Scuteanu și de Ema Stamate, pătrunseră în sală.</p>
<p>— Uite și poliția! strigară vreo câțiva, jos poliția, afară, poliția!</p>
<p>În sală se făcu un tumult, o mișcare asemenea bâzâitului ce se aude într-un stup în care s-ar lovi cu pumnul. Patronul Boboc înaintă uimit către comisar, îl întrebă de dorința lui, și cum îl cunoștea ca fiind un om foarte drept și măsurat în tot ceea ce făcea, abia își putu reține uimirea pe care i-o provoca această intrare neașteptată a poliției la el. După comisar, imediat venea Scuteanu.</p>
<p>Pavel Simion intră  pe urma moșierului și își aruncă privirile asupra celor prezenți, cu aerul unui om care s-ar fi aflat la el acasă. În calitate de fost artist, el cunoștea localul.</p>
<p>— Domnule șef, șopti el repede, apropiindu-se de Zătreanu, trebuie să păzim ieșirea de din dos a artiștilor, ca să nu o ducă cu sila de aici în altă parte.</p>
<p>— Nu e nicio primejdie, dacă e aici o vom lua ușor.</p>
<p>— Ei, domnule, vorbește! Ai aici pe d-șoara Cerveniu?</p>
<p>— D-șoara Cerveniu? făcu patronul, având aerul că nici nu-și aduce aminte de acest nume; apoi îndreptându-se către impresar, el întrebă: D-le Iordan, cunoști d-ta vreo artistă cu acest nume?</p>
<p>— Domnule, nu te mai face că nu știi, reluă cu asprime Zătreanu, comandând cu un gest tăcere, tuturor celor care se agitau, unii ridicați pe scaune, alții pe mese, ca să vadă mai bine ceea ce se petrece. Însăși artista pe scenă se oprise și urmărea cu o curiozitate expresivă discuția și gesturile violente ce se făceau în grupul din care reieșea statura înaltă a lui Pavel Simion.</p>
<p>—  Mă duc să vad, zise patronul în cele din urmă, mă duc să văd dacă cumva e cineva aici, care să poată ști de d-șoara.</p>
<p>Înainte ca Zătreanu să-l fi putut împiedica, patronul teatrului, se îndrepta către culoarul pe care erau situate cabinele de artiști și strigase:</p>
<p>— Roza de Mai! Unde ești? Apoi în șoaptă, adăugase : Vezi dacă poți să faci să ascunzi pe d-șoara Cerveniu!</p>
<p>Artista chemată își scoase capul prin ușă, făcu semn că înțelege ordinul și se retrase repede, zicând Alexandrei:</p>
<p>— D-șoară, bagă de seamă! Eu o să pretextez acum că te ascund și te voi duce afară în gang. D-ta să pleci de acolo, să fugi și să nu te mai uiți înapoi, du-te drept acasă! Eu voi da comisarului indicațiile necesare.</p>
<p>Cabina fiind aproape de scenă, se putea vedea din culise locul în care stătea impresarul parlamentând cu comisarul și cu Scuteanu.</p>
<p>Alexandra, în momentul de a ieși, zări pe Zătreanu și în același timp și pe Andrei. Ea tresări violent, duse mâinile la piept, ca atinsă de o lovitură supremă. Zbuciumul care o frământa de câtva timp încoace îi mărise și chiar exagerase enorm iritabilitatea ei; ea fu gata să leșine, dar ea se stăpâni, făcând sforțare deznădăjduită, și zise:</p>
<p>— Hai, repede! Să plecăm! Să plecăm, dragă „Rozo”!</p>
<p>Lăsându-se asupra brațului ce îi oferise, cântăreața Alexandra se îndreptă spre ieșire.</p>
<p>Roza îi aruncă un șal pe umeri și în același timp își luă și ea tot ce putu apuca din lucrurile ei pentru a se eclipsa fără a lăsa prea multe regrete. Lângă ea întâmpină pe „patronul teatrului” și acesta îi șopti:</p>
<p>— În fund, în fundul curții, lângă șopronul acela, vezi că e o cabină de decoruri, intrați acolo și căutați să nu vă vadă nimeni.</p>
<p>— Da, da, am înțeles! replică Roza de Mai, dându-și aerul că târăște pe tânăra în putere înspre fundul curții.</p>
<trailer> Va urma</trailer>
  </div>
  </div>
  
  <div type="part" n="99">
    <head>FOILETONUL ZIARULUI „MINERVA”</head>
    <head>99</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
<div type="section">
<p>— Unde mă duci? întrebă Alexandra cuprinsă de temeri. Unde vrei să mă ascunzi?</p>
<p>— Nu-ți fie teamă, Frumoasă dragă, nu-ți fie teamă că nu o să ascult ce spune sbirul ăsta. O să te duc până la ieșire, și de acolo te conduc eu mai departe.</p>
<p>— Ah, du-mă oricât de departe să mă duci! E și Scuteanu între acei care au venit să mă scape?</p>
<p>— Ei, da, tocmai; este și d-nealui! Nu ți-am spus adineauri?</p>
<p>— Da, adineauri mi-ai spus într-adevăr; murmură Alexandra.</p>
<p>— Păreai atât de veselă.</p>
<p>— Da, eram într-un grad de descurajare, în care mi-ar fi părut bine chiar și de o umbră, dacă aș fi știut că vine în ajutor: dar vezi acum mi-am revenit și parcă acum m-aș ascunde în fundul pământului, când mă gândesc că omul acesta vine să mă scape și vrea din nou să mă ia sub ocrotirea lui.</p>
<p>— Domnișoară dragă, nu te mai gândi la acestea, să fugim, să fugim mai repede! șopti cântăreața.</p>
<p>Și târând-o, Roza de Mai se îndreptă cu Alexandra spre ieșire.</p>
<p>Tânăra condusă de către artistă se îndreptase înspre poartă dar, în urma lor, se auzeau prin întunericul de sub bolta ieșirii ca și când ar fi rostit de aproape ordinile, pe care le dădea cu o voce șoptită însă extrem de energică „patronul”. Glasul lui se auzea, comandând:</p>
<p>— Și să nu vă mișcați cumva de acolo amândouă! Să stați nemișcate.</p>
<p>— Da fuga, stai acolo și la nevoie să pui fân peste ele, numai să nu fie descoperite, că înfundăm pușcăria... și tu, și eu!</p>
<p>— Am înțeles, stăpâne! rostise un glas supus și niște pași greoi se îndreptară grăbiți spre fundul curții.</p>
<p>Cele două fete, îngrozite că târau pe furiș către poartă.</p>
<p>— Acum e momentul să fugim! Să nu mai stai la îndoială! Oriunde, ori încotro poți să fugi domnișoară, numai să nu stai aici în apropiere, să te găsească.</p>
<p>— Dar acasă, acasă la mine trebuie să fie totul încuiat, zise Alexandra. Și mi-e și rușine: o să vină și Scuteanu! Ah, mai degrabă aș intra în pământ decât să mă vadă.</p>
<p>— Vino la mine: stau pe lângă Șosea, replică Roza, acolo ești sigură.</p>
<p>Amândouă se năpustiră în goană pe poartă și se îndreptară fugind în susul stradei, fără să vadă că pe trotuarul opus se dezlipise ca o umbră statura unei fete, care se puse în urmărirea lor.</p>
<p>Roza de Mai observă în cele din urmă că cineva le urmărește și zise:</p>
<p>— Du-te, dragă domnișoară, mai repede înainte. Eu o să stau aici, să îl țin pe ăsta pe loc ca nu cumva să îți găsească urma.</p>
<p>— Dar d-ta?</p>
<p>— De ce te temi pentru mine, eu nu mai am ce să mai pierd, eu sunt o fată demult „pierdută“, dar d-ta scumpa mea, d-ta drăgălașă domnișoară nu sta, nu sta! Du-te repede, fugi! Fugi, că te ajung eu de pe urmă.</p>
<p>Alexandra voia să strângă mâna Rozei de Mai, dar nu apucă să execute gestul acesta, și se văzu singură, pe când fata își întorcea pașii în direcția omului care o urmărea.</p>
<p>Drept orice introducere, Roza de Mai cuprinse de gât pe străinul care o urmărea, și începu să-l , zicând:</p>
<p>— Drăguțul meu Andrei, ba nu tu, drăguțul de Petrică, ah tu ești, nu ești tu Petrică, a, știu! Tu ești Ionel, ce drăguț băiat!</p>
<p>Bărbatul oprit în drum vru să se desfacă din brațele ei și mormăi ciudat:</p>
<p>— Și ca du-te naibii! Lasă-mă în pace, lungano! Că eu mă luasem după cealaltă, că parcă este mai frumoasă!</p>
<p>Pe când cântăreața se lupta astfel cu urmăritorul Alexandrei, o umbră subțiratică de fată trecu pe lângă ea, și se pierdu în direcția luată de Alexandra. În cele din urmă, Roza de Mai reuși să oprească în drum pe cel care le urmărea și să-l abată pe o stradă laterală, până ce văzu pierzându-se cu totul silueta elegantă a d-rei Cerveniu și aceea a fetei. Rămasă singură, Alexandra începu să alerge mai ales de urmărirea omului acela pe care îl bănuia că este, impresarul sau patronul teatrului, Boboc.</p>
<p>Picioarele abia o mai duceau, Alexandra se opri din alergătură, căci genunchii păreau gata să nu se mai poată destinde, pașii îi erau nesiguri. Însă, acum un sentiment nou o răscolea, un sentiment asemănător rușinii; și acest sentiment îi dădea parcă o putere nouă, mereu înainte! Oriunde ar fi ajuns, ea simțea că trebuia să se depărteze cât mai mult de localul acela nefast.</p>
<p>Servitorul trimis de către patron ca să ascundă pe cele două femei în șopron sub paie venise înapoi îngrozit, strigând:</p>
<p>— Nu sunt fetele acolo, domnule, au fugit amândouă.</p>
<p>— Cine a fugit? strigă Scuteanu înaintând, și apucând pe servitor de piept.</p>
<p>— Femeile pe care a spus stăpânul să le... Adică nu mi-a spus nimic.</p>
<p>Dar încurcătura nu-i folosi nimic, dimpotrivă îl sili și mai mult să se dea pe față. Zătreanu îl apucă de gât, îl zgâlțâi de vreo câteva ori și în cele din urmă servitorul mărturisi totul.</p>
<p>—  Au fugit? Atunci erau aici, exclamă comisarul, ei acum trebuie să le găsim.</p>
<p>Scuteanu făcu un gest descurajat, însă sub imboldul pe care îl dădu el lui Pavel Simion și doicii, aceștia se îndreptară către ușă. Pavel mormăi:</p>
<p>—  Trebuie să ne luăm pe urma d-șoarei Stamate, căci ea a stat la ieșirea din dos și o fi urmărind-o.</p>
<p>Pe când ceilalți scotoceau prin toate părțile, Scuteanu se apropie de patronul teatrului și zise:</p>
<p>— Domnule, dacă nu o găsim aici, sau dacă nu o găsim din cauza d-tale, să știi sa-ți închei socotelile cu viața, că te omor ca pe un șarpe.</p>
<p>În zăpăceala și neliniștea ce domnise în local, toți își pierduseră capul, spectatorii vociferau și se apostrofau de la o masă la alta. Unii luau apărarea patronului, alții apărarea celor care intervenise, însă toți erau împotriva comisarului. Câțiva cereau să se continue spectacolul și artista care debutase încercă în câteva rânduri să reia cupletul întrerupt, însă nimeni nu mai ascultă.</p>
<p>  De la locul ei, Florica Adamiade observase tot ce se petrecuse, cu privirile și ținuta iritată a unei persoane care și-ar fi văzut planurile zădărnicite de către niște nesocotiți. Ea întrebă pe Mărgărint:</p>
<p>—  Cine e prostul acela care umblă mereu pe lângă comisar și face pe indignatul și comandă aici? Căci nu i-am văzut încă fața.</p>
<p>— Acela? întrebă Mărgărint, uitându-se mai bine, acela e Scuteanu.</p>
<p>— A, am înțeles acum tot! De aici a pornit toată zăpăceala: Ce stupiditate! Cum de n-am prevăzut asta, exclamă Florica, abia continuându-și furia. Mihnea o privi cu o mirare sinceră, și zise:</p>
<p>— Nu te înțeleg, Florico! Nu ai vrut d-ta să apară fata asta pe scenă, și n-ai vrut ca el, Scuteanu, să știe de toate lucrurile astea?</p>
<p>— Da, am vrut, dar abia după ce ar fi apărut, iar nu înainte.</p>
<p>— Ori înainte, ori după, tot acolo iese, deoarece e compromisă în ochii lui Scuteanu.</p>
<trailer> Va urma</trailer>
</div>
  </div>
  
  <div type="part" n="101">
    <head>FOILETONUL ZIARULUI „MINERVA”</head>
    <head>101</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
<div type="section">
<p>— Nu știm de unde a plecat, replică patronul.</p>
<p>— Unde este!? Arătați-mi-o unde e! Să vorbim cu domnișoara, strigă Zătreanu, de ce ați ascuns-o?</p>
<p>—N-am ascuns-o, replică „patronul”, dar a dispărut și nu am de unde să o scot.</p>
<p>— Nu vezi, domnule, zise Mărgărint lui Scuteanu, în batjocură; nu vezi că a fugit de dumneata? Te-a văzut că vii pe aici, să o urmărești și a fugit ca să nu mai dea ochii cu dumneata.</p>
<p>— Domnule, ce înseamnă asta? strigă Scuteanu, repezindu-se asupra lui Mărgărint.</p>
<p>Dar acesta îi răspunse cu o ironie și mai batjocuritoare:</p>
<p>— Nu vezi, domnule, că fata asta decât să vină la dumneata, să recurgă măcar la sfatul dumitale, a preferat să recurgă la un „impresar”, și decât să aibă de-a face cu un om ca dumneata, a preferat să intre într-un șatan ordinar cum este acesta? </p>
<p>— Domnule!</p>
<p> Scuteanu se repezi printre cei de față asupra lui Mihnea și îl apucă de gât. O încăerare scurtă se încinse între cei doi; pe când mulțimea din sală făcută cerc se uita la cei doi tineri încăierați.</p>
<p> Șeful circumscripției făcu o mișcare energică și despărți pe cei doi, zicând lui Scuteanu:</p>
<p> — Să nu pierdem din vedere lucrul principal.</p>
<p>— Așa e, replică moșierul, revenindu-și în fire și stăpânindu-se cu greu. Ce îmi pierd eu vremea cu unul ca acesta.</p>
<p>— O să-ți trimit martori, strigă Mărgărint, ridicând mâna să pălmuiască pe Scuteanu.</p>
<p> Dar mâna lui fu oprită în aer și smucită la spate cu o putere căreia el nu putu să reziste. Mihnea se întoarse brusc și dădu cu ochii de Pavel Simion.</p>
<p> — Chelnerul! murmură el, abia acum ești de partea domnului acesta! </p> 
<p>El făcu câteva sforțări violente, ca să se desfacă din strânsorile luptătorului, însă Pavel îl aruncă în laturi cu mișcarea neglijentă a unui om obișnuit cu astfel de forțări.</p>
<p> Mihnea vru să se repede asupra uriașului și ridică o sticlă de sifon ca să-i spargă capul, însă o exclamație a Floricăi îl opri.</p> 
<p> — Te dai în spectacol! Nu e momentul, zise tânăra, apropiindu-se de el, și potolindu-l cu această singură frază.</p>
<p> - O să-ți trimit martori, repetă el, adresându-se lui Scuteanu pe un ton mai liniștit, pe care încerca acum să-l facă glacial.</p>
<p> - Trimite, răspunse Andrei, și servitorii mei vor sta de vorbă cu martorii dumitale. Șeful circumscripției urmat de Andrei trecu în curtea localului.</p>
<p> Oamenii trimiși de comisar să scotoceasca prin toate ungherele aduseră vestea că cele două tinere dispăruseră. Doica Ioana izbucni în lacrimi și declara și ea:</p>
<p> - Am căutat pretutindeni. Nu a dispărut, a fugit, Doamne, unde o fi?</p>
<p>- Poate s-o fi dus acasă, zise Zătreanu. El trimise un agent cu ordinul să se posteze la locuința d-șoarei Cerveniu, să o aștepte și în caz de reîntoarcere, să îi dea de știre.</p>
<p>- Acum, zice din nou Zătreanu, după ce am scăpat-o de aici, (adică am făcut-o sa fugă și am împiedicat-o de a debuta), numai avea nicio grijă. O să se întoarcă acasă, desigur.</p>
<p>- Cum se poate? zise doica. Asta să nu o credeți! Așa după cum o cunosc eu pe duduia mândră și de simțitoare, o să-și facă orice rău numai ca sa nu mai... trăiască.</p>
<p>- De părerea doicei sunt și eu, adăugase Scuteanu, nu trebuie să o lăsăm în momentele acestea singură.</p> 
<p> - Oricum, murmură doica, ar trebui să fie măcar ea lânga dânsa, căci mi-e tare frică.</p>
<p>- Cum? Să își facă vreun rău? D-șoara Cerveniu? întrebă șeful.</p>
<p>- Da, da, replică Scuteanu, eu o cred în stare să se sinucidă. Și să nu crezi că aș fi venit să-i impun vederea mea, (și rușinea ce rezultă pentru dânsa din aceasta), dacă nu aș fi fost singur că trebuie să intervenim cu toată energia!</p>
<p>- Păi, atunci stăm rău, mormăi Zătreanu, și repede el dădu câteva ordine noi, răsfirând oamenii de care dispunea, în diferite direcții.</p>
<p>- Am făcut un lucru care o să mă coste postul meu, își zise Zătreanu în gând, o să fiu permutat, desigur, din cauza d-rei Adamiade și a lui Mărgărint, dar nu e nimic, m-am riscat cu plăcere, ca sa scap de domnișoara Cerveniu.</p>
</div>
  </div>
  
  <div type="part" n="102">
    <head>FOILETONUL ZIARULUI „MINERVA”</head>
    <head>102</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
    <div type="section">
  <p> - A! Uite o femeie: ea ne poate spune dacă a văzut pe d-ra Cerveniu pe aici.</p>
  <p> Trăsura se opri și ei se dădură jos. Pe marginea drumului înainta cu mare greutate o ființă ce părea mai mult a se târî decât a umbla, mergând înspre Băneasa.</p>
  <p> - N-ai văzut o domnișoară care mergea înainte pe aici, întrebă Zătreanu?</p>
  <p> - Pe cine căutați? Sigur pe d-ra Cerveniu? zise străina.</p>
  <p> - Da; dar d-ta o cunoști? De unde o cunoști? întrebă Andrei uimit.</p>
  <p>- Pe mine nu mă cunoașteți; sunt o dactilografă. Sunt d-ra Ema Stamate. Am venit și eu acolo cu d-voastră, mă pusese dl. Pavel Simion să stau la poartă la „ieșirea artiștilor”. Am vrut să-i ajut și m-am luat după urmele ei, dar s-a despărțit de o femeie care o însoțea și am alergat să o urmăresc, dar nu am mai putut, căci toată ziua am umblat să o găsesc.</p>
  <p> - Știu, zise Andrei, te cunosc, mi s-a spus de d-ta. Dar încotro a apucat d-șoara, nu știi?</p>
  <p> - Drept înainte: dar tare mi-e să nu se fi dus pe lângă lac.</p>
  <p> - Dar cum de nu ai urmărit-o? întrebă Scuteanu; dacă țineai atâta la dânsa, de ce ai lăsat-o singură?</p>
  <p> - N-am mai putut, am căzut jos aici de oboseală: nu mă mai țineau puterile. Mi se pare că am stat ca și leșinată și acum, când mi-am venit în fire, m-am sculat și am pornit-o înainte.</p>
  <p>- Urcă-te în trăsură, d-ră. </p>
  <p> Dactilografa luă loc în trăsură, dar după puțin timp rămase singură cu artista, căci Andrei și Zătreanu coborâră în urma înțelegerii pentru a scruta, fiecare în parte, una din laturile șoselei.</p>
  <p> - Dacă se va fi oprit și dânsa obosită, nu o să ne scape, zise comisarul.</p> 
  <p> - Doamne, Doamne, murmură înciudat Scuteanu. În orice altă împrejurare, lumina asta de lună mi-ar fi folosit, dar acum face atâta umbră sub copaci, încât e imposibil să deosebești; poate că am trecut de dânsa.</p>
  <p> Trăsura mergea la pas, însă un pas grăbit, ca să se țină pe urmele celor doi bărbați.</p>
  <p> Gardiștii întrebați de Zătreanu indicau acestuia direcția luată de Alexandra, însă spunând:</p>
  <p> - Am crezut că este vreo femeie care se duce acasă, pe aici pe undeva, căci nu părea că se uita nici înapoi, nici în lături.</p>
  <p> Conduși de explicațiile acestora, amândoi bărbații ajunseră mai repede decât s-ar fi așteptat la marginea lacului. </p>
  <p> Sub lumina pe care o răspândea luna plină deasupra apei, ei văzură întâi vreo câteva fire de stuf, și puțin mai încolo ceva asemănător unei buturugi care ar fi plutit pe apă.</p>
  <p> - Ea este! strigă Scuteanu, și fără a mai sta pe gânduri, își aruncă vesta de pe el, sări în apă și începu să înoate cu toată iuțeala în direcția în care se vedea plutind pe apă corpul neînsuflețit al Alexandrei.</p>
  <p> Sub sforțările pe care le făcu Scuteanu pentru a ajunge cât mai repede lângă Alexandra, el nu mai înota, ci sălta la fiecare mișcare pe deasupra apei.</p>
  <p> Distanța dintre el și corpul plutitor se micșoră în câteva secunde, și Scuteanu, cum ajunse, văzu în lumina lunii, că Alexandra era cu fața întoarsă înspre apă, cu părul despletit.</p>
  <p> El își zise că, dacă nu fusese încă trasă la fund de către greutatea hainelor, aceasta se datora aerului oprit sub rochiile umede, care acum formau un balon și o sileau să plutească.</p>
  <p> Întorcându-o pe Alexandra, cu fața în sus, și menținându-se el însuși, cu mare greutate în apă, Scuteanu o îndrepta spre mal, și începu din nou să înoate.</p>
  <p> În câteva mișcări, el o duse aproape de mal și aici simți că puterile îl părăsesc. Dar Zătreanu înainta până la genunchi în apă, cuprinse pe tânără în brațe și o ridica și o depuse în iarbă.</p>
  <p> - Trebuie întoarsă cu capul în jos ca să scoatem apa din plămâni, murmură comisarul.</p>
  <p> Însă Zătreanu, văzând că Andrei nu mai are nicio putere, și că el, zdrobit și de emoții și de încordări, se lăsa acum în iarbă, nu mai stătu la îndoială, ci apuca pe Alexandra peste rochii, de pulpe și o ridica în sus, ținându-i capul în jos timp de câteva secunde.</p>
  <p> - Acum mi se pare că e scăpată, numai de nu ar fi moartă.</p>
  <p> Scuteanu, la auzul acestor cuvinte, înaintă în genunchi până lângă Alexandra și se aruncă asupra corpului ei, începând să plângă cu hohote, fără a putea scoate vreun cuvânt articulat.</p>
  <p>- Poftim! murmura comisarul, un om așa de mare și voinic, și e mai rău ca un copil. Tocmai în fața primejdiei, acum e momentul hotărâtor în care o poate scăpa sau pierde și el plânge ca o fată.</p>
  <p> Zătreanu îl dădu pe Andrei la o parte cu un gest energic, murmurând înciudat:</p>
  <p> - Acum trebuie respirație artificială, tracțiune a limbii. Și dumneata stai și plângi aici parcă ești o fată neputincioasă.</p>
  <p> Două femei se apropiară, alergând. Erau doica și dactilografa care, după ce sărise, voise să umble, însă puterile părăsind-o din nou, se opri în câteva rânduri.</p>
  <p> Doica o dăduse până în apropiere, și acum amândouă la vederea corpului inert ce se găsea jos, săriră ca galvanizate în ajutorul comisarului.</p>
  <p> - Uite, dumneata, doică, desfă-o, zise Zătreanu, deschei-o la piept, scoate-i tot ce o împiedică să respire, iar dumneata dă-mi o batistă. Trebuie să o apucăm de limba cu o batistă, ca să-i facem tracțiuni energice. Așa cum urma comisarul, păstrându-și sângele rece în fața primejdiei, acum încă vreo câteva momente de curaj și de liniște să nu vă zăpăciți, și o scăpăm.</p>
  <p>- Ce să fac, maică, întreba doica, ce să fac, începu ea din nou, izbucnind în lacrimi de asta dată.</p>
  <p>- Nu mai plânge, sau dacă plângi, nu mai boci. Uite, apucă-i brațele și ridică-le în sus și în jos, așa.</p>
  <p> Zicând astfel, comisarul îi arătă cum să miște brațele Alexandrei, pe când în același timp îi indica tinerei, Ema Stamate, să o tragă de limbă, iar el, cu mâna rămasă liberă, o apucă de piept, și apoi ridică mâna din nou, pentru a sili plămânii înecatei să se dilate.</p>
  <p> Ema părea cam nedibace, dar a scos un ajutor neașteptat: Roza de Mai, de îndată ce înțelese despre ce era vorba, zise:</p>
  <p> - Lăsați, că am mai scăpat eu o fată de la moarte.</p>
  <p> După câteva minute de încercări care păreau comisarului zadarnice, el își aruncă privirile asupra lui Scuteanu, temându-se să îi comunice rezultatul pe care îl bănuia, însă o exclamație a dactilografei îl făcu să își întoarcă atenția spre Alexandra.</p>
  <p>- Ce e, doamnă, ce s-a întâmplat?</p>
  <p> - Mi s-a părut că îi bate inima.</p>
  <p> - Ba e chiar așa, strigă Roza de Mai, îi bate inima.</p>
  <p>- Ei, dacă îi „bate” nu mai e nicio primejdie, oricât de puțin ar bate, tot o scăpăm.</p>
  <p>Mișcările făcute până acum continuau. Dar pe când doica mișca brațele și turnau un șiroi de lacrimi peste obrazul tinerei înecate, dactilografa urmărea cu o încordare asupra Alexandrei, tracțiunile ei. Ema tresări din nou și zise:</p>
  <p>- A contractat obrazul.</p>
  <p> Deodată dactilografa strigă:</p>
  <trailer> Va urma</trailer>
</div>
  </div>
  
  <div type="part" n="103">
    <head>FOILETONUL ZIARULUI „MINERVA”</head>
    <head>103</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
<div type="section">
  <p> - A deschis ochii! A deschis ochii!</p>
  <p> Doica, în culmea fericirii, se întrerupse din mișcările pe care le făcea Alexandrei și începu să sărute mâinile stăpânei sale, plângând, hohotind ca o nebună.</p>
  <p> - Acum, zice comisarul, trebuie dusă repede la trăsură și acoperită ca să o ducem acasă.</p>
  <p> Scuteanu se ridică și vrut să ia pe Alexandra în brațe, dar comisarul îl dădu la o parte și luă pe tânăra în brațe, ducând-o ca pe un copil.</p>
  <p> - Dumneata vezi ca să nu răcești! zise el lui Andrei. Asta e mai important! Ești ud leoarcă.</p>
  <p> - Dar dacă răcește ea?</p>
  <p> - Până își vine în fire, o să ne aranjăm noi. Și apoi își vor da dumnealor haine și să o acoperim bine.</p>
  <p> Zătreanu dădu fuga la trăsură și scoase pledul pe care-l avea birjarul. Îl desfăcu în așa fel încât să poată înfășura într-însul pe Alexandra.</p>
  <p> Cu greutate, el se urcă pe capră și găsi energia necesară de a stimula pe vizitiu, zicând:</p>
  <p> - Mână, mână, cât poți de repede, până la cel dintâi automobil pe care îl vom întâlni, căci de acolo scapi!</p>
  <p> Bacșișul pe care îl făgădui acestuia îl făcu să zorească. Însă, mai mult, contribui la iuțeala aceasta faptul că Scuteanu luase biciul din mâna vizitiului și începu să bată caii ca un nebun.</p>
  <p> Cele două femei se așezaseră în trăsură, în așa fel, încât să împiedice curentul de aer ce s-ar forma și fiindcă uitase să ridice coșul, acum comisarul în trăsură fiind, îl ridica și aplecându-se pe fiecare scară, bătea cu pumnii în genunchii coșului ca să îl facă să stea drept.</p>
  <p> - Pune haina mea pe dumneata, domnule Scuteanu, zise comisarul, scoțându-și tunica și dând-o moșierului.</p>
  <p> Norocul îi favoriza, căci ei întâlniră un cupeu automobil care îi duse în câteva minute la locuința lui Scuteanu, pe când Roza de Mai și Ema Stamate se duceau în aceeași trăsură să aducă un doctor.</p>
  <p> - Acum, repede! strigă Andrei, și dând ghes servitoarei, ca să pregătească patul cât mai repede. Se aruncă el însuși în genunchi să facă focul în odaia în care era depusă Alexandra.</p>
  <p> Cele două femei, servitoarea și doica, îi dădură rufe de ale lui Scuteanu, rămânând ca doica să aducă de la locuința Alexandrei tot ce trebuia.</p>
  <p> Alexandra deschise ochii după câteva minute, dar ea nu părea a mai înțelege nimic, era într-un fel de aiureală. Sub emoțiile suferite în ultimul timp și mai ales sub paroxismul de deznădejde care o mânase către sinucidere, părea că inteligența i se întunecase. Ea privea numai în juru-i și tremura, clătinând din dinți sub frigul ce se manifesta în întregul ei organism.</p>
  <p> Frigurile începură să o zgâlțâie și, până la sosirea doctorului care îi administra un calmant, ea nu scoase niciun cuvânt, și abia vrut să privească pe dactilografa și pe doica ei.</p>
  <p> Acum, după sosirea doctorului, doica se duse în goana să aducă cele necesare, pe când Scuteanu dispăru spre a nu fi văzut de Alexandra la revenirea ei în fire.</p>
  <p> Doctorul, după ce cerceta cu de-amănuntul starea Alexandrei, trecu dincolo, în odaia în care se află Andrei Scuteanu. Îl apucă de mană și îi zise:</p>
  <p> - Domnul îți e rudă?</p>
  <p> - Nu-mi e rudă, dar mi-e mai scumpă decât dacă ar fi sora sau mama mea. Doctorul dădu din cap și zise cu tristețe:</p>
  <p> - Atunci îți doresc să fii curajos, fiindcă o să treacă printr-o criză foarte grea.</p>
  <p> - Cum, e vreo primejdie?</p>
  <p> - Da, și încă una mare.</p>
  <p> - Ce primejdie? de îndată ce și-a revenit în viață?</p>
  <p> - Să nu fie vreo complicație cu plămânii, deoarece când s-a aruncat în apă era foarte înfierbântată.</p>
  <p>- Vai de mine, o pneumonie dublă.</p>
  <p> - Poate să fie dublă, poate să fie și simplă, însă deocamdată, să ai în vedere lucrul acesta: să fii tare! De la o zi la alta poate să moară. </p>
  <p>Andrei Scuteanu voia să deschidă gura, dar buzele începură să-i tremure, pleoapele să-i clipescă pripit și ochii i se umplură de lacrimi: el izbucni într-un hohot de plâns pe care nu îl mai putu stăpâni.</p>
  <p>Andrei își pierduse cu totul capul în fața primejdiei prin care aflase că trece viața Alexandrei. Deși în primul moment de zăpăceală o adusese la el acasă, acum revenindu-și câtuși de puțin în fire, voia să organizeze transportarea ei către locuința pe care o avea Alexandra.</p>
  <p> Doica, însă, se opuse din toate puterile, și în sprijinul ei venise sfatul doctorului, care afirma că era imposibil ca bolnava să fie deplasată, în starea de slăbiciune și cu frigurile pe care le avea. Tânăra o ducea într-o aiureală continuă, și când rostea cuvinte de groază, era toată grija și spaima pe care o avusese, de a nu fi văzută de către Scuteanu în împrejurări nefavorabile. Toată teama aceasta se transforma în exclamații, în izbucniri.</p>
  <p> - Nu, nu vreau! Nu vreau să mă vadă! Să nu mai vină pe aici! Vreau să fug, să mor, să mor, mai bine moartă decât umilită!</p>
  <p> Scuteanu auzise acestea, stând deoparte și grija lui se mărise. El spuse doicei:</p>
  <p> - Dar de îndată ce o să afle că este la mine, o să-i vină și mai rău! Nu vezi? Dacă acum în starea de nesimțire vrea să fugă, vrea mai bine să moară decât să dea ochii cu mine. Ce înseamnă asta, decât că nu mă poate suferi. Eu trebuie să fac sacrificiul ăsta ca să poată să trăiască.</p>
  <p>- Dar bine, conașule, replică Doica, nu te gândești că aiurează și nu e în toată firea.</p>
  <p>- Aiurează, dar își dă pe față gândurile care o frământaseră, sentimentele ei adevărate.</p>
  <p> Ioana nu știa ce să spună și numai când veni Lili să viziteze pe bolnavă, tânăra îndoliată avu o scurtă consfătuire cu Andrei. Ea îi spuse:</p>
  <p> - Dumneata nu înțelegi poate sau nu vrei să înțelegi că ea ținea și ține la dumneata, adică ține cât poate ține un om care aiurează. Nu vezi, domnule Scuteanu, că dacă i-ar fi fost indiferentă persoana d-tale, se mai gândea la d-ta, adică mai avea izbucnirile astea acum? Se gândește sau vorbește sau aiurează de fratele ei măcar? Nu vezi că toate gândurile ei în timpul crizei asteia se învârtesc în jurul persoanei d-tale?</p>
  <p> - Se poate, dar când se va trezi, când și-o veni în fire?</p>
  <p> - Ei, d-le Scuteanu, atunci nu o să fie greu lucrul să îi ascundă locul în care se afla.</p>
  <p>- Dar bine, nu o să recunoască ea că e la mine? Sau că e la străini, și atunci nu o să se gândească, nu o să facă eforturi să scape, să fugă de aici înainte de a se însănătoși?</p>
  <p>- Lucrul acesta e foarte ușor de remediat: nu aveți decât să-i transformați odaia asta să o faceți asemănătoare cu aceea în care doarme Alexandra.</p>
  <p> Scuteanu păru a fi luminat complet de această idee. El trimise imediat pe Pavel Simion să îngrijească de un meșter care să vadă tot ce era la Alexandra acasă, și să imite odaia pe care voia să i-o pună la dispoziție, să o transforme, astfel încât să fie aproape la fel cu aceea locuită de Alexandra.</p>
  <p> Meșterul angajat lucra cu o grabă mărită încă de marele bacșiș pe care îl promisese Andrei, și în câteva ore, realiza minunea aceasta.</p>
  <p> Alexandra fu ridicată în timpul somnului cu saltea cu tot din patul în care se afla, și dusă în odaia special pregătită pentru ea.</p>
  <trailer> Va urma</trailer>
</div>
  </div>
  
  <div type="part" n="104">
    <head>FOILETONUL ZIARULUI „MINERVA”</head>
    <head>104</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
<div type="section">
  <p> S-a brodat ca dispoziția ușilor să fie aproape la fel cu aceea a odăilor locuite de Alexandra, și doica se instală la capul ei, zicând:</p>
  <p> -Acum, cel puțin, suntem la adăpost de orice grijă pentru stăpâna mea.</p>
  <p> În vreo câteva rânduri, Andrei venise să asiste pe Ioana în îngrijirile pe care le dădea ea Alexandrei.</p>
  <p> -Ar fi bine să-i dai d-ta doctoriile, șoptise doica, să se obișnuiască cu vederea dumitale.</p>
  <p> Dar bolnava nu recunoștea nici pe doica ei, nici pe Scuteanu. Ea lua medicamentele aiurind, vorbind uneori tare, alte ori în șoaptă, spunând câteodată după ce înghițea porțiunea calmantă:</p>
  <p> -Așa, otravă! Otravă! Să se isprăvească odată!</p>
  <p> Doica se obișnuise cu aceste aiureli care denotau marele grad de exasperare ce zguduise în ultimul timp inima și sufletul tinerei. Însă Scuteanu, pe care numai vederea rătăcirii în care se zbuciuma inteligența Alexandrei îl îndurera, nu-și putuse reține lacrimile și izbucnise în plâns, tremurând din tot corpul și vărsând conținutul linguriței pe așternut.</p>
  <p> -Sa beau să mor, repetase bolnava.</p>
  <p> Și în timp ce doica îi luase medicamentul din mână, mâna moșierului ieșise afară, izbucnind în plâns.</p>
  <p> În câteva rânduri, Alexandra păru a se uita la Scuteanu cu o atenție oarecare. Cu încetul, cu încetul, starea ei se îmbunătățea sub îngrijirile susținute care i se dădeau.</p>
  <p> Însă, pentru Andrei, care suferise și slăbise în chip îngrijitor de când se întâmplase această nenorocire, îndreptarea Alexandrei părea că nu se mai realiza.</p>
  <p> El sta ceasuri întregi lângă patul Alexandrei, cu fruntea în palmă, pândind pe obrazul ei fiecare trăsătură pe care o făcea în timpul somnului, și când o vedea că e aproape de a se trezi, se îndepărta cedând locul său Ioanei.</p>
  <p> Acum, se repetase același lucru. El văzuse mișcându-se pleoapele Alexandrei, respirația i se schimbase, frumoasa bolnavă deschise ochii ce păreau încă tulburați de somn și privi cu aerul absent înspre bărbatul de la picioarele patului. Andrei, ghicind că se trezește, întinse mâna, apăsă butonul electric din apropierea lui, și pe când el se ridica spre a se îndepărta, Ioana intră.</p>
  <p> Alexandra deschise ochii mari, urmărind mișcarea lui Andrei și căscă gura pentru a scoate un țipăt. Dar puterile ei nu o ajutau să scoată un sunet violent și numai uimirea ce i se trăda pe față făcu pe Ioana să ghicească într-o licărire de inteligență că Alexandra își revenea în fire și că începea să priceapă lucrurile, că ghicise care se aflase la picioarele ei.</p>
  <p>- Doica dragă, spune-mi te rog, unde mă aflu?</p>
  <p>Doica se repezi la stăpâna sa, îi luă mâna, îi duse la buze și zise:</p>
  <p> - Unde să te afli, duduie dragă, la dumneata acasă!</p>
  <p> - Dar cine era bărbatul care a plecat de aici?</p>
  <p> - Bărbatul care a plecat de aici? întreba doica prefăcându-se că nu a văzut pe nimeni. Dar nu a plecat nimeni de aici, duduie dragă, în afară de doctorul care te îngrijește.</p>
  <p> - Nu se poate, murmura Alexandra, a fost altcineva! Eu nu mă aflu acum la mine acasă?</p>
  <p>- Dar bine, duduio, uită-te și dumneata în jurul d-tale, nu vezi tablourile care sunt ale dumitale? Uite acolo pe sărmana mama d-tale, răposată, uite scrinul, obiectele pe care le cunoști. Uite, acesta nu e patul dumitale? Plapuma nu o cunoști?</p>
  <p> - Da, așa e, murmura Alexandra, convinsă de pe o parte. Mi se pare că am aiurit mult.</p>
  <p> - Da, draguță, ai fost foarte, foarte bolnavă! Dar să nu vorbești, căci ești slăbită și nu ai voie. Doctorul a spus să nici nu deschizi gura, ca să nu te obosești.</p>
  <p> - Dar de ce am suferit eu, doica dragă?</p>
  <p> - De ce ai suferit? Asta e întrebarea. Nu vezi? Ai avut febră tifoidă, replică doica, conformându-se instrucțiunilor primite și ai aiurit foarte mult timp. Acum ți-a trecut și ești scăpată, slavă Domnului.</p>
<p> - Și, întrebă din nou Alexandra, ce mai e nou? Avusesem proiectul să deschid o școală.</p>
<p> - Da, da; Lasă că a venit și autorizația de la Minister.</p>
<p> - Ce spui, autorizația? exclama Alexandra, pătrunsă de o bucurie nesfârșită.</p>
<p> - Ei acum, taci, taci, drăguțo, nu mai vorbi.</p>
<p>- O să vină cineva în vizită. Uite d-șoara Stamate dorea de mult să vorbească cu dumneata, în fiecare minut se interesa de dumneata.</p>
<p>- Ei draguța, să o primești, căci aș dori să o vad.</p>
<p>- Și mai venea și d-ra Lili Petroniu.</p>
<p>- Cât aș vrea să vorbesc cu ele!</p>
<p>- Ei acuma, lasă, taci.</p>
<p>Alexandra rămase pe gânduri, însă fața ei exprima o bucurie nemărginită. Gândul că putea să continue cu lecțiile și urma întreprinderea pusă la cale de doamna Neli Mălin o înviora. Era o adevărată lacună în creierul ei, în tot ce privea angajamentul și încercarea ei de sinucidere. Dar efortul făcut până aici fusese prea mare și ea adormi în curând.</p>
<p>A doua zi primi vizita d-rei Stamate.</p>
<p>Dactilografa o întâmpină cu cuvintele:</p>
<p>- O să deschidem școala, domnișoară.</p>
<p>Pe când vorbeau, Lili Petroniu își făcu apariția, își sărută prietena și îi zise cu un accent plin de bucurie:</p>
<p>- Ce fericită sunt că ai scăpat de frigurile astea tifoide și că a trecut criza. Acum vor fi toate spre bine.</p>
<p>- Dar dacă nu am făcut friguri tifoide, nu e o primejdie de molipsire?</p>
<p>- Deși trecut demult primejdia, ești acum în afara oricărei primejdii, atât pentru dumneata, cât și pentru noi, zise Lili Petroniu, grăbindu-se să liniștească pe amica ei și să dea alt curs convorbirii.</p>
<p>Constituția robustă a Alexandrei, întărită și mai mult prin exercițiile pe care le făcuse odinioară, contribuiseră foarte mult la însănătoșirea ei mai grabnică.</p>
<p>Acum, după ce se ridicase în pat, în câteva rânduri, tânăra sprijinită de doica ei, în cele din urmă voia să iasă în afară din odaie să treacă în salonul ei cel mare în care dăduse odinioară lecțiile. Ea surâdea și pe fața-i slăbită pe care suferința adăugase și mai multă grație, surâsul ei, era diafan, fermecător.</p>
<p>- Destul pentru astăzi, zise doica. Domnul doctor a hotărât, dragă duduie, să nu ieși astăzi din odaia asta.</p>
<p>- Această interdicție făcută pe un ton grăbit, nevoise pe Alexandra să se gândească cu intensitate la situația ei și în cele din urmă îi dădu de bănuit.</p>
<p>- Doica dragă, zise ea după ceva minute; spune-mi drept, e ceva aici pe care nu-l înțeleg eu? Văd o servitoare aici. Eu n-am avut așa ceva. Ce e cu ea?</p>
<p>- Ce să fie, duduie dragă? Nu e nimic! Eu te iubesc și caut să te slujesc pe cât e posibil. Femeia pe care ai văzut-o, de vreo două, trei ori, e o ajutătoare pe care am luat-o pentru timpul cât ai fost mai rău bolnavă, ca să nu te las singură.</p>
<p>- Am înțeles toate acestea, zise Alexandra șovăind, dar nu pricep cum de orice, luate atât de repede, ca și când ar fi preparate dinainte. Tot ce se petrece în jurul meu merge atât de repede. Doctoriile se aduc ca și când ar veni cu fulgerul. Mâncarea de unde vine, căci e o singură femeie care gătește, cum spui.</p>
<trailer> Va urma</trailer>
</div>
  </div>
  
  <div type="part" n="105">
    <head>FOILETONUL ZIARULUI „MINERVA”</head>
    <head>105</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
    
<div type="section">
<p> Și nici nu se mai simte mirosul de la bucătărie, cum era de obicei înainte. În sfârșit, sunt o mulțime de lucruri mici, neînsemnate, care mă fac să bănuiesc că nu sunt la mine acasă, sau s-a transformat cu totul locuința mea.</p>
<p>- E o părere, duduie dragă, dar nu te mai obosi! Uite, în cursul zilelor astea, o să ieși afară și o să te convingi și dumneata de cum stau lucrurile, dar până atunci să mai lăsăm gândurile și să-ți mai amintești de planurile tale.</p>
<p>- Ah, mă gândesc foarte des și mult aș dori, aș dori să pot face ceva. Cred că o să am o prietenă bună, devotată, un ajutor, în Lili Petroniu.</p>
<p>- Da, săraca, e așa de drăguță. Și domnișoara Ema Stamate vrea să te ajute, zise din nou doica. Știu, duduie dragă, reluă ea, că domnul Zătreanu, comisarul acela care a venit la dumneata într-un rând, nu mai...</p>
<p>- Știu, și mi se pare că pe urmă, l-am întâlnit pe scară de vreo două ori.</p>
<p>- Da, ei, chiar acela, s-a interesat foarte mult de dumneata.</p>
<p>- Și altcineva nu s-a mai interesat? Întrebă Alexandra, amintindu-și de vedenia ce i se păruse că avusese în momentul când se trezise din aiureala. Altcineva n-a întrebat?</p>
<p>- Da, s-a interesat, dar dumneata ești așa de indispusă față de acea persoană.</p>
<p>- Nu, nu sunt indispusă, dar mă durea. Uite, acum mă doare și mai mult fiindcă știu, mi-am adus aminte tot, și toate lucrurile pe care tu mi le-ai ascuns, le știu acum.</p>
<p>- Ce ți-am ascuns, duduie?</p>
<p>- Mi-am adus aminte de angajamentul de la Iordan „Impresarul”, de modul în care am fost aproape sechestrată în teatrul acela murdar, de cursa ce mi se întinsese acolo, și mi-am adus aminte de fuga mea împreună cu o fată supranumită „Roza de Mai”.</p>
<p>- Da, și fata aceea s-a interesat foarte mult de d-ta.</p>
<p>- Va să zică, e adevărat. N-am visat! exclamă Alexandra. Nu e numai o simplă aiureală ceea ce s-a petrecut cu mine; nenorocirea asta care m-a făcut să încerc să mă sinucid e adevărată și sinuciderea mea e adevărată! exclamă Alexandra, gata să izbucnească în plâns după criza ce-i provoca reamintirea celor netrăite.</p>
<p>Doica, ghicind că a făcut o boroboață, și nemaiputând să dea înapoi, se văzu hotărâtă să mărturisească totul. Ea mărturisi că toate se petrecuseră așa după cum îi spunea Alexandra, că fugise și se aruncase în cele din urmă în lac.</p>
<p>- Și cine m-a scos de acolo? întrebă Alexandra pripită.</p>
<p>- Cine? Comisarul venise să te scape: am alergat și eu după el, să-i cerem un ajutor. Venise și Roza de Mai, dacă-ți aduci aminte.</p>
<p>- Da, da, îmi aduc aminte de tot. Dar răspunde, cine a venit? Cine m-a scos de acolo și de ce m-a scos?</p>
<p>- Ei „de ce”, lasă duduie dragă, nu te mai amărî.</p>
<p>- Mă rog, cine e acela, spune, cine m-a scos?</p>
<p>Ea insista atât de mult, încât, în cele din urmă, doica se văzu nevoită să adeverească bănuiala Alexandrei.</p>
<p>- Desigur, domnul Scuteanu m-a scos, zise Alexandra, așezându-se ca zdrobită la loc pe pat. Desigur, numai el putea să fie: și eu știu sigur că l-am văzut acolo în seara aceea. Și dacă ar fi dumnealui, ce este vreun rău?</p>
<p> Cum, doica dragă, cum se poate să fiu eu datoare unui om pe care l-am jignit! Cum să-i datorez tot, să facă atâta tăcere: Ce vrei? Vrei să-l văd? Nu pot!</p>
<p>- Dar nici nu cere nimeni să-l vezi. Aș fi cerut eu, dragă dudie, să-l primești așa de politețe, cum spuneti dumneavoastră oamenii bine crescuți. La noi la țară, dacă mi-ar fi făcut cineva atâta bine, aș fi fost datoare toată viața.</p>
<p>- Eu îți datorez viața, replică d-ra Cerveniu, dar recunoștința nu pot avea, nu știu, mai degrabă l-aș urî parcă, pentru atâta bunătate și tot ce a făcut pentru mine.</p>
<p>- Ei vezi, duduie dragă, reluă doica, nu ești dreaptă d-ta. Eu credeam că mai degrabă ar judeca Dumnezeu greșit decât d-ta, și uite tocmai d-ta să vorbești așa?</p>
<p>- Ce vrei să fac? Nu pot! E mai tare decât raționamentele mele, aș intra în pământ de rușine.</p>
<p>- Dar lasă, să nu mai vorbești de astea, să nu mai vorbim, zise doica, însă eu ce să spun omului care a venit din partea d-lui Scuteanu să întrebe de d-ta?</p>
<p>- Ce să-i spun? Lasă-l fără niciun răspuns.</p>
<p>- Dar omul nu poate să stea aici până mâine sau poimâine, trebuie să-i spun să plece sau să nu mai vină sau...</p>
<p>- Aș dori să-i vorbesc eu, dar ce să-i vorbesc? Ah, doamne, îmi simt capul așa de slab, așa fără nicio vlagă. Parcă emoția prin care am trecut numai rememorându-mi ce s-a petrecut cu mine, m-au sleit cu totul.</p>
<p>- Să-i spun omului să se ducă și să vină mâine, poate ești mai binedispusă, duduie</p>                                <p>- Nu, exclamă Alexandra cu iuțeală, nici mâine nici altă dată. N-am să pot să mai vorbesc cu omul acela și să-i spun de-a dreptul că stăpânul lui n-are ce să mai facă cu prietenia mea, că sunt o nerecunoscătoare, că sunt o ființă fără inimă, fără suflet. Să intre domnul acela și o să-i vorbesc așa, încât să-i piară stăpânului său gustul, să-l mai trimită înapoi.</p>
<p>- Doica păru nehotărâtă, însă Alexandra, văzând această nehotărâre, se repezi înspre ușa în spatele căreia credea că stă omul și așteaptă în coridor și o deschise larg. Dar ea se dădu în lături cu un țipăt și zicând:</p>
<p>- Doica, ce înseamnă asta, nu mai sunt la mine acasă! La cine sunt eu aici? Unde mă aflu?</p>
<p> Atras de țipătul scos de Alexandra, un bărbat ieși și se repezi din odaia alăturată. Dar când o văzu pe d-ra Cerveniu în ușă, a vrut să se dea înapoi, însă era prea târziu, caci convalescenta îl zărise, îi ghicise trăsăturile, știa că este Andrei Scuteanu și acum, îngălbenind brusc, duse mâinile la inimă, sprijinindu-se de pervazul ușii.</p>
<p>Andrei înaintă cu un aer vinovat, zicând cu un gest de scuză umilă:</p>
<p>- Iartă-mă, domnișoara!</p>
<p>Alexandra îl privi drept în față, ochii i se împăienjeniră de lacrimi, inimii i se strânsese și fața izbucni într-un hohot de plâns.</p>
<p>- Eu să te iert pe dumneata? Dumneata să mă ierți pe mine!</p>
<trailer> Va urma</trailer>
</div>
  </div>
  
  <div type="part" n="105">
    <head>FOILETONUL ZIARULUI „MINERVA”</head>
    <head>105</head>
    <head>NOI SUNTEM SCLAVE. ROMAN MODERN</head>
    <head>de Vasile Pop</head>
<div type="section">
  <p>Alexandra era gata să se lase în genunchi în fața lui Scuteanu, dar Andrei o apucă de subțiori, o ridică și cu vocea întretăiată de emoția care îl zguduia acum, repeta în mai multe rânduri, cu glasul înecat de lacrimi:</p>
  <p>- Domnișoară, domnișoară, te rog domnișoarâ!...</p>
  <p>- Te rog, domnule Scuteanu, lasă-mă, lasă-mă să te rog, așa trebuie să stau eu în fața dumitale, căci nu merit, nu sunt demnă să mă apropii de dumneata.</p>
  <p>Andrei începu să tremure și, îngălbenind cu totul, repetă:</p>
  <p>- Domnișoara, te rog, fie-ți milă de mine, nu vorbi astfel.</p>
<p>Și glasul lui era muiat de lacrimi, cu totul schimbat. El reuși în cele din urmă să o ridice pe Alexandra de jos și o duse încet în odaie, pe când doica rămăsese cu mâinile ridicate în sus, ca într-un gest de groază și stă cu gura căscată, neștiind ce atitudine să ia. Ea voia să dea ajutor lui Scuteanu, însă văzând că acesta o ducea pe stăpâna ei de subțiori și că ea își lăsase capul plângând pe umărul lui Scuteanu, se dădu în laturi și o duse până lângă canapea.</p>
<p>El a vrut să o așeze, căci tot corpul îi tremura, și simțea bătându-i inima, zvâcnindu-i prin corp ca și când i s-ar fi mutat din loc la fiecare bătaie. O paloare aproape cadaverică se răspândise pe obrazul mosierului, pe când sudori reci i se iviseră pe frunte.</p>
<p>Pentru a nu o lăsa să cadă, el se așeză împreună cu Alexandra pe canapea și voise să-i ridice fruntea pentru a o încuraja, pentru a-i vorbi măcar așa spre a o împiedica să plângă. Însă, tânăra se opusese mișcării pe care au făcut-o.</p>
<p>- Te rog, domnișoară, Alexandro dragă, repeta el cu glasul răgușit de emoție.</p>
<p> Acum se auzi glasul Alexandrei, dar era mai mult un plâns decât o voce.</p>
<p>- Vreau să plec, să plec,să nu mă mai vezi d-ta în ochi!</p>
<p> Scuteanu izbucni în hohote de plâns și abia avusese puterea să o întrebe:</p>
<p>- Dar pentru Dumnezeu, de ce să pleci? Cine te gonește? Cine te silește să pleci de aici?</p>
<p>- Da, dumneata, că ești prea bun, ești prea iertător, ești un om în fața căruia eu nu sunt demnăsă ridic ochii și nici să stau măcar. Eu trebuie să plec!</p>
<p> Alexandra izbucni din nou în lacrimiși tot corpul ei sălta, sub suspinele ce i se rupeau din piept. Andrei, plângând ca un copil, fără să-și dea seama de ceea ce face, începu să o mângâie pe păr și pe frunte, șoptindu-i aproape inteligibil:</p>
<p>- Cum îți vine să vorbești astfel, cum poți rosti asemenea cuvinte?</p>
<p>-Ce să fac? Ce să fac? exclamă printre lacrimi Alexandra.</p>
<p>Andrei își șterse ochii, și zise cu un surâs care era înecat de lacrimile de până acum:</p>
<p>- Ce să faci? E atât de simplu, să rămâi aici, duduie dragă!</p>
<p>Alexandra ridică ochii uzi de lacrimicătre obrazul lui Scuteanu și întrebă:</p>
<p>- Adevărat?</p>
<p> Acest cuvânt era rostit cu atâta îndoială naivă, încât Scuteanu aproape fericit de această întrebare (care însemna că fata era pe punctul să renunțe la planul de până acum), stătea gata să izbucnească în râs, și replică:</p>
<p>- Mai întrebi, mai întrebi?</p>
<p> Și fericit de întorsătura care o lua pentru el, hotărârea Alexandrei, Andrei îi apucă mâinile și începu să le sărute, pe când Alexandra, punând din nou capul pe umărul lui Scuteanu, începu să plângă cu hohote, fără a se mai stăpâni. El o mângâie din nou pe păr și întrebă:</p>
<p>- Așa e că nu mai pleci? Așa e că rămâi?</p>
<p>Alexandra suspină de câteva ori:</p>
<p>- Dumneata mă gonești!</p>
<p>- Eu te gonesc pe d-ta? exclamă Andrei, necrezându-și urechilor. Eu?</p>
<p> Dar Alexandra, drept orice răspuns, se folosi de faptul că el o mângâie pe obraz, pentru a-i apuca cu amândouă mâinile mâna, și a i-o săruta. Apoi, alunecând de pe canapea, la picioarele lui Scuteanu, își puse capul jos de tot ca într-o mătanie și izbucni din nou în plâns, strigând înăbușit:</p>
<p>- Nu sunt demnă! Nu sunt demnă să te uiți la mine!</p>
<p>- Ce faci, ce faci? o întrebă Scuteanu, ridicând-o repede și așezând-o din nou pe canapea, ce faci duduie scumpă? Ce faci? Cum te umilești așa? Nu vezi că mă doare?</p>
<p> Drept orice răspuns, fata continuă să plângă, pe când Scuteanu urmă:</p>
<p> - Nu e așa! Rămâi acum! Rămâi cu mine!</p>
<p>- Da, șopti în cele din urmă Alexandra, ascunzându-și capul în mâini.</p>
<p> Scuteanu izbucni într-un hohot, care era mai mult de râs, decât de plâns. Lacrimile îl năpădeau acum și el nu se putea opri sub potopul acesta de fericire care îl copleșea. Doica se arătase în ușă îngrijorată, și Andrei îi zise repede:</p>
<p> - Doică dragă, ne vezi! Rămâne cu noi aici!</p>
<p> Drept orice răspuns, Ioana se repezi la stăpâna ei, o cuprinse în brațe, apoi îi sărută mâinile și începu să o sărute pe obraz. După aceea, luă amândouă mâinile lui Scuteanu și le acoperi cu sărutări. Sub emoția care o stăpânea, Ioana începu să-i zică lui Scuteanu:</p>
<p>- Duduie dragă, duduie dragă!</p>
<p> Pe când moșierul gata să râdă de fericire, de această greșeală a doicii, zise râzând:</p>
<p>- Confunzi, dar confunzi, doică. Uite, după ce ai dădăcit-o atâta timp, crezi că eu sunt Alexandra?</p>
<p> Drept răspuns, Ioana se ridică de la locul în care se afla și, îndreptându-și privirie către o icoană din perete, se aruncă în fața ei în genunchi, începu să facă mătănii și cruci, strigând tare:</p>
<p>- Mulțumecu-ți ție, Doamne, mulțumesc!</p>
<p>Apoi se ridică de jos și se repezi afară ca să comunice și celorlalți bucuria. Cei doi tineri rămaseră împreună. Alexandra începu să-și șteargă lacrimile și căuta o batistă. Scuteanu își scoase batista lui și i-a dat-o, zicând:</p>
<p> - Dă-mi voie să șterg eu lacrimile pe care te-am făcut tot eu să plângi atâta timp.</p>
<p> Tânăra îl privi printre lacrimi, luă batista, își șterse ochii și după aceea plecă capul, pe când Scuteanu apropiindu-și obrazul de al ei, murmură:</p>
<p>- Nu mai plânge, o să se schimbe toate în bine de acum. </p>
<p> Ei nu auziseră o bătaie discretă în ușă și când Scuteanu își îndreptă acum privirile spre ieșire, văzu pe Lili Petroniu înaintând, surâzând:</p>
<p>- Aa! Iată ce fericită întâmplare! Parcă nu-mi vine să cred, v-ați împăcat?</p>
<p> Drept orice răspuns, Alexandra înaintă și prezintă Domnișoarei Petroniu pe Scuteanu, zicând:</p>
<p>- Domnul Scuteanu, cel mai bun prieten al meu, pe care nu am început să-l cunosc decât de curând.</p>
<p>- Și, dumneaei, zise Scuteanu, e d-ra Alexandra Cerveniu, cea mai bună prietenă a mea, pe care am cunoscut-o de foarte demult.</p>
<p>- Sunt foarte încântată că fac cunoștința dumneavoastră, zise Lili râzând. Dar altceva nou, nu aveți să-mi spuneți?</p>
<p> Andrei privi spre Lili Petroniu, apoi spre Alexandra și zise:</p>
<p>- Dacă îmi dă voie d-ra Cerveniu și dacă nu este de altă părere decât aceea pe care o am eu, ți-aș anunța ceva, domnișoară. Îmi dai voie, Alexandro?</p>
<p> Tânăra ridică ochii umeziți de lacrimi către Andrei și fără a rosti un cuvânt, își ascunse capul la pieptul lui, pe când tânărul moșier zise către Lili Petroniu:</p>
<p>- Iată, îți anunț nu numai logodna noastră, dar și căsătoria mea apropiată cu d-ra Alexandra Cerveniu.</p>
  <trailer>Sfârșit</trailer>
  </div> 
  </div>
     </body> 
  </text>
    </TEI> 
