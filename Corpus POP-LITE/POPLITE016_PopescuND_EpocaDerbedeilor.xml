<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Epoca derbedeilor și a apelpisiților (disperaților) precum și evenimentele care au urmat după dânsa (1792–1808): ediție POPLITE </title>
            <author>Popescu, N. D.</author>
            <respStmt>
               <resp>codare POPLITE</resp>
               <name>Teodora Iuriuștiuc</name></respStmt>   
            <respStmt>
               <resp>verificare codare POPLITE</resp>
               <name>Lucreția Pascariu</name></respStmt>   
            <respStmt>
               <resp>corectură manuală</resp>
               <name>Amalia Palaghia, Alexandra Ruscanu</name>
            </respStmt>
            <respStmt>
               <resp>verificare corectură manuală</resp>
               <name>Alexandra Olteanu</name>
            </respStmt>
            <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
         </titleStmt>
         <publicationStmt>
            <publisher>UAIC</publisher>
            <date></date>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="10.5281/zenodo.10781442"></ref>
         </publicationStmt>
         <sourceDesc>
            <bibl>
               <author>Popescu, N. D.</author>
               <title>Epoca derbedeilor și a apelpisiților (disperaților) precum și evenimentele care au urmat după dânsa (1792–1808)</title>
               <pubPlace>București</pubPlace>
              <publisher>CALPTR</publisher>
               <date>1891</date>
               <decoNote type="illustrations" subtype="no"/>
               <dim unit="char" type="invalid"/>
               <extent>
                  <measure unit="word">56056</measure>
                  <measure unit="page" type="under_250"/>
                  <measure unit="feuilleton" type="under_65"/>
                  <measure type="complete"></measure>
               </extent>
            </bibl>
         </sourceDesc>
      </fileDesc>
      <profileDesc>
         <textClass>
            <keywords scheme='https://opentheso.huma-num.fr/opentheso/api/theso/Typologie'>
               <term type='domaine' ref="https://hdl.handle.net/20.500.11942/crteb7oodgosm">literatura</term>
               <term type='factualite' ref="https://hdl.handle.net/20.500.11942/crt22aacdhvi7">fictiune</term>
               <term type='forme' ref="https://hdl.handle.net/20.500.11942/crtnufdew1lfb">proza</term>
               <term type='genre' ref="https://hdl.handle.net/20.500.11942/crthuyig1pxri">roman</term>
               <term type='agencement' ref="https://hdl.handle.net/20.500.11942/crtbdm5xnc6io">foileton</term>
               <term type='origine' ref="https://hdl.handle.net/20.500.11942/crtxolq1evsr9">opera originala</term>
               <term type='discours' ref="https://hdl.handle.net/20.500.11942/crt4wma17ncnj">narativ</term>
               <term type='public' ref="https://hdl.handle.net/20.500.11942/crthb4el4r5qc">non deafini (public cible)</term>
               <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
            </keywords>
            <keywords>
               <term type="reception" n="under 5"/>
               <term type="print_count" n="under 10"/>
               <term type="finished"></term>
            </keywords>
         </textClass>
      </profileDesc>
      <encodingDesc>
         <projectDesc>
            <p>Cuvantul cheie de tip "reception" indica numarul de comentarii critice formulate cu referinta la textul publicat.</p>
            <p>Cuvantul cheie de tip "print_count" indica numarul de editii ale textului în intervalul de 10 ani după prima publicare.</p>
            <p>Cuvantul cheie de tip "finished" indica stadiul realizarii operei de catre autor.</p>
            <p>Masura de tip "complete" indica faptul ca am gasit romanul în forma completa.</p>
         </projectDesc>
      </encodingDesc>
   </teiHeader>
 <text>
 <body>
   <div type="chapter" n="1">
<head>I. O adunare de boeri pămînteni</head>
<p>Intr-o seară întunecoasă și cam friguroasă, în seara celor patru-zeci de mucenici, 9 Martie anul 1797, o mișcare ne-obicinuită pe acele vremuri se observa în stradele Bucureștilor, de către puținii trecători ce s-ar fi întâmplat să rămâe după apusul soarelui rătăcind prin strîmtele, singuraticele, nepavatele și neluminatele strade ale capitalei țărei Românești. Mai multe butci înnotau în noroiul adânc până, la burțile cailor, mai multe perechi de călăreți băltăcăiau în tăcere prin noroiul mocirlos ce ținea loc de pavagiu pe atunci pe stradele mai dosnice ale capitalei, și câte-va luntrii mânate cu dibăcie despicau liniștitele unde ale Dâmboviței, și. cu toții: butci, călăreți și luntre viind din direcțiuni deosebite, se îndreptau spre un țel comun. Asemenea mișcare pe vremele noastre de nimeni n-ar fi fost observată, căci azi noaptea e aproape schimbată în zi mișcarea pe strade în timpul serei până târziu după miezul nopții este tot atât de activă și de sgomotosă ca și în timpul zilei, și fie cine face ce vrea și se duce unde vrea fără să fie de cine-va întrebat sau observat.</p>
<p>Pe atunci ea fu îndată băgată în seamă de oamenii Agiei și raportată chiar lui Vodă, căci pe atunci lucrurile se petreceau cu totul alt-fel; ziua era întreagă consacrată activității, mișcării dintr-un loc într-altul, sgomotului, iar noaptea era consacrată numai repausului. De îndată ce însera toate prăvăliele se închideau, toate afacerile se întrerupeau, orice lucru înceta, fie cine se grăbia a intra în casa sa și a se zăvorî într-însa ca într-o cetate, a cina pe când era încă lumină și a se culca o dată cu găinele, adica de îndată ce se aprindeau lumînările, pentru ca să scoale a doua zi cu cocoșii, adică o dată cu aparițiunea zorilor. Pentru aceia pe atunci stradele orașelor nici se luminau nici se pavau.</p>
<p>Aceste butci, acești călăreți care veneau sau despre podul Beilicului (azi Șerban-Vodă), sau despre podul Târgului d-afară (azi calea Moșilor), sau despre podul Mogoșioaei (azi calea Victoriei), sau despre ulița Târgoviștei și Podul de pămînt, (azi calea Griviței și a Plevnei), sau despre podul Calicilor (azi calea Rahovei); precum și acelle luntre ce scoborau cursul rîului despre Grădina lui Scufa și Gorgani, ori îl suia despre tăere și tîrg, se opreau fără fereală dar și fără sgomot la poarta cea mare din față, ori la portița din dos despre gârlă a caselor marelui ban Dumitrache Ghica, care de la moartea fratelui său Grigore Vodă Ghica domnul Moldovei, ucis de către Turci pentru că apărase drepturile țărei și nu consimțise la hrăpirea Bucovinei, stătuse mereu închise, precum casa banului până atunci stătusse mereu tăcută și întunecoasă.</p>
<p>Casa banului Bătrînul, ast-fel se numea Dumitrache Ghica pentru ca să se deosibească de cei doi fii ai săi Costache și Scarlat, care ajunsese ca și el la rangul de mare ban, se afla situată pe ulița care duce la Mihai-Vodă, „curtea sa, precum ne spune D-l I. Ghica în scrisoarea sa intitulată Băltărețu, era cât o moșie de mare; începea din capătul despre apus al podului gârlei din vale de Zlătari, azi desființat, lângă care se află de la Bibescu încoa mașina apelor, mergea în jos pe malul gârlei umbrit de sălcii pletoase și stufoase până în dreptul casei Văcăreștilor, cunoscute azi sub numele de casa Bellu, unde se află azi instalat magasinul lui S. Prager; d-acolo cotea spre sf. Apostoli, până unde sunt băile lui Mitrasevski; apuca la dreapta pe uliță înnainte, tăia d-a curmezișul strada Mihai-Vodă, trecea gârla pe unde era până mai acum câți-va ani cazarma pompierilor, și apoi la vale prin Gorgani, coprinzând toată mahalaoa domnița Nastasia și se încheia cu ocolul la podul gârlei la Zlătari.</p>
<p>„Casele bătrînului ban și ale fiului său Scarlat se aflau amândouă în coprinsul acestei nemăsurate curți; ele erau două case boerești mari, două namile de case, cum zice, D-l I. Ghica, cu pridvoare, săli mari, tinzi și paratinzi, sagnaște, odăi mari de mosafiri, sufragerie de iarnă și de vară, iatacuri și cămări, cu arcade și boite învârtite, beciuri și pimnițe pe de desubt; învelitoarea de șindrilă mai naltă de cât casa, și cu streașină scoasă de jur împrejur de doi coți. D-a rîndul pe lângă zidul curții, în șir: cuhnii, odăi de slugi și de logofeți, grajduri, șioproane, grădini de flori și de zarzavaturi, livezi de pomi roditori, fânărie și lemnărie. Acele palaturi, unul în fața altuia erau despărțite numai prin strada Mihai-Vodă și prin gârlă.</p>
<p>«Casa banului bătrînul, a trecut prin moștenire la fiul său cel d-al patrulea, la banul Mihalache Ghica, nenea cel mare cum îi ziceau, fiindcă era cel d-ântâiu născut din căsătoria a doua; și s-a restaurat de fiul său cel d-al cincilea, Alexandru Vodă Ghica, la anul 1834, când s-a suit acesta pe scaunul domniei. Acum este proprietatea județului și a servit până mai acum doi ani ca palat al Prefecturei de Ilfov”.</p>
<p>(Azi, după ce județul -și a făcut chiar în curtea caselor acestui palat, un palat nou cu fața spre cheiul Dâmboviței, vechiul palat e lăsat în părăsire și aproape în ruină, de și zidăria îi este încă bună, și cu o mică cheltuială s-ar putea repara spre a servi încă mulți ani ca local pentru deosebite autorități publice).</p>
<p>„Casa de pe malul stâng a banului Scarlat Ghica,- care a trecut-o fiului său celui d-al treilea Nicolae, ginerele domniței Nastasiche Moruz,—de unde s-a și dat numele mahalalei,—casă mare cât o casarmă—nici urmă nu se mai vede: a putrezit din temelie până în vîrf din pricina deselor înnecări ale Dâmboviței, și a căzut bucățică cu bucățică în fărămituri.”</p>
<p>Boerii care mergeau în butci mergeau mai încet ca cei ce mergeau călare, adică mergeau la pas, pentru că trăsurile boerești pe atunci erau mari și grele, spânzurate cu curele pe niște dricuri mari, groase și greoae, cu arcurile mari și grele întoarse înainte și înnapoi ca niște nemesurate urechi, și erau trase de niște cai pămenteni, venoși dar mărunți și cu pasul încetinel, căci pe atunci încă nu începuse să se importeze din Austria d-acei telegari înnalți, frumoși și falnici care trag astă-zi ușiurele și elegantele cupeuri ale aristocrației și bogățimei din zilele noastre.</p>
<p>Afară de acestea stradele de atunci nu erau celle de azi; piatra cubică de Guenast, piatra de Turcoaia, basaltul artificial de la Cotroceni și chiar primitivul pavagiu cu bolovani de rîu nu erau în ființă și nici din nume cunoscute, ci stradele care nu erau lăsate în starea primitivă, cum le crease natura, erau pavate cu tălpoae mari și late de podele de stejar, rău țintuite de pământ, care îndată ce trecea o trăsură peste ele începeau să joace sub roate ca clapele unui clavir și aruncau în sus din hasnaua săpată sub ele, stropuri de noroiu subțire, care la lumina păcurei masalalei ce ținea în mană un țigan sdrențeros ce preceda în fuga butca boerească, semenau întocmai ca o ploae de pietre scumpe.</p>
<p>Acei ce veneau în luntre erau mai în uzurul lor; ei mergeau ne sdruncinați și spintecau în voe apele gârlei care pe atunci era lată și foarte adâncă, precum și lacurile vecine care acopereau mahalaoa Isvorului, strada Brezoianu, mahalaoa Dudescului, Antim, Cișmigiu de la Schitu-Măgureanului și până la Sărindar și de acolo până la gârlă, precum și partea podului Calicilor din facia bisericei Doamna Bălașa formând cu Dambovița o singură apă.</p> 
<p>Porțile casei banului bătrînul erau într-acea seară ca și zilele și serele ce o precedase închise, dar de îndată ce sosea un mosafir și bătea de trei ori în palme într-un mod convenit, porțile cele mari se deschideau fără să facă cel mai mic sgomot, butcele și caii intrau în spațioasa curte umbrită cu arboriseculari, care în acea noapte era lumiminată cu câte-va văpăiți de păcură turnată în daune de pămînt și cu masalale de rășină înfipte în pavea, și după ce -și depunea stăpânii la pragul scării celei mari se făceau roată împrejurul intrării principale.</p>
<p>Acei ce veneau pe apă, îndată ce ajungeau în dreptul puntișioarei din fața portiței care respundea în grădina din dreapta caselor, se opreau, își depuneau stăpânii pe acea puntișioară și apoi dispăreau în deșișiul marelor sălcii pletoase care umbreau alăturate una lângă alta malul apei. Stăpânii după ce eșiau la mal se apropiau de portiță, băteau din palme de trei ori, ca și cei ce vreau să intre pe poarta cea mare, și după aceia portița se deschidea fără de sgomot, și ei intrau în grădină, care asemenea era luminată cu câte-va feștile, și după ce o traversau în costișiu, eșiau în poteca cea mare care, asemenea conducea la intrarea principală, și apoi intrau în întru tot pe scara cea mare.</p>
<p>Casa banului bătrînul de ordinar întunecoasă și tăcută într-acea noapte era peste tot luminoasă și sgomotoasă, mai cu seamă salonul cel mare, ale cărui ferestre mari răspundeau ca la puține case dintr-acele vremuri. drept în strada Mihaiu-Vodă și străluceau de o lumină orbitoare. Aveau și de ce să fie atât de splendid luminate, pentru că într-acea seară se aflau adunați într-acele saloane tot ce are țeara Românească mai însemnat și mai luminat, adică mai pe toți boerii pămînteni, urmași ai familielor istorice, care au umplut cu fapte mărețe și glorioase paginele istoriei țărei noastre. Se afla într-acea seară în salonul banului Dumitrache Ghica, banul Nicolae Brâncoveanu, vornicul Ienăchiță Văcărescu și fiul său Alexandru, banu Pană Filipescu și fii săi Nicolae și Constantin, vornicul Ioan Moruzi, vornicul Dumitrașcu Racoviță, vornicul Manolache Crețulescu, banul Costache Ghica, banul Scarlat Ghica, paharnicul Tudorache Iuliano, cruceru Dumitrache Fălcoianu și stolnicul Alexandru Farfara, toți foștii esilați din timpul lui Nicolae Mavrogheni, precum, și vornicul Știrbeiu, logofătul Băleanu, vornicul Constantin Golescu, spătarul Grigorie Ghica, care mai apoi a fost domn, primul domn pământean în urma Fanariotilor, vornicul Scarlat Câmpineanu, fratele său spătarul Ioan Câmpineanu, spătarul Ioan Cantacuzino, vornicul Nicolae Dudescu, cumnatul gasdei, precum și mai mulți alți boeri pămînteni fruntași și de a doua mână, care erau mai colțați și aveau curagiul de a înfrunta mânia și puterea Fanarioților.</p>
<p>Mânia Fanarioților, nu era lucru de desprețuit într-acele vremuri, pentru că după moartea tragică a lui Mavrogheni si încheierea păcii de la Șiștov și de la Iași, fanarioții reintrați prin purtarea lor reservată din timpul răsboiului precedent, în bunele grații ale Porții, redevenise iarăși a tot puternici în țările române, unde, cum zice proverbul, tăiau și spânzurau pe ori-cine li se împotriveau, mai cu seamă pe boerii pămînteni care nu se înduplecau a privi ca dreaptă și legală domnia lor venetică și a-și pleca cerbicia sub jugul lor apăsător și desnaționalisător.</p>
<p>Cu toate acestea Fanarioții, de și tari și cruzi cu boerii și poporul român când se aflau isolați și neuniți, deveneau timizi, sfiicioși și chiar fricoși când aflau că boerii se adunau la o laltă, se consultau, se concentrau si se învoiau a lucra în o înțelegere comună, lucru ce se întâmpla foarte rar din nenorocire la boerii noștrii care au pățit atâtea în decursul timpurilor, numai din causă că din pricina ambițiunelor lor personale și ne înfrânatei pofte de predominare, nu au putut adesea să se înțeleagă, și să lucreze în comun.</p>
<p>Când aflară grecii că boerii Români s-au adunat în mare număr în casa banului bătrînul și că au mers acolo fără fereală și fără să se furișeze, chiar pâlcuri pâlcuri de călăreți și șiruri de butci, fără să se spăimânteze de presența slujitorilor de pază, cari în acea seară începură a împăna în mare număr stradele vecine cu casa lui Dumitrache Ghica, se spăimântară foarte, și alergară sa vestească pe Aga, care numai de cât dădu ordin logofetului de agie, să pue în picioare pe toți ediclii agiei spre a îndoi streaja de noapte în partea locului, și după aceia încălecă pe calul său care ziua și noaptea sta înșelat și înzăbălat în grajdurile sale, și alergă drept la Vodă.</p>
<p>Alexandru Ipsilante care se suise pe tron în luna Ianuarie a anului trecut era un om cu multă experiență și mare pricepere; el care mai fusese încă odată domn de la l774 și până la 1782, el care cunoștea de aproape firea și apucăturile boerilor noștri, și cari de și grec știuse a domni în decurs de opt ani fără să nemulțumească pe boerii pămînteni, el care ar fi domnit poate și mai mult, dacă fii săi n-ar fi fugit din țeară și s-ar fi acciuit la Nemți, cari pe atunci se pregăteau de a intra în răsboiu cu Turcii, Alexandru Ipsilante, deci, aflând de numeroasa adunare de boeri ce se întrunea fățiș si cam cu ostentațiune în casă boerului bătrînul, cel mai neâmpăcat dușman al Fanarioților, se spăimîntă ca toți compatrioții săi, poate mai mult ca toți, căci el mai mult ca ori-care dintre ai lui putea să aprecieze pericolul ce putea proveni pentru ei din unirea și înțelegerea boerilor între ei, dar fiind mai prudent și mai cu pricepere ca toți sfetnicii lui, cari vestiți de aga se adunase în păr în sala spătăriei, dădu ordin ca fiecaresă se ducă acasă în liniște, ediclii să rămâe sub arme, dar numai în curtea agiei spre a alerga la cea d-ântâiu chemare, și strejarii să lase pe ori-cine să circule în voe și să intervie, și să vestească poliția numai atunci când se va face vre-o mișcare de atrupament și manifestațiune pe stradă. Grație acestor măsuri înțelepte, întrunirea de la banul bătrânul se petrecu în liniște și fără de nici un incident.</p>
   </div>
         <div type="chapter" n="2">
<head>II. Anticamera unui mare boer în secolul al XVIII-lea</head>
<p>Pentru ca lectorul să priceapă mai bine moravurile cari domnea în țările române pe la finele secolului trecut și începutul acestui secol, și pentru ca să și facă o idee de fastul și importanța unei curți de boer mare dintr-acele timpuri, îmi voiu permite a imprumuta tot de la d-nul Ioan Ghica și tot din scrisoarea privitoare pe Băltărețu, câte-va amănunte privitoare la traiul, portul și formațiunea curților boerilor din epoca mai sus citată.</p>
<p>Pe atunci, rangul boerilor se cunoștea după port, pentru că pe atunci portul nu era un resultat al gustului, fantasiei și al dărei de mână a celui ce-l îmbrăca, ci al conveninței sociale de mai nainte alcătuită. Boerii cei mari într-acele vremuri se îmbrăcau cu ciacșiri roșii, cu meși, papuci sau cisme galbene de meșină, cu botul ascuțit întors în sus și fără toc, ca imineii turcești; anteriurile lor erau de ghermeșit, de citarie, de calemcheriu, cutnie, selimie sau sevair în culori arătoase, unele sadea, altele vărgate în nenumărate culori; se încingeau la brîu cu șial de India și purtau pe corp pe d-asupra antiriului vara fermenea scurtă, vara și iarna scurteică îmblănită cu pacea, de samur, singeap, sau cacom; d-asupra giubea de postav, a cărei colore varia, după mărimea rangului, și la sărbători mari și alaiuri conteșiuri sau caftanuri iarăși după rang. Boerii cei mari mai tineri și feciorii de boeri purtau pe cap un glob rotund de harște brumărie, a cărei mărime era aproape de patru coț de în circomferință și avea la unul din poli o gaură rotundă, pe unde intra capul pe d-asupra sprâncenelor, la cel-alt pol se afla un fund de postav de mărimea și de forma unui cuib de rândunică, de unde boerul plecându-și nițel gâtul la dreapta, putea să-și apuce ișlicul cu patru degete.</p>
<p>Boerii mai în vârstă purtau ișlic tot atât de umflat, dar sfera nu era, întreagă, ci era tăiată neted orisontal, ceva mai sus de cercul cel mare, și pe locul șes era un fund de postav, a cărui coloare asemenea varia după rang. Acest ișlic se lua din cap cu ajutorul amândurora mânelor. La alaiuri și la ceremonii, protipendada și veliții purtau pe cap gugiuman de samur cu fundul de postav roșiu; vara feregea și iarna conteși. Bașboerii purtau hanger la brîu; boerii halea (în funcție) stau împrejurul Domnului cu bastone lungi în mână. Numai Vodă și beizadelele aveau dreptul să poarte postav alb la gugiuman. La zilele mari domnul îmbrăca cabanița, care era un fel de conteș cu ciaprazuri de fir și cu proferuri de samur. La alaiuri, boerii cei mari mergeau călări pe cai arăpești, acoperiți cu harșa mare cusută cu fir. Ei nu purtau nici o dată haine împodobite cu fireturi, însă în schimb hainele arnăuților lor cari stau în picioare pe platforma de la spatele butcilor lor, sau pe capră, erau muiate numai în fir.</p>
<p>Hainele calemgiilor, ciocoiașilor, boerilor de mâna a treia, a boernașilor, a slugilor boerești și a negustorilor fruntași erau în aceiași formă și croială dar mult mai simple și în culori mai puțin arătoase, și eu atât mai închise cu cât era omul mai mic la rang. Ei purtau în cap un ișlic mic de forma unui borcan întors cu gura în jos și de un diametru cel mult de o jumătate de cot, având d-asupra o pernă mare în patru colțuri umplută cu bumbac sau păr de cal și îmbrăcată cu postav închis.</p>
<p>Boerii fruntași și cei d-a doua mână stau adunați în seara zilei de 9 Martie 1797 în saloanele banului bătrînul, iar boernașii, calemgii și ciocoii boierești stau grămădiți pâlcuri pâlcuri în vasta anticameră a palatului în care răspundea capătul de sus al scării cellei mari a intrării principale și vastele coridoare ce conduceau la cămările laterale.</p>
<p>Pe cât erau de strălucitor luminate saloanele și apartamentele în care boerii beau cafele și fumau din ciubuce, pe atât erau de întunecoase anticamera și coridoarele în care ciocoi, și slugile boerești aprindeau ciubucele boerilor și le pregăteau cafelele. O singură luminare de său pusă într-un felinar atârnat d-asupra scării lumina tot acest vast coridor.</p>
<p>Intr-un colț al anticamerei stau grămadă mai mulți boerănași de toată mâna: calemgii, coconași, ciocoi, arnăuți și feciori boerești și ascultau cum se gâlceveau și se cârâiau unul pe altul trei inși aședați pe o laviță. Doui din ei își urmau glumele, fără să se turbure mutând cu multă serioșitate bobii din țintarul săpat pe lavița pe care stau, pe când cel d-al treilea, un om între două vîrste, mai mult bătrîn de cât tânăr, gros la burtă, alb și rumen la față și cu mustățile rase, rotea în orbita lor micii săi ochi cu un aer necăjicios și arțăgos.</p>
<p>Acel om eră îmbrăcat cu pantaloni de nanchin galben cu capace, băgați în cisme ungurești cu pinteni, cu jiletcă vărgată, frac cafeniu cu nasturi de metal galben, pe cari era stampată pajerea împărăției nemțești; la gât purta cravată de pambriu roșie, în care intra bărbia cu totul, până la gură, lăsând să iasă d-o palmă două colțuri de guler scrobit. Din buzunarele jiletcei sale atîrnau d-o parte și de alta zornăind două lanțuri groase care aveau la căpătăie o mulțime de chei și peceți.</p>
<p>Acest arțăgos personagiu era Principele Zamfir amicul intim și nedeslipit al marelui ban Pană Filipescu, care odinioară fusese bogasier în piață, și care după ce perdu capitalul din causă că -i mersese rău treburile, și după ce zăcu mai multă vreme de o boală de cap și nerve soră cu nebunia, devenise fiu din flori al împărătesei Maria Tereza și frate vitreg al împăraților Iosif și Leopold ai Austriei. El la moartea fratelui său Iosif, o spunea cu toată seriositatea, renunțase la tronul imperiului German în favoarea fratelui său mai mic Leopold, numai și numai de dragostea Filipescului, pe care nu se îndura să-l lase singur.</p>
<p>Acest ilustru personagiu împreună cu cei doui vecini ai săi care jucau la țintar, făceau parte din interesantele și prețioasele tacâmuri de nebuni și caraghioși ce fie care boer mare pripășea pe lângă curtea sa ca să-i facă gimbușiuri după masă și să-i descrețească fruntea prin glumele și aiurările lor.</p>
<p>Unul din cei alți doi care jucau la țintar era Sgabercea amicul intim al Dudescului, și cel alt faimosul Manea nebunul protejatului banului Ghica.</p>
<p>Pe când Sgabercea și Manea jucau țintar iar principele Zamfir, principul Zamfir, cum își zicea el, își rotocolea în tăcere și furios ochii săi cei mici, căci nimeni nu să lega de ellu ca să-i vie toanele, iată că se ivi în capul scărei un fel de boier cu ciacșiri și cisme roșii, cu o giubea soioasă îmblănită cu nafea și în cap cu un ișlic în patru colțuri, care purta în degete o mulțime de inele de rubin, de smarand și de diamant și la brîu atârnat un lanț gros de aur cu o mulțime de brelocuri prețioase.</p>
<p>Acest boer era așteptat la sfatul boereșc, căci d-e la dânsul depindea realisarea scopului pentru care se adunse boerii într-acea seară. El era vestitul Stefănache Băltărețul cel mai însemnat și mai bogat dintre bancherii și cămătari acellei epoce. El mânuia banii ce mai remăsese în țeară; el avea daraveri cu Țarigradul și Beciul și iscălitura lui ajunsese să aibă trecere chiar dincolo de Lipsea.</p>
<p>Boerii pe atunci erau bogați, foarte bogați, dar averile lor erau închise în moșii, în scutelnici, poslujnici și țigani robi. Bani, argintării și scule câte avusese le cheltuise în favoarea politicei rusești ce îmbrățișase cu multă căldură și urmărise până la finele răsboiului trecut, și în băjenii și prigoniri, pe care le îndurase tot din pricina acestei politice. Averile fie-căruia din ei valora mai multe milioane de galbeni olandezi, dar nu se puteau schimba în bani de azi până mâne, căci pe atunci banii erau scumpi și moneda rară, în cât foarte puțini oameni erau în stare să scoață o mie de lei și să dea împrumut pe zălogul moșielor lor. Ce bruma monedă mai rămăsese pe ici pe colo d-abia ajungea ca să încropească haraciul și plocoanele către Poartă. Pentru aceia boerii cei mari fură  siliți foarte adesea să recurgă la bunele servicii ale Băltărețului; pentru aceia șioproanele și lăzile din pimnițele lui gemeau de scule, argintării și chiar trăsuri de mare preț, luate amanet după la boeri, pentru aceia chiar butca în care se sdruncinase pentru ca să vie din strada Vergului, unde locuia, în strada Mihai-Vodă, care strălucea de polieli și încrustări în sidef și argint, care fusese adusă pentru o nuntă mare, care ne fiindu-i plătită sta amanet în șopronul său; asemeni și inelele ce purta în degete erau amaneturi ne scoase la vadea și acum le scosese la lumină spre a le vinde.</p>
<p>Băltărețu cum intră în sală, după ce suise scara ținut de subțiori de doui feciori ce îl urma, se duse la un boer bătrîn căruia toți îi ziceau: Arhon Medelniceru, și-l rugă să vestească banului sosirea sa. </p>
<p>Cum îl văzu principele Zamfir se ridică după laviță, făcu doui trei pași cu un aer grav și înțepat, și după ce‘l salută cu un ton măreț și protector îi zise:</p>
<p>— Bine ai venit Ștefănache; am primit scrisori de la fratele meu împăratul Leopold; te a făcut baron.</p>
<p>— Iți mulțumesc, prințipe, răspunse Băltărețu așezându-se pe o laviță până să-i aducă răspunsul banului Medelniceru care deja intrase la boeri.</p>
<p>— Șcii tu măi Ștefănache că e un noroc mare, pe tine c-ai dobândit protecția mea; daca nu eram eu, prințipul Zamfir, o pățeai puiule cu Mavrogheni; eu te-am scăpat.</p>
<p>La auzul astorcuvânte se scoală unul din jucătorii, la țintar și-i zice cu vioiciune.</p>
<p>— Ce tot te lauzi mă ticălosule, că tu l-ai scăpat? Mavrogheni era puiu de om mă; ăla când punea ghiara pe unul ca d-al de d-lui, mă! îl juca în labe cum joacă pisica pe șioarice, mă! Ținea cu săracii, mă! așa să știi tu, mă! Pe boeri îi strângea de gât, mă! numai ce-i auzeai: Miorc!... și atâta le era, mă! Unde în zilele lui să vezi cerșetori pe ulițe; îi strânsese pe toți, mă! la spital la dînsu și-i ținea pe bere si pe mâncare, mă! -Mi-aduc aminte că într-o noapte era un frig mă de crăpa lemnele și pietrele, și ia fost milă de săraci, mă! să nu degere, mă! și a poruncit de a aprins zece mangale cu cărbuni ghiveciu, mă! și până în ziuă nu mai sufla nici unul, mă! Și să zici, tu că l-ai scăpat pe d-lui?... Ptiu! nu -ți e rușine obrazului om, în toată firea. La scăpat D-zeu sfântul, mă! că e mai, puternic, mă!</p>
<p>Ast-fel grăi Manea nebunul protejatul banului Ghica, gasda casei.</p>
<p>— Minți ticălosele, strigă furios prințu Zamfir; eu l-am scăpat prin craii și împărații rudele mele, căci nu sunt eu de surda prințipul Zamfir. Daca vrei chiar pe tine când te-oi afla la vre o strimtorare te scap.</p>
<p>— Așia! vorba aia, până la împăratul te trece... sufletul, zise cel alt jucător de țintar care rămăseșe gânditor cu un bob în mână, un spân cu trei fire de barbă, slab și sfrijit numai pielea și osul pe dânsul, sbârcit și bondoc, mititel ca un copil, dar elegant la haine, încins cu tachit și purtând ciasornic cu lanț la brîu. Acesta era Sgabercea făt- frumos al lui Niculache Dudescu. Apoi adaose: Dar nu ziceți că eu era s-o paț mai rău ca voi cu Mavrogheni! îi cășunase pe mine zor nevoe să-mi dea pe fie-sa de nevastă, și mai multe nu! dar o luam eu p-aia? și apoi începu să cânte de dor oftând: «Oh! Ileano mor!»</p>
<p>— Tăceți din gură nebunilor, strigă un logofăt care sta în picioare la ușa salonului cel mare.</p>
<p>— Nebun! strigă principele. Zamfir furios: nebun e tată-tău și mumă-ta care te-a făcut.</p>
<p>— Ptruuu! toți să moară numai Manea si banul Ghica să trăiască, mă! strigă de o dată Manea bătând cu pumnul în laviță și apoi se „sculă repede în sus și începu să cânte cântecul său favorit: Zonzon frîrlizon!...</p>
<p>— Ci tacă-ți gura, nebunule, ripostă supărat principele Zamfir, nu -ți am spus de o mie de ori că Filipescu e mai mare?</p>
<p>— Nebun ești tu, mă! păcătosul, îi răspunde Manea Nebunul. Ce pentru că îmi zice mie Manea Nebunul te furlandisești așa? dar nu știi tu mă că -mi zice așa tocmai pentru că nu sunt nebun, mă! cum îți zice și ție, prințipul Zamfir tocmai pentru că nu ești prințip, mă! Banul Ghica să trăiască, mă! soarele să -mi fie eu bine, mă! iar pe lună s-o mănânce vârcolacii, mă! Mavrogheni, ținea cu Turcul, mă! că la Turc e bălșug, iar la Neamț calicie: tufă -n pușcă, tufă -n pungă. Neamțul umblă tot cu ucigăltoaca în buzunar mă! scoate foc și panglici din nas, mă! merge cu chinele la patalion călare pe porc, mă! Franțuzul în sbor pe sus ca pasărea și Englezu ca rața pe apă; iar Muscalul porcos cu rîtul d-un cot, mă! în toate alea își bagă botul. Voia la d-ta ca la Banul Ghica! nu știi tu mă! că de n-ar fi nu s-ar povesti, mă!</p>
<p>— Ba tot Filipescu e mai mare! strigă indignat principele Zamfir, arătând pumnul, amenințare la care Manea răspunse cu o palmă aplicată țeapăn pe obrazul prințului de resună toată sala, și îndată se sculă cântând, Fivrelzon fivrelzon așa pronunța el pe româneștecuvântele cântecului său favorit: Dansons la Carmagnole, vive le son, vive le son du canon.</p>
<p>— Bre! dar ce mai palmă, neiculiță! adormisem și m-a deșteptat din somn, așea e nea Maneo, c-ai crezut că era falca lui Mustafa-Pașa? zise Zgabercea.</p>
<p>Lacuvântele acestea, prințipul Zamfir care se temea să nu întărîte mai rău pe Manea, începu a rîde cu hohot, frecându-se pe obraz și zicând:</p>
<p>— Intri și tu în vorbă nepoftit, păiajene! Bine să-i fie lui Mustafa-Pașa! așa să pață dacă e turc! să se facă și el creștin o dată și să se isprăvească. Mă! o mâncă cât de bună Mustafa, și acu mă ustură! Dă spurcatul de nebun, nu se încurcă; parc-ar da într-un bou. Așa e dacă mănâncă numai lumînări de seu, ca Ungurii. Și aseară era cu o lumînare în gură, a înghițit-o cu feștilă cu tot.</p>
<p>— Mănînc lumînări, mă! răspunse Manea, ca să mă luminez pe dinăuntru, mă! dar tu, care bei vin ca o butie, ce o fi în capul tău? întuneric beznă mă, ca într-o pimniță oarbă, mă.</p>
<p>— Vino-ți în fire măi omule! îi zise, principele Zamfir, văzând că iar se întărîtă nebunul.</p>
<p>— În firele părului tău, mă! să-ți mai încrețesc zulufii, că nu te-am jumulit de mult, mă! de la lăsatul secului, de la masă de la Dudescu; ce! pe semne ți-ai uitat mă?</p>
<p>Manea nu rîdea nici o dată. Umbla pe uliță strigând în gura mare: «Toți boerii să moară, numai Manea să trăiască, mă! Dacă -i zicea cine-va ceva arunca cu pietre. Nu se temea de nimeni pe lume de cât de banul Ghica. Acolo în curte la banul se adăpostea, avea odae, îmbrăcăminte și mâncare. Manea era milos și darnic; tot ce avea da la săraci. Dăcă -i da cine-va o haină bună, un antereu, o giubea îmblănită, el se ducea la croitor ori la cojocar și le schimba pe haine groase mitocănești, pe care le împărțea la săraci, păstrând pentru dânsul pe cea mai prostă; une-ori remânea numai cu cămașa. Nimeni nu știa de unde era nici de unde venise. Singurul său amic era Cloșcă vizitiul, care se zice că era rudă cu Cloșcă vestitul care jucase un rol din cele mai importante în rescularea din Ardeal. Cloșcă vizitiu a murit cam pe la anul 1829 în curtea tatălui D-lui Ion Ghica, de la care am împrumutat aproape adliteram toate aceste amănunte și convorbiri, că unul ce e mai în posiție ca ori-cine prin etatea, origina și înaltele relațiuni ce a avut, să dea amănuntele cele mai exacte și mai fidele a acellei epoce ce dispăru abia de câți-va ani.</p>
<p>Când venea câte o dată vorba despre Manea, Cloșca răspundea oftând:</p>
<p>— Bine că e și așa după câte văzură ochii lui... și îndată schimba vorba par-că ar fi fost un secret între ei doui.</p>
<p>Manea era un om de mare probitate și discrețiune. Banul Ghica, când vrea să ajute pe vre-un sărac, chema pe Manea și lui îi încredința banii ce vroia să trimeată; știa ca nu era om să se atingă de o lăscae.</p>
<p>Pe când se schimbau glumele și palmele între cei trei nebuni, iată că vine Medelnicerul din casă de la boeri și poftește pe Băltărețu în întru. Acesta după ce-și întinse bine giubeaoa la guler; apucă ișlicul de un colț al pernei, păși în cadență și intră respectuos în casă la boeri, ploconindu-se în dreapta și stânga cu mâinile la pept pe inimă.</p>
<p>Intr-acest timp în curte aproape de scară în jurul unei mulțime de masalale înfipte în pământ, cu masalagii roată pe lângă dânsele, vizitii plecați într-o rînă pe scară cu hățurile în mână, își petreceau vremea cu glume și păcălituri între dânșii. Fie-care la rândul seu povestea câte o batjocură, trânteală sau o bătae bună mâncată de la Turci, de la Nemți sau de la Muscali și făceau din haz nespus, că așa e făcut Românul, rîde de toate și de toți, chiar de necazuri și nenorociri.</p>
   </div>
         <div type="chapter" n="3">
<head>III. Planurile boerilor pământeni</head>
<p>Mai nainte de a intra Băltărețu în salon iată cam ce vorbiră boerii între dânșii: Cel d-întâiu care luă cuvântul fu gasda casei, banul bătrînul.</p>
<p>— Cinstiți boeri și iubiți frați, v-am poftit să veniți astă seară la mine pentru ca să ne sfătuim asupra nevoilor țării și pentru ca fiecaredin noi să și dea părerea cum crede că e mai bine să facă pentru a i le ușura și a înlătura greutățile ce-i apasă grumajii. Veneticii, frații mei, pe care credeam că -i-am doborît și -i-am înlăturat pentru a pururea de la treburile obștești, iarăși s-au ridicat, iarăși s-au întărit, iarăși au început să ne strivească sub greutatea călcâiului lor. Acum sunt mai îndrăsneți ca nici o dată, pentru că acum mai mult ca ori-când se bucură de sprijinul Turcilor și nimeni nu se mai găsește ca să li-l micșoreze. Nădăjduit-am că mântuirea noastră ne va veni de la cei de o lege cu noi, de la Muscali, ale căror unelte ne făgăduia mai acum căți-va ani cerul și pământul împreună cu toate bunătățile lor, dar în zadar nădăjduit-am în boeri, în fiii oamenilor că de la ei nu ne veni mântuirea. Pentru ca să dobândim harul lor am făcut tot ce poate omenește să facă cine-va, ne am dus până la St. Petersburg, ne-am aruncat la picioarele tronului împărătăsei lor și cu lacrămi de sânge am cerut milă și ajutorul ei. Ea ne-a făgăduit tot, ne-a adăpat însetatele noastre suflete cu nădejdele cele mai îmbucurătoare și s-a legat prin jurământ faciă cu noi ca va îndeplini punct cu punct cererile noastre, dar în loc d-a se ține de cuvânt și d-a îndeplini ce a făgăduit, trămis-a în țeara noastră dregători care să ia în stăpânirea lor țeara noastră, să pue în locul legilor și obiceiurilor noastre moștenite de la strămoși neam de neam, legile si obiceiurile muscălești, și în locul lanțului robiei turcești ce ne strânge coapsele să ne făurească un lanț mult mai greu și mai apăsător: lanțul robiei muscălești care e îndoit mai strivitor. Dumnezeu ne-a scăpat de astă nenorocire. Ne a scăpat pentru liniștea și fericirea sufletelor noastre, pentru că daca, ferească D-zeu, s-ar fi întâmplat aceia la care în orbirea noastre prostească am lucrat cu hărnicie să se îndeplinească, pe noi făptuitorii vecinicei robii ne-ar fi blestemat cu foc copii și copii copiilor noștri veacuri de veacuri. Trecu și ăst foc de d-asupra capetelor noastre, dar noi minte n-am învățat și lipiți de Muscali am rămas. Rău am făcut, fraților, căci Muscalul tot Muscal a rămas, dar nu suntem vrednici de atâta mare osândă căci în mare desnădejde ne găseam văzându-ne de toată lumea oropsiți și părăsiți. Turcul ne strivea sub greutatea de fier a călcâiului său, Greci ne hrăpeau cu lăcomie drepturile și ne jefuiau averile, Neamțul pândea vreme cu prilej să ne înghiță și el, și Lehul își da sufletul să moară. Intr-acel minut groasnic eși la iveală Muscalul într-o mână cu crucea ortodoxiei în care credem și noi și în alta cu sacul plin de făgădueli. Il crezurăm și ne luarăm orbește după el, căci în alt cine-va care să ne mântuiască nu mai puteam nădăjdui, și pentru dragostea lor suferit am surghiuniri, prigoniri, risipirea averilor, calicie și chiar primejdie de moarte. Curând după aceia ni s-au deschis ochii și dărit-am prăpastia în care eram p-aproape să fim prăvăliți, căci lăcomia și gândurile rele ale muscalilor în scurtă vreme s-au dat pe față spre binele și fericirea noastră casă scăpăm de blestem. Unii din noi încă nu s-au dumirit, și încă își întemeiază nădejdea în ei; pe aceia îi întreb și le zic: ce am dobândit în schimbul tuturor jertfelor ce am făcut pentru ei? nimic, nimic de tot, de și s-au întors după răsboiu biruitori și încărcați de prăzi răpite din țările noastre unde au petrecut aproape patru ani. Le-am cerut să ne sprijine încai d-a dobândi din nou domnia pământească, pentru ca să scăpăm de năpastea liftei venetice, le-am cerut să ne sprijine pe lângă devletul turcesc, unde, au multe unelte și regiele, pentru ca să dobândim ca domn pe bătrânul Părscoveanu, pământean d-al nostru, get, beget român, și încolo să îndurăm toate greutățile și să plătim toate angaralele. N-a vrut. N-a putut? o împărăție atât de mare și de puternică, mai cu seamă după o biruință atât de strălucită să n-aibă trecere pe lângă cel biruit, ca să dobândească un lucru atât de mic și de neînsemnat? Cine crede? N-a vrut pentru că nu ne iubește, nu ne vrea mântuirea și întărirea, nu compătimește de cât din gură de suferințele noastre si nu vrea să ne vază întremați și întăriți, ci tot-d-auna slabi și nenorociți, pentru că în tot-d-auna se avem nevoe d-a năzui la sprijinul lor. Pentru ce toate acestea? pentru că au gândul ca să ne înghiță în uriașul lor pântece când le o veni mai bine și pe urmă să-și spele mâinile ca Pilat și să zică Evropei când o vrea să-i ceară socoteală: Ei au vrut. Orbi om fi dacă ne-om mai lua după ei, neghiobi om fi dacă om mai da ascultare mincinoaselor, lor făgădueli, nebuni om fi și vrednici de blestem dacă om mai da mâna de ajutor străinilor pentru ca să ne făurească lanțurile vecinicei robii, în urma căreia să perdem legile noastre, obiceiurile noastre, limba noastră, să încetăm d-a fi Români.</p>
<p>— Anatema, de o mie de ori anatema să fie acela ce va unelti la făurirea lanțului de robire la străini și la pierderea neamului românesc, strigă cu impetuositate banul Pană Filipescu, spre cea mai mare mirare a asistenților, pentru că Filipescu era cunoscut ca cel mai zelos partisan al Rușilor și cel mai bun amic al consulul rusesc; acestecuvânte vi le zic eu, banul Pană Filipescu, și vă încredințez prin jurămînt, pe sfinta cruce, că în minutul în care m-așiu încredința că primejdia neamului meu de la Ruși ar veni, eu cel d-întâi ași alerga să-mi jertfesc viața spre a-mi mântui neamul. De o cam dată însă nu văd asemenea primejdie viind de la acești frați mai mari ai noștri în credință și lege, și purtarea lor din trecut încă nu mă îndeamnă să-i osândesc ca pe niște vinovați și să fug de ei ca de niște dușmani rău-voitori. Daca până acuma, n-au făcut tot ce au făgăduit, pentru mine nu e o dovadă neîndoioasă că nu vor face nici o dată ceva pentru binele și fericirea noastră. Noi nu avem loc în sfaturile domnilor și împăraților și nu știm și nici pricepem ce pricină i-a împedecat d-a aduce la îndeplinire ruga noastră. Poate că n-au putut.</p>
<p>— N-au putut! esclamă cu impetuositate Crețulescu, dar cum au putut să ia Kimburnu, Kerciul și Ienicale de la Turci prin pacea de la Cuciuc-Kainargi, și Crimul și întreaga Tatarie Evropenească prin pacea de la Iași?</p>
<p>— În sfîrșit, murmură Filipescu ne mai putând ce respunde în sprijinul Rușilor, bine am face daca am fi mai cu cumpătare si cumpănire în hotărîrile ce vom lua, căci dacă îi perdem pe ei, pe cine dobândim în locu-le? în cine ne încredem? cine să ne întinză mână de ajutor?</p>
<p>— Cine? răspunse Ianache Văcărescu; pentru aceia ne-am adunat ca să ne sfătuim și prin obștească înțelegere să găsim mijlocul d-a scăpa de nevoe fără să primejduim ceva.</p>
<p>— Așa, așa, zise toți boerii într-o singură voce.</p>
<p>— Țeara noastră e mică și slabă, zise Du-mitrache Racoviță și încă e mai micșorată și mai slăbită prin netrebnicia Fanarioților care i-a luat arma din mână, i a desființat oștirea și a lăsat-o cum e mai rău în mijlocul a trei vecini mari, puternici și lacomi, în cât nimic nu poate; sărmana, să facă prin ea însăși ca să scape de peire, din care pricină acum este nevoită să năzuiască la ajutorul celor străini. De la Muscali, precum foarte bine zise arhon banul bătrînul, nu mai putem să nădăjduim un ajutor cum vrem noi, adică neinteresat și lipsit de gânduri ascunse, mai ales că acum și-au dat coatele cu vecinicul dușman al creștinătății, cu Turcul. De la Turc iarăși nu putem să așteptăm nimic, căci Turcul e pricina tuturor suferințelor noastre și pentru bani el e în stare să ne pricinuiască toate relele și să ne facă toate nedreptățile. El ne a răpit dreptul nostru ce aveam de a ne alege singuri pe Domnul nostru, si în locul acestui obiceiu vechiu și bun a pus urîciosul sultan mezat, vinderea pe bani a scaunului pe care, a stat Mircea și Mihai, spre a-l da la orice lepădătură străină, la orice ticălos de venetic, la orice nemernic de nimic care a avut și a putut să dea bani mulți. Pentru ca să câștige bani și mai mulți și mai des, nici pe acești nemernici nu-i lasă să stea la un loc mai multă vreme, căci cu sfaturi bune și bună povățuială și nemernicul ar fi în stare să facă oare-care bine țării ce oblăduește; ci sau îl mazîlește după câte-va luni de o searbădă domnie și îl pune din nou să domnească după ce a mai strîns ceva bani spre a plăti numeroasele rușfeturi și plocoane, pentru ca după un an mult doi, să-l, restoarne din nou, ca iar să facă rost de bani; sau dacă e mai cu multe regele îl plimbă din Moldova în țeara Românească și din țeara Românească în Moldova tot pentru ca să le adune lor cât se poate mai mulți bani. Când îl simte că e calic și nu mai poate să respunză mulțimea de dajdii și de havaeturi ce-i cere Poarta, îl ia din tronul Moldovei și-lu aduce în acele al țării Românești, și când îl simte că s-a îmbogățit și s-a întărît, îl ia de aci și -l trimite în Moldova; căci țeara noastre în urma atâtor resboe dese și prăpăditoare a rămas ceva mai bogată de cât biată Moldova, pe care lăcomia năvălitorilor a istovit-o. De la asemenea puternici care nu s-au ținut de jurământul ce au dat nici de zapisul ce au iscălit nu mai putem să așteptăm nimic bun, nu! Mai rămâne Neamțu!</p>
<p>— Neamțul! esclamă Ienache Văcărescu, aruncați-vă ochii peste orașele și satele noastre, peste holdele noastre, acum după ce a trecut aproape șease ani de la plecarea oștilor lor din țeara noastră și judecați singuri, daca putem să punem vre-un temeiu, vre-o nădejde pe Nemți. Mai nainte de răsboiul ce s-a potolit mai acum câți-va ani, eram unul din cei mai călduroși părtinitori ai Nemților, pentru că călătorisem prin țeara lor; umblasem mult prin, orașele și satele lor și -mi plăcuse bunul șiart și curățenia de la ei. După ce -i-am văzut mai apoi în țeara noastră și am auzit de purtarea lor lacomă și aspră faciă cu sărăcimea noastră, -mi-am schimbat cu totul părerea. Neamțu austriac, vrea să ne cotropească cum vrea și Muscalul, poate și mai mult; neamțul e lacom și calic, nu plătește ce ia prin silnicie, și când plătește se tocmește ca la gura  borului și plătește cu bani răi cari nu mai au trecere în țeara lor; neamțul e hrăpitor și prăpăditor, ia ce nu e al său fără să întrebe pe stăpân și în tot d-a-una mai mult de cât îi trebue, și după; ce le-a adunat și -și-a făcut tabere îndestulate, nu îngrijește cu băgare de seamă de dânsele, și dacă se strică sau se mistuesc de foc din pricina neîngrijirei lor, pune pe țeră să le plătească paguba la minut și cu bani buni sunători, de și ei n-au dat încă nimic pe ce luase și nici măcar la cine-va vre-un răvașiu. Neamțul asemenea este pustiitor; pe unde au tăbărît ei, satele toate au fost pârjolite și dărîmate, în cât după plecarea lor nici urma lor nu s-a mai găsit și pământul de muncă așa de rău s-a întărit în cât cu multă greutate și multă muncă au putut plugurile să--l întoarcă, iar unele din ele nici până în ziua de azi nu s-au făcut roditoare. Neamțul e și strâmb la socoteală; v-aduceți aminte câte pățirăm cu ei până încheiarăm socotelile oștirilor lor, câte osteneli, câte străgăniri și câte gâlceviri îndurarăm până să le dăm gata. Dar când fu la pornire? cu nici un chip nu puteam să-i urnim. Se dădulcise șvabii la mâncare bună și bani îmbelșugați, în cât nu se mai îndura să se întoarcă la calicia lor. Nemții în sfârșit vrea să ne robească ca și Muscalii; vă aduceți bine aminte de istoria cu jurământul ce vrea să ne facă să săvârșim; jurămînt prin care ne legăm să ne închinăm țeara pentru a pururea de împărăția lor, jurământ ce ni se aruncă în spinare în vreme de foarte grea cumpănă, de care am scăpat numai prin fericita istețime a spătarului Iancu Cantacosino? Nici cu Nemți nu e bine, fraților, să dăm mâna, mai cu seamă că prea ne sunt vecini, și cu vecinul cel mare moșneanul cel mic nu e bine să facă tovărășie; pe lângă toate acestea nici n-avem încredere în puterea lor, de și e o împărăție destul de mare. În bătălia din urmă veni cu o oștire numeroasă ca nisipu mării și mâncă bătae mai pretutindeni, până și de la volintirii pământeni ai lui Mavrogheni, care nu se răsboise de când muma lor îi făcuse, și încheiară pacea de la Șiștov prin care nu câștiga nimic alt de cât să-i lase Turcii în pace. Cu Nemții pe care-i dovedesc chiar Turcii din vremea de acum să ne unim? Nu.</p>
<p>— Eu crezu că dacă ne-am uni cu Grecii de la noi și din Moldova, zise Iancu Moruzi, și am încerca să întrăm cu ei în o înțelegere oare-care, ar fi mai bine și mai de folos pentru binele obștesc, căci, orice am zice de o vreme încoa, cea mai mare parte din Grecii veniți mai de de mult, prin trecere de vreme și înrudire, s-au făcut aproape tot o apă cu boerii pământeni.</p>
<p>— Cu Grecii! esclamă Nicolache Brâncoveanu, cu dușmanii neamului nostru cei mai înverșunați, cu pricina tuturor suferințelor noastre? nici o dată. Pisica cu șoarecele, vulpea cu găina, eretele cu porumbelul și lupul cu mielușelul nu se pot nici o dată împăca, căci în tot-d-auna cei d-întâiu vor cerca să sugrume pe cei din urmă. Cum să mai avem încredere într-acei oameni când ei în tot-d-auna ne-au vândut? Când -i-am văzut isbiți de nenorocire le-am deschis porțile țărei, ușile caselor și adâncul inimilor noastre; -i-am primit cu dragoste ca pe niște frați întru Christos, -i-am băgat în sînul familielor noastre, le-am dat în căsătorie fetele noastre, le-am învățat limba și am început să ne slujim cu ea că cu limba noastră, le-am luat porturile și obiceiurile și cu nesaț am început să sorbim din isvorul științei și învățăturei lor. Ei în schimb ce ne-a făcut? ne-a nărăvit reu copii; în locul frumoaselor noastre obiceiuri strămoșești au pus moliciunea, luxul, deșfrîul și nesupunerea; ne-au slujit cu necredință până ne-au răpit averile, și după ce s-au întărit și s-au îmbogățit prin mila și prostia noastră, ne-au dat afară din casa noastră, ne-au isgonit după scaunele noastre, ne-au răpit domnia și dregătoriele cum ne-au răpit averile și s-au pus ei, veneticii, în locul nostru care suntem urmașii acelor, ce prin sângele lor au întemeiat și păstrat această țeara. Acum vreau să ne răpească și limba; au înființat școli grecești în orașe, acum vor să înființeze și prin sate, au vîrît în bisericile din orașe limba grecească, acum vor s-o bage și la cele de prin sate. Vor să ne învețe să vorbim grecește, să simțim grecește, să cugetăm grecește, sa nu mai rămâe nimic românesc în noi: nici limbă, nici port, nici obiceiu, să încetăm în sfârșit de a fi Români, uitând limba noastră, învățăturile noastre, trecutul nostru. Pentru ce să ne unim cu ei? Pentru ca să-i ajutăm de a ne greci mai curând neamul, și ei în schimb să ne dea un blid de linte, o dregătorie, o chiverniseală, un os de ros ca să tăcem?! Nu, asta nu se poate. Boerul român nu e căzut atâta cât cred ei, de și s-a înjosit mai mult de cât trebuia. Spuneți că s-au făcut ei tot o apă cu noi? greșeală mare, greșeală ne iertată. Ne-am făcut noi tot o apă cu ei, da; acesta este adevărul adevărat, cinstiți boeri, să nu vă fie cu supărare, arhonda-mu, căci noi ne-am grecit, iar nici de loc nu s-au romănit noi. Daca s-ar fi luat și poporul după noi, vai! din pilda noastră ghicesc soartă ce ar avea întreaga noastră țeară dacă ne-am uni cu ei. Noi suntem Români numai cu numele, dar încolo suntem Greci în toată puterea cuvântului. Ne îmbrăcăm grecește, mâncăm grecește, vorbim în casă și în lume numai grecește; slugile din casa noastră în mare parte sunt greci, cei alți țigani, foarte puțini Români și aceia pe la țeară. Când ne însurăm feciorii îi dăm mai mult după fete de greci procopsite, învățate la Țarigrad; când ne mărităm fetele foarte mulți din noi le dă după Greci cu vază și cu trecere la curte. Ne înstrăinăm mereu neamul, prin felul vieței noastre, prin graiul și simțirea noastră, căci prin limba ce vorbim se întemeiază sau să schimbă și simțirea, în sfârșit prin înrudirea și încuscrirea noastră; noi singuri lucrăm la peirea neamului nostru, în cât dacă n-ar fi prostimea și țăranul în cinci-zeci de ani n-ai mai găsi nici urma neamului românesc.</p>
<p>— Așa e, și facem rău, strigară toți boerii de o dată.</p>
<p>— Grecii, adaose Brâncoveanu din ce în ce mai animat, ne-ar primi cu căldură; dacă -i-am întinde un deget, ei ne-ar întinde brațele și ne-ar da tot ce am cere, afară de domnie, bine înțeles, numai să lăsăm lucrurile să urmeze cum s-au croit. Negreșit ei s-ar bucura foarte ca noi să fim slugile lor, voiu să zic sfetnicii lor, ca noi boerii fruntași ai Românilor să le dăm mână de ajutor spre a întemeia între Dunăre și Carpați o nouă Eladă în locul celei vechi, care în posiția în care se găsește între Turcul de miază-noapte și Turcul de miază-zi, pe un pământ sărac și neroditor, nu poate să ajungă la mărirea și puterea ce doresc ei patriei lor. Afară de aceasta Grecul nu e credincios jurământului ce a încheiat; vă aduceți, aminte că pe vremea domniei lui Mavrogheni, când ne-am dat cu toții paretesis din cinurile ce aveam, s-au unit și ei cu noi și- s-au legat a lucra împreună cu noi într-un gând și într-o voință. S-au ținut de cuvânt? de loc; pe când noi mâncăm pâinea amară a pribegiei și a surghiuniei, ei rămase aci,; retrași pe la moșiele lor nu primiră ce e drept să slujească pe Mavrogheni, dar slujiră turcilor pe faciă, nemților și muscalilor pe sub ascuns, și-i îndatorară pe toți așa de mult în cât după răsboiu dobândiră din nou încrederea Porții și după moartea lui Mavrogheni și încheiarea păcii, Părscoveanu nostru fu înlăturat și unul din ei se sui pe tronul părinților noștri. Asemenea lucruri se petrecută și în Moldova, în cât azi Grecii sunt mai mari și mai tari ca ori când.</p>
<p>— Așa e, murmurară oftând boerii.</p>
<p>— Trebue dar căutat alt sprijin, adaose Brâncoveanu.</p>
<p>— Altul, dar care? exclamă Pană Filipescu.</p>
<p>— Eu văzu unulu îndestulu de mare și de puternic care de mai multe ori ne-a mântuit, care poate încă să ne mărturisască, singurul care poate să ne scape, cel mai bun ajutor dacă l-am îmbrățișa, și cel mai primejdios și mai de temut dacă l-am nesocoti, zise  Scarlat Câmpineanu.</p>
<p>— Care e acela? întrebară toți boerii cu neastâmpăr.</p>
<p>— Poporul românesc, prostimea cum o numim noi.</p>
<p>—Ah! esclamară cu neîncredere și decepțiune boerii.</p>
<p>— Nu-i nesocotiți arhontas, replică Câmpineanu, că nu știți ce desprețuiți; nu nesocotiți poporul căci el este o armă din cele mai puternice, care, fiind bine mânuită poate da roadele cele mai minunate și fiind rău îndreptată poate să fie foarte primejdioasă și prăpăditoare. Aruncați-vă ochii spre apus și vedeți ce face poporul și cu tremurați-vă de mănia sa; aruncați-vă ochii spre Francia unde poporu a desființat o crăie puternică, a tăiat capul monarhului lor, și a bătut mai întreaga Europă și începuți a-l privi mai cu teamă și mai cu respect; uitați-vă la țărănimea din Cracovia care înțr-un minut de mănie și de rătăcire a desființat mai întreaga nobleță, și vă învățați a vă teme de puterea sa. Poporulu e mic, poporul e blând, poporul e smerit; el îndură mult, rabdă mult, suferă și mai mult; el își pleacă fruntea înnaintea tuturor asupririlor, el își povărnește grumajii sub greutatea jugului apăsător, și infruntă în tăcere toate nedreptățile zile întregi luni întregi, ani întregi și chiar veacuri întregi, dar când le dă cuțitul de osu, atunci se scutură cu putere, scoate un făget înfricoșat, mielul devine leu, piticul uriaș, neputinciosul a tot puternic și robul stăpân. El e desarmat, dar când vrea, totul să schimbă în armă care nimicește toate armiele cele mai puternice. De obicinuit el e blând, milos și îndurător, însă când se mânie devine fiară fără de milă și îndurare. Până acum el nu și a cunoscut drepturile nici a avut știință de puterea sa; filosofii apusului s-au însărcinat a-i deschide ochii; ei-i a deșteptat mintea și -i a făcut cunoscută puterea. Vedeți ce roade groasnice a dat mania lui; o țarră din cele mai puternice a fost înecată în sângele oamenilor celor mai însemnați; asupritorii au fost aproape nimiciți de cei asupriți. Să tragem, foloase din pățăniile altora și să ne învățăm minte mai nainte de a o păți noi înșine. Poporul nostru zace încă în negura neștiinței, dar măne poate să se deștepte și să se gândească la isbândire împotriva asupritorilor. Pentru ce se nu, preîntimpinăm noi răul până încă este vreme? Pentru vitele noastre ne îngrijim, le hrănim, le adăpostim și le cruțăm puterile pentru ca să ne fie cât se poate mai mult de folos. Pentru ce să nu fim tot atât de îngrijitori și de frații noștrii care sunt de un neam și de o lege cu noi? mai cu seamă că ei prin munca și sudoarea lor ne fac roditoare holdele noastre și neîmbogățesc casele noastre. Noi fără de mari jertfe am putea să le facem traiul mai bun, să le ușurăm greutățile, să-i micșorăm nevoile, să-i împuținăm sărăcia și să-l facem să trăiască mai înlesnit și mai fără de necazuri. Grecii au cerut și au dobândit de la Șuțu în anul 1783 îngreunarea clăcei și împovărarea în folosul proprietarilor a alcătuirei lui Mavrocdrdat, noi din a noastră voință să mai micșorăm claca, să cumpărăm vite celor ce n-au, să dăruim haine și bucate la cei nevoiași, să micșorăm nevoile foametei care băntue țara de la răsboiu încoa, vărsând câte-ceva din grănarele noastre în pătulele celor nevoiași: porumb pentru hrană și grîu pentru sămânță; să le clădim bisericele, să le dăm lemne pentru case din pădurele noastre, să ne purtăm cu ei cum se purtau cu străbunii lor străbunii noștri și să vărsăm bani și îndestulare în casele lor, prin tot felul de daruri care nu seamănă a pomană, cununându-i, botezându-i și încuragindu-i prin felurite resplătiri. Purtându-ne astfel, Românul care din firea lui este bun și recunoscător, va prinde dragoste pentru noi, ne va iubi și se va jertfi pentru noi la vreme de primejdie; se poate chiar ca la vreme priincioasă, când vom găsi vremea cu prileju, să ne punem în fruntea lor și să gonim pe venetici din țară noastră.</p>
<p>— Așa, așa să facem strigară toți boerii electrisați.</p>
<p>— Jertfa ce am face pentru ei ar fi mare, dar pe noi nu ne-ar costa nimic, ci din potrivă am câștiga, căci cu voe bună omul muncește mai bine și mai mult.</p> 
<p>— Părerea aceasta este plină de înțelepciune și însuflată de creștinească dragoste pentru aproapele nostru, răspunse Nicolae Dudescu, dar nu numai ea trebue pusă în lucrare. Bine e să ne luăm bine cu poporul și să-i dăm îndestulare mai nainte de a se gândi să-și o ia singur. Eu care am văzut de aproape cum s-au petrecut lucrurile în Francia, pot mai bine ca ori-cine să -mi dau seamă cât de grozavă este urgia poporului necăjit. Bine e să-i tragem de cu vreme în partea noastră, ca să nu prinză de veste dușmanii noștrii spre a-i trage în partea lor; înțelept lucru facem daca isbutim să dobândim dragostea lor, să ne punem în fruntea lor și să formăm marele partid național care să aibă drept țintă și singura îndeletnicire lupta pe viață și pe moarte cu veneticul cotropitor, jertfirea pentru binele obștesc și pentru dobândirea tuturor drepturilor strămoșești, între care cea mai de frunte e domnia pământeană și într-armarea nației, căci cu chipul acesta vom întemeia viitorul țărei noastre astfel ca să nu se mai clatine nici-o dată. Să ne hotărâm a nu mai avea nici un fel de amestec cu veneticii, să nu mai dăm copii noștri după fii și fiicele lor, să fugim de cuscrimile și cumetriele lor și să ne lipsim de îmbierele lor amăgitoare. Pe lângă acestea toate însă trebue să mai facem ceva, să mai dobândim dragostea și protecția unei puteri mari care n-are nici putința nici interesulu de a ne robi, care e departe de hotarele noastre, și care să ridică ca un soare mare și puternic în mijlocul unor luciafări care pe fiece zi pălesc și se micșorează. Să ne silim a dobândi dragostea Franței și a generalului Bonaparte, ale cărui armii biruitoare spăimăntează Europa întreagă și e cu putință ca odată să se apropie de hotarele noastre. Să ne silim a dobândi protecția marelui uriaș ce se ridică falnic spre apus, și să ne punem sub adăpostul puternicului vulturu, ale cărui aripe falnice a început să acopere cerul și pământul; să ne grăbim a dobândi dragostea aceluia -ce a început de acum și să poruncească lumii  întregi  și să fie temut și ascultat. Rusia s-a împăcat cu Turcia, ea și a trămis corăbiele ca să sprijine pe vecinicul ei  dușman împotriva Francezilor care, dacă s-or face stăpâni peste apusul Europei este prea cu putință să se gândească a cuceri și răsăritul ei, Muscalul știe să aștepte, știe să se stăpânească, știe să și ascunză ghiarele când vrea sau crede că așa e folositor să facă spre a -și ajunge mai bine la scop. El la nevoe e în stare să dea mană de ajutor dușmanului său de moarte, pentru ca când -i o veni bine să -l lovească ca să se folosească singur de căderea sa. Azi muscalul nu poate să ne fie de vre-un folos, ci din potrivă poate să ne fie foarte păgubitor; pentru ce dar să ne ținem legați de un prietin care ne a dovedit în răsboiul din urmă că a început să slăbească, ca numai dobândește biruința cu ușurința de mai nainte și e nevoit să alerge la ajutorul altora pentru ca sa smulgă o searbădă biruință? Pentru ce iarăși să nu ne unim cu acela a cărui stea a început să se mărească și să se întărească, cu acela ce poate să ne facă tot binele putincios și nici de loc rău; cu acela ce s-a jurat să desrobească pe cei robiți, să mântuiască pe cei în nevoi, să scape pe cei subjugați? Bonaparte e bun și îndatoritor; el fiu al unui popor care a suferit atâta vreme îndelungată din pricina tiranilor asupritori, va compătimi de suferințele unui întreg popor care de atâția mari de ani îndură tirania celor mai cumpliți asupritori, și ne va scăpa, de sigur ne va scăpă, de jugul Fanarioților, căci pe steagul său fâlfăe aceste treicuvânte mântuitoare: libertea, egalitea, fraternitea, adică mântuire, de o potrivă stare, frăție.</p>
<p>— Impărtășim din inimă părerea ta, frate Dudescule, zise gasda, dar o piedică ni se pune în cale. Bonaparte nu ne cunoaște; tărișoara noastră e prea puțin cunoscută de către puterile europene și noi nu cunoaștem limba franțuzilor, nici țeară lor, nici obiceiurile lor ca să ne facem cunoscuți și să apărăm drepturile noastre.</p>
<p>— Eu, răspunse Dudescu, cunosc și limba și obiceiurile și țara Franțuzilor, ca unul ce am ttăit multă vreme între ei. Mă îndatorez ca să merg eu însu-mi în Francia, să dau ochi cu Bonaparte pe care -l cunosc și să-i puiu în vedere păsurile țărei; în sfârșit mă leg să fac tot ce-mi va stă prin putință ca să dobândesc pentru țara mea protecția marelui general.</p>
<p>— Du-te, du-te frate mai curînd, strigă într-o voce banul bătrânul, fii, sei Scarlat și Grigorie, Ianache Văcărescu, Scarlat Câmpineanu, Dinicu Goleseu șr Logofătul Băleanu. Cei alți boeri plecară capetele în jos și tăcură necutezând să iasă din cuvântul acestora.</p>
<p>— Să meargă, nu mă împotrivesc nici eu, căci o cercare nu strică, dar cu ce? are bani? zise mai într-un târziu Filipescu?</p>
<p>— N-am, dar voiu găsi, sunt îndestul de bogat, răspunse Dudescu.</p>
<p>— Bogat în moșii și robi, nu mă îndoesc, replică fără de milă Filipescu, dar în bani ghiață nu prea cred.</p>
<p>— Voiu găsi, murmură Dudescu.</p>
<p>— Am tramis după Baltărețu, zise Banu bătrînul; a venit Băltărețu? adaose el adresându-se către Arhon Medelniceru care intrase de cât-va timp în casă și stătuse ne mișcat cu spatele lipit de ușe, ne cutezând să turbure sfatul boerilor care nu aveau nici un secret pentru el.</p>
<p>— A venit Arhonda-mu, răspunse Medelnicerul plecându-se respectuos până la pămînt.</p>
<p>— Bagă-lu în întru.</p>
<p>Medelniceru eși pe ușe și după un minut apăru în locu-i lângă ușe Stefanache Băltărețu, care, precum am zis, cum intră începu să facă într-una temenele până la pămînt.</p>
<p>— Poftim de șezi, îi zise gasda casei, arătându-i un sepet d-asupra căruia era așternut un coVor și care se afla situat între ușe și sobă. După aceia Scarlat Câmpineanu, ca cel mai limbut dintre toți începu a-i vorbi în chipul următor:</p>
<p>— Nene Stefanache! acum te-ai făcut și d-ta Român, căci te-ai căsătorit cu o pământeancă; ai case și moșii pe pămîntul românesc, și trebue să te doară și pe d-ta inima de țeara aceasta, că vezi c-a îngenuchiat, nu o mai poate duce cu greutățile ce a dat peste dînsa; numai biruri și angarale; n-a mai rămas bieților creștini nici cenușa pe vatră, le-a murit vitele tot cărând la zacherale pe la serchaturi. Bir preste bir -și lude peste lude; sferturile din patru s-au făcut doă-spre-zece, oeritul de la patru parale s-a ridicat la 25, bez ploconul; vinăriciul doă-zeci de parale de vadră și goștina pe d-asupra. Capănliii au tăiat nart graiului la schelele. Dunărei pe șase lei chila și pe cinci parale ocaua de unt și de miere! Bătae de joc nepomenită! Fuge lumea peste Dunăre de groaza Grecilor care nu pun nici un hotar la fără de legi. Trebue cu orice chip să scăpăm țeara de necazurile care au dat peste dînsa, să o cortorosim de lăcustele din Fanar, care nu se mai satură și să-i dăm mândria de altă-dată. Ne-am hotărît în tot felul și iată ce- am hotărît: să se ducă cu o hârtie vornicul Nicolae Dudescu din partea țărei la ghinărarul Bonaparte al Franțujilor. Dar uite! n-avem bani; d-aceia- am trămis la d-ta, nene Ștefane, să ne înlesnești, să ne împrumuți cu zălog, se înțelege cu amanet de moșii vr-o două mii de galbeni.</p>
<p>Băltărețul auzind acestecuvânte își puse bărbia în palmă, tuși de mai multe ori, se gândi căt-va și apoi răspunse:</p>
<p>— De, boeri d-v.! cum știți că e mai bine, căci d-v. sunteți, cum am zice: pânea si cuțitul, le știți pe toate și de bine și de rău. Noi, suntem niște păcătoși, niște proști! faceți cum ne ziceați; dar unde vreți să găsesc bani în ziua de astă-zi? păcătosul de mine! că eu am să iau din toate părțile; stau cu sepeturile pline de amaneturi și de sineturi, și nimeni nu -mi plătește; că de! ce să zic, nici n-au de unde. La vre-o doui trei armeni numai a rămas ceva parale; dar unde te poți apropia de ei? Săptămâna trecută, nu mai departe am avut o trebuință de-mi crăpa buza, de două-sute de mahmudele și m-am împrumutat de la Manuc. Dar știți ce -mi-a luat? zece lei la pungă, adică 24 la sută.</p>
<p>— Zece lei la pungă?! esclama Alexandru Farfara încremenit.</p>
<p>— Ce era să fac? eram strîns de gît.</p>
<p>— E peste poate să plătească cine-va o dobândă ca aceasta care e mai a dracului ca camăta ovreiască.</p>
<p>— De nevoe am plătit.</p>
<p>— D-ta nene Ștefane, zise Câmpineanu cu ton lin, negreșit n-o să te lase inima să ne iei o dobândă așa de jidovească, mai cu seamă când știi pentru ce ne împrumutăm.</p>
<p>— Eu, dacă aș avea bani, mă jur pe ochii mei și pe tot ce am mai scump pe lume că nu v-așiu lua nimic.</p>
<p>— Asta nu se poate, replică Crețulescu, căci ești negustor și negoț fără folos nu se face, dar cu o dobândă ca ceia ce-mi spuseși nu mai e negustorie.</p>
<p>— E curată hoție, răspunse Băltărețu cu vioiciune: tocmai asta -i-am spus-o lui Manuc, dar -ți-ai găsit să îndupleci pe armean!</p>
<p>— Noi cu armeanu nu avem_ nici în clin nici în mânecă, ci cu d-ta; pentru aceia te am chemat, zise banul bătrînul. Spune-ne mai iute cât ceri ca să sfîrșim mai curând tîrgul?</p>
<p>— Eu cocone, n-am acum chioară para.</p>
<p>— Gândește-te că peste două luni se pune la mezat otcupul vămilor și în puterea mea stă de a-l căpăta sau nu, zise Scarlat Ghică.</p>
<p>— Poate să mă mai rog încă o-dată de Manuc, zise Băltărețu după puțină gândire.</p>
<p>— Gândește-te că peste cinci luni se dă în arendă otcupul ocnelor și al mezilurilor (poștelor), adaose Băleanu și fără mine rămâi buzat.</p>
<p>— Poate să năzuesc și la câți-va ovrei.</p>
<p>— Năzuence la ori-cine, strigă Dudescu cu nerăbdare, numai găsește-mi banii trebuincioși cât de curând și -ți puiu zălog moșiele mele.</p>
<p>— Pentru hatârul evgheniei tale mă fac luntre și punte și vă găsesc banii ceruți, dar cu dobândă de 7 1/2 la pungă pe lună, sau 18 la sută pe an bez bașiul la schimbul banilor și plata bancherilor, care cu toate se ridică mult, mult la 30 sau 40 la sută pe an; aproape nimica toată în vremea de strâmtorare din ziua de azi.</p>
<p>— Fie și atât, numai să-mi aduci banii mai curînd.</p>
<p>— Să mergem mâne la logofeție pentru zapisele de zălogire.</p>
<p>— Să mergem.</p>
<p>— Unde vă găsesc?</p>
<p>— Aici la cumnatu Dumitrache.</p>
<p>— Vă sărut mâna.</p>
<p>— Pleacă mai curând și vino mâne cu banii ghiață.</p>
<p>— Nu voiu lipsi.</p>
<p>— Ah! în sfîrșit! eșclamă cu satisfacțiune Dudescu după plecarea Băltărețului.</p>
<p>— Să vede că D-zeu vrea cu noi și cu pricina noastră, strigă cu aceiași bucurie Scariat Cantacosino.</p>
<p>— Am pus mâna pe averea Dudescului, murmură cu satisfacțiune Băltărețul scoborând rezemat de țiganii săi scara palatului Banului bătrîn.</p>
<p>Pe când resărea cloșca pe cer, boerii se suiau unul după altul în butcile lor și plecau spre casele lor, fiecareprecedat de câte doui robi pe jos ce fugeau înaintea cailor, în spinare cu câte o masala. Dudescu intra a casă ca să-și facă pregătirile de drum.</p>
<p>Trei ani și ceva după această seară averea cea mare a Dudescului: case, robi și moșii trecură unele după altele în mânele Băltărețului. Pe fiecarelună acest cămătar îi scotea câte o moșie la mezat, și negăsindu-se mușterii, moșia rămânea pe seama lui pe nimic; moșii care dau astă-zi cinci-zeci, șai-zeci mii de lei venit pe an, le-a luat Băltărețul de la mezat, la Cochii-vechi pe trei și patru mii de lei, socotind galbenul șapte lei.</p>
<p>Unde e azi averea Băltărețului? nimeni nu știe; esclamează d-l I. Ghica, s-a ales praful și pulberea de averea lacomului cămătar care nu s-a mișcat nici de mărimea scopului pentru care s-a făcut acel împrumut, ci s-a înjosit a face o speculă murdară, chiar din sublimul devotament pentru binele obștesc al lui Nicolae Dudescu.</p>
   </div>
         <div type="chapter" n="4">
<head>IV. Planurile boerilor Greci.</head>
<p>Adunarea boerilor făcută așia de fățișiu și cu îndrăsneală în cât semăna cât de colo a bravare, urmată foarte de aproape de plecarea lui Nicolache Dudescu, nimeni nu știa unde, căci boerii pământeni se legase prin strajnic jurământ sa nu divulge nimului nimic din tot ceia ce s-a petrecut în casa Banului bătrînul, puse pe gânduri pe boerii Greci și produse în ei o înferbințeală și o neliniște, mare, pentru că ei știau foarte bine că orice mișcare ar întreprinde boerii Români, fie fățișe, fie ascunsă numai împotriva lor ar fi.</p>
<p>Ei erau neliniștiți nu numai din causa mișcării boerilor pămînteni, ci și din pricina că în acele momente nu se sprijineau în nimic alt de cât numai în dare de bani, pentru că Turcii, de și le ertase hainiele de mai nainte și -i alesese tot pe ei ca unelte de exploatare a principatelor Române, totuși în nenumărate ocasii le dătuse prilej să înțeleagă că sfetnicii marelui devlet nu aveau în ei o încredere absolută. În Rusia asemeni nu puteau să se sprijine cu încredere și fără de teamă, pentru că diplomații moscoviți, văzîndu-i cât fusese de retrași și de reservați în campania urmată în timpul resbelului trecut contra lui Mavrogheni, și cu câtă răceală și îndoială urmase politica muscălească, nu se mai serveau de ei ca de niște unelte rusești de cât cu multă prudență, cu mare neîncredere și cu foarte multe precauțiuni. Numai cu banii, fără de regele, fără nici o mână de ajutor, Grecii mergeau foarte greu și duceau o viață foarte anevoioasă, pentru că banii se răreau din zi în zi, și isvoarele din care -i scoteau secau în văzul ochilor, pentru că locuitorii principatelor sărăceau mereu în cât mai ca n-aveau zabieții de unde să mai scoată banii birului. Toate aceste împrejurări adunate la un loc făcură pe boerii Greci să se înspăimânte de neașteptata mișcare a boerilor pămînteni care avu loc în momentul cel mai puțin așteptat, tocmai atunci când credeau ei că aceștia erau cu totul îngenuchiați și nimiciți prin sărăcire și intrigi desbinătoare.</p>
<p>Ingrijurați de toate acestea, boerii Greci se adunară scurt timp după adunarea boerilor Români în număr foarte mare la palatul Domnesc și începură să desbată împreună cu Ipsilante-Vodă asupra mijloacelor cu care să combată eventualele cercări de ostilitate din partea pămîntenilor. Părerele erau foarte împărțite; unii vreau să recurgă la măsuri drastice, la disposiții energice, la un șir nesfirșit de persecuțiuni, arestări, confiscări de avere și chiar la tăerea capetelor celor mai periculoși; alții erau de părere să întrebuințeze mijloacele cele mai blânde și mai împăciuitoare, să deschidă o portiță cât se poate de largă și pentru boerii pămînteni ca să ia parte la conducerea afacerilor publice și să-i împărtășească și pe ei într-o proporție pe cât se poate de îndestulătoare din foloasele ce trăgeau din conducerea afacerilor publice. alții erau de părere sa nu facă nimic alt de cât să-i supravegheze de aproape și să-i ciocnească la cap când l-o ridica spre a-i isbi; alții să se dea cu trupul și sufletul în brațele Turcilor, să devie unealta lor cea mai credincioasă și printr-astă măsură să-și facă mână bună la Țarigrad, de unde putea veni toate relele îngrijitoare pentru ei; alții în fine să se apropie iarăși de Ruși fără a se strica cu Turcii, să combată prin alipirea lor cât se poate de strînsă de colosul de la nord, înrâurirea boerilor pămînteni, care încă aveau multă trecere pe lângă Moscoviți, să-și facă partisani influenți și pe lângă curtea Vienii, și cu chipul acesta să reducă la absolută neputință pe inimicii lor.</p>
<p>După ce ascultă, toate aceste păreri, Alecsandru Ipsilante, își rezimă lunga sa barbă albă ca colilia, căci trecuse de 60 ani, de mâna sa macră și osoasă, și după ce se uită lung la boerii săi, le grăi în chipul următor:</p>
<p>— Eu, boeri d-v., nu sunt nici de părerea unuia nici de a celui alt; nici pentru prigoniri sângeroase nici pentru ploconiri înjositoare; nu sunt de părere nici să ne ploconim Turcilor mai mult de cât ne ploconim, nici să ne facem unelte oarbe muscalilor care nu ne dă în schimb nimic alt de cât banii vînzării, care înjosește firile, și cari ne ia în schimb tot ce poate lua. Eu sunt de părere ca să ne împăcăm cu pămînteii, dar nu numai cu boerii, ci cu întreagă suflare românească, căci cu ei trăim, ei ne hrănesc, ei chiar ne îmbogățeșc. Suntem datori a ne schimba purtarea față cu Românii, daca nu vrem să-i vedem pe toți sau fugind său trăind o viață din cele mai ticăloase în ghiarele celei mai cumplite sărăcii. Purtarea noastră față cu ei este uricioasă și rușinoasă. Resboiul ce a trecut -i-a sărăcit cu totul; ce am făcut noi după potolirea lui ca să vindecăm rănile nenorocitului popor? Ce a făcut mai ânteiu de toți Mihalache Suțu, pe care l-ați cerut cu gura mare împreună cu boerii pămînteni ca să-l pue în locul lui Alexandru Mavrocordat, pe care-l numise Poartă? S-a mărginit a intra cu mare alaiu în București, în ziua de 4 Septembre anul 1791, a trece pe ulițele Bucureștilor cu saltanat foarte strălucit, care a tăiat mai multe mii pungi de bani, cheltuite de surda, din vistieria țărei, pe când oamenii mureau de foame; apoi d-a se strecura printre șirurile de case care purtau încă urmele prăzilor, darîmărilor și sțricăciunelor oștirilor austriecești; d-a intra apoi în spătărie spre a priimi sărutarea de mâni din partea boerilor de toată mâna, și pe urmă básta! n-a făcut nimic, nici bine nici rău, n-a furat dar nici n-a stârpit furtișiagurile, n-a hrăpit dar n-a înfrânat hrăpirile. A stăruit pe lângă Turci să ierte țărei haraciul pentru o jumătate de an, de și Turcii se legase prin jurămînt a lăsa biată țeară nesuparată doui ani încheiați, și pe urmă, s-a făcut zabietul Turcului și a scos din carne din piele dajdia Padișachului. A domnit trei ani cu pace, veți zice; în adevăr pacea mormântului, pentru că afară din boeri, care nu plătesc angarale, nici unul din fugari, nici unul din cei ce dosise peste graniță de groaza podvezilor lui Coburg și ale lui Suvarov, nu s-a întors pe la vetrele lor, în cât și azi stau o foarte mare parte din pămînturi nelucrațe din pricina lipsei de brațe. Peste un an și patru luni a trecut în Moldova și în locu-i a venit Alexandru Moruzi, fratele lui beizadea Iordache marele dragoman al Porții, care a intrat în București la 3 Ianuarie 1793. Dacă ce-l-lalt n-a făcut nimica bun; cestălalt s-a apucat să facă rele groasnice, hrăpiri rușinoase care va face pe Români să ție vreme multă minte de domnia lui. În vara acelui an a vrut D-zeu să pedepsească această mult încercată țeară cu trei rane înfricoșate; cu ciuma care numai în București seceră peste 10000 de suflete și în Craiova aproape 3000, iar în cele-l-alte orașe și sate un număr îndestul de mare, cu foametea pricinuită din lipsa de brațe care să muncească pămîntul, și în sfârșit cu lăcustele care mâncară ce bruma apucase cei în viață să pue în pămînt și cu boala vitelor care sârâci de isnoavă pe bieții muncitori câți remăsese pe la vetrele lor. Ce a făcut Moruzi ca să potolească foametea? A ridicat mai multe mii de pungi cu bani de la monastirile cele mari, și cu acei bani a cumpărat cu 7 lei chila ori de unde a găsit și mai mult prin silnicie, tot grîul rămas din anul trecut și l-a vândut pe la pitari (brutari) cu 40 lei chila, care au scumpit pânea cum nu s-a mai pomenit, pentru că nimănui nu-i era ertat să cumpere grîul de cât din magaziele lui. Asemenea a făcut și cu porumbul, pe care l-a vândut bieților țărani cu bani îndoiți și întreiți, iar sumele prinse dintre aste vînzări le-a băgat în punga lui și monastirilor n-a înapoiat nimic. Veți zice că a făcut un spital mare pentru ciumați. Intr-adevăr așa e, a făcut din banii prinși într-un chip așa de cinstit în vremea celei mai mari nenorocir, pe câmpia Filaretului în marginea Bucureștilor un mare spital și o biserică cu hramul sf. Alexandru, dar pentru acel spital și pentru acea biserică n-a afierosit nimic din averea sa ci a închinat monastirile cele mai mari: Tismana, Cozia și Câmpulungul cu toate moșiele lor acestui spital și acelei biserici și a ridicat toate odoarele sfinte ale acestor monastiri: cruci, evangelii, icoane, odăjdii și altele și le-a adus să împodobească biserica sa. D-zeu pentru această despuiare a lucrurilor sfinte l-a pedepsit, căci chiar în ziua orânduită pentru sfințirea acelei biserice, a primit porunca de mazilire și azi cântă cucuveaoa în spitalul lui. Acest domn se apucase să facă și o fabrică de hârtie în satul Afumați pe dărîmăturele vechilor palaturi domnești ale lui Radu Vodă, însă îndată ce primi pitacul de mazilire, a aruncat această fabrică, pe care o făcuse pentru îmbogățirea lui, în spinarea Mitropoliei, sub cuvânt că ea are nevoe de hârtie pentru tipografia sa, și a ridicat din casa Mitropoliei mai multe pungi cu bani de cât scosese, el din lăzile sale pentru clădirea fabricei, care după plecarea sa a căzut în păragină. Ce a făcut el în vreme de trei ani? nimic alt de cât să strângă bani și să scornească biruri. Cu asemenea purtare nu culegi dragoste, ci ură, ură mare. Ce am făcut și noi de când am luat în mână frânele puterii? cu rușine v-o spun, eu Domnulu vostru, că n-am făcut nimic! ba am făcut ceva, am vînturat și cenușa din vatra săracilor ca să facem rost de bani spre a sătura lăcomia turcească.</p>
<p>— Puteam face alt-fel? murmură marele vistier Ianache.</p>
<p>— Am putea când am vrea și când ne-am hotărî să facem oare-care jertfe și când am mai micșora cheltuelele și saltanaturile curților noastre.</p>
<p>— Trebue să trăim potrivit cu rangul și ipolipsisul nostru, căci aminteri rîd boerii cei vechi de noi și ne iau peste picior, răspunse marele vornic.</p>
<p>— Să dea D-zeu să nu aibă de ce rîde de noi de cât numai de atâta; -mi e teamă, însă că-au de multe, de foarte multe păcate d-ale noastre cu mult mai însemnate și mai vrednice de defăimare, de care ar putea să rîdă țiindu-se cu mâinelc de inimă. Una din aceste, fapte vrednice de rîs este și ideia ce a plesnit la unii din ai noștri d-a greci pe Români, și d-a schimba în Eladă, această țeară, ai carii locuitori întru nimic nu se aseamană nici la gusturi, nici la obiceiuri, nici la fire cu simpatrioții noștri.</p>
<p>— Măria ta ai înființat Academia grecească de la Sfîntul Sava pe vremea celei d-ânteiu domnii a înălțimei tale.</p>
<p>— Eu într-adevăr am înființat Academia de la Sf. Sava și am înzestrat-o cu ce avere am putut și cu dascăli iscusiți ca Iliade Manasi, Dimitrie Procopie, Nicolae Varcosi Constanda, Daniil Filipid, Sava Anastasie, Neofit Cavsocalivetu și alți dascăli iscusiți și eleniști însemnați, dar n-am făcut-o pentru a grecisa pe Români, ci pentru a învăța pe fii de boeri care cunoște din pruncie din casa pămîntească limba elină, înaltele științe și frumusețele limbelor vechi. Cei ce vor să grecească pe Români sunt aceia care au desființat scoalele românești de prin sate, înființate de Scariat Ghica, care cu banii orînduiți pentru dînsele înființează mai prin toate tinzile și chilielor bisericelor din orașe și pe la monastiri scoale grecești de alfa vita care au de țintă să învețe poporul român o limbă care nu este a lor și niște simțiri care nu sunt potrivite nici cu firea nici cu desprinderea lor. Aceia sunt de rîs, precum de rîs sunt toți aceia cari cer dragoste cu sila, cari mulg de la vacă nu numai laptele ci și sângele, cari tund lâna după oi cu piele și carne cu tot. Aceia sunt vrednici nu numai de rîs ci și de plâns, căci va veni o vreme în care vaca nu se va mai lăsa să fie mulsă, oaia nu se va mai lăsa să fie tunsă, omul nu va mai priimi dragoste cu sila și se va întâmpla aceia ce s-a întâmplat în țeara Franțujilor, unde cel apăsat s-au ridicat cu urgie împotriva apăsătorilor, căci s-a deșteptat poporul din adormire și nu mai vrea să știe de jug. Acestea vi le spune bătrînul Alexandru Ipsilante domnul vostru care a văzut și pățit multe. Cine are urechi de auzit să audă și cine are minte de priceput să pricepă. Cine nu, facă ce va vrea, și l-o tăia capul, căci eu -mi am făcut datoria.</p>
<p>— Ce ne povățuești Măria ta să facem? întrebă marele logofăt.</p>
<p>— Milostenii, cinstiți boeri, faceri de bine, ajutor și ușiurare, milă și îndurare. Fie-care din Domniele voastre au moșii, pe care se hrănesc o sumedenie de săteni; să jertfim câte ceva din prisosul nostru ca să micșiorăm lipsa lor, să mai scădem claca, sa mai împuținăm angaralele, să-i înlesnim ca șă-și cumpere vite, să clădim biserici pe la satele lor, în sfârșit să le înlesnim traiul, și cu chipul acesta, fiți încredințați că vom dobândi dragostea lor și ei vor îngădui domnia noastră, cu care de bine de rău s-au obicinuit, și vom putea să trăim în pace fără să ne mai temem de mișcările boerilor care până acum nu s-a gândit să facă ceva pentru dânșii. Ce ziceți; așa e că e bun sfatul meu?</p>
<p>Boerii nu dișe nici bine nici rău, dar lăsară ochii în jos având pe fețe zugrăvită cea mai deplină nemulțumire. După trecere de un minut marele vistier simțind necuviința ce făceau față cu Domnul lor, grecu ca și dânșii, și nesocotința ce comiteau d-a -și arăta atât de fățișiu nemulțumirea lor, ca un perfect Fanariot ce era, care nici o-dată nu-si da gândul pe față, zise:</p>
<p>— De! măria ta, despre noi, păcatele noastre am face toate jertfele putincioase spre a face cum e mai bine, dar ne lasă Turcu în pace? Nu vedeți că el schimbă domnii mai în fie-ce an, și că fiecaredomn vine cu boerii săi. Domnul ca să capete domnia trebue să plătească, boerul ca să capete dregătoria trebue să plătească; tot aici se capată prin bani. De unde să scoți bani dacă nu din spinarea mojicilor? a muncitorilor?</p>
<p>— Aci ai dreptate! murmură vodă oftând; așa e, Turcul e lacom și hrăpitor; dar cine e vinovat daca nu tot noi? Dacă nu s-ar găsi nimeni ca să dea banii cu carul celor mari din Țarigrad, spre a căpăta domnia, și a-și îndestula o mândrie deșartă, Turcii ar fi siliți să ție pe domni pe tronu cât se poate mai mult; și în vreme îndelungată chiar omul cel mai nevoiaș este în stare să facă ceva bun și folositor țerei peste care domnește. Chiar eu, cum mă vedeți la bătrînețe, am avut slăbiciunea d-a mă calici pentru ca să ajung încă o-dată domn. Am făcut rău, rău de tot de m-a mușcat, șiarpele de inimă ca să mă suiu iarăși pe tron, căci uite acum sunt nevoit să fac aceia ce inima mea defaimă, și să măresc birurile care sunt îndestul de grele.</p>
<p>— Dac-ar fi numai birurile, zise marele vornic tot calea valea, ar plăti omul cum ar putea și ar mai agonisi și el ceva, dar potvezile, zeciuelele, beilicurile, sataralele și alte multe angarale ce suntem nevoiți să i-le aruncăm în spinare pentru ca să plătim haraciu, plocoanele bairamului, plocoanele pașialelor, nenumăratele rușfeturi și bacșișuri ce-dăm pe la slujbași mai mici și pe la slugi, strângeri de zacherale pentru oștile turci de prin serchaturi, strângere de vite, miere și unt pentru seraiuri, strângere de zacherale pentru oștile împărătești care mereu sunt în rezboiu cu câte cine-va; toate acestea fac traiul greu și lor și nouă.</p>
<p>— Unde pui sataralele ne așteptate? adăogă marele vistier; uite chiar acum ne-a venit poruncă să adunăm bucate și să le trămitem spre Calafat, căci prea vestitul Leu pașa a pornit spre Diiu însoțit de oștire numeroasă ca nisipul mării ca să supue la ascultare pe Pasvantoglu aianul Diiului care s-a hainit.</p>
<p>— Ce spui? strigă Vodă cu vioiciune, iar să apropie răsboiul de hotarele noastre?</p>
<p>— Iarăși măria ta.</p>
<p>— Și țeara e calicită și ea cu desăvârșire!</p> 
<p>— Și visteria este goală! murmură vistierul.</p>
<p>— Și jicnitele seci! adaogă vornicul.</p>
<p>— De unde să mai scoatem bani și bucate? strigă vodă cu disperare.</p>
<p>— Nu mai știm de unde, răspunse toți boerii cu descuragiare.</p>
<p>— Un singur mijloc ne mai remâne, adaose vodă; în vreme de grea cumpătă toți trebue să dea mâna ca să înlăture nenorocirea. Pentru ce numai săracii să plătească, iar bogații de loc? Trebue se întind plata birurilor și asupra averilor boerilor și monastirilor.</p>
<p>— Asupra boerilor! esclamară cu indignare toți boerii într-o singură voce.</p>
<p>— Da, asupra boerilor, asupra d-v., cinstiții mei sfetnici, căci voi mai mult ca oricine, chiar ca mine, vă folosiți de regelele Turcilor.</p>
<p>— Asta nu va fi o-dată cu capul, strigă marele vornic.</p>
<p>— Mai bine ia-ne viața de cât să ne călcați drepturile și ocrotirile sfințite prin hrisoave și obiceiuri de când e lumea, strigă marele logofet, care până aci tăcuse mălc;</p>
<p>— V-am lovit la pungă și țipați boeri? strigă Vodă surîzând cu răutate și ironie, e iată pentru ce o să vă dovedească boerii pămînteni, și o să vă nimiceasca mai curând de cât credeți.</p>
<p>— Om trăi și om vedea răspunse toți; boerii ridicându-se în sus ca să plece.</p>
<p>— Intr adevăr om trăi și om vedea, replică vodă, petrecându-i până la ușe.</p>
<p>— Acest domn trebue să piară, strigară toți boerii după ce se văzură afară din palat.</p>
<p>— Va peri, respunse postelnicul Petrache Șuțu; aideți la Mitropolitul Dositeiu câ să ne alcătuiască cuvenitul arz-mazar.</p>
<p>— În sfârșit mi s-a ridicat o piatră, după piept, le-am spus tot ce aveam pe inimă; de acum facă ce-or vrea, zise vodă închizându-se în cămara sa după plecarea boerilor.</p>
<p>Trei zile după această adunare, o deputațiune de trei dintre boerii de frunte care nu erau învestiți cu sarcini de dregători plecară pe sub ascuns spre Giurgiu și de acolo pe uscat spre Țarigrad, ca să nu atragă atențiunea oamenilor lui vodă, și cam pe la mijlocul lui Maiu dătură în mâna marelui vizir arz-mazarul iscălit de toți boerii greci și o parte din boerii pămînteni care subscria cu bucurie orice cerere de destituire de domn fanariot când se întâmpla să li se pue înainte.</p>
<p>Marele vizir fiind prea mult ocupat cu revolta lui Pasvantoglu și cu preparativele măsurelor de represiune ce începuse a lua, nu prea dădu multă atențiune cererii acestor boeri, și lăsară lucrurile în statu-quo, mai cu seamă că Domnul eră prea nou și încă nu aveau la îndemână ce vină să-i împute. Dar după ce Poarta luă hotărîrea d-a trămite oști contra lui Pasvantoglu, și după ce Capudan Pașa, cel orînduit să bată pe acel rebel, declară sultanului că cu Ipsilante pe tronul Valachiei nu putea răspunde de victorie; căci n-avea încredere în el; numai de cât marele vizir scoase de la sultanu Selim firman de mazîlire pentru Ipsilante vodă și de învestitură pentru înlocuitorul seu.</p>
<p>Urmașiul acestuia fu fostul dragoman al lui căpitan pașa, Constantin Hangerlui. La astă schimbare de domnie contribui foarte mult și căpitan pașa Cuciuc Hușein; el prin femeia sa care era pe sub ascuns țiitoare sultanului, reuși să smulgă de la acest sultan destituirea lui Ipsilante și să pue pe tronul Valachiei pe favoritul său, pe care ținea să-l aibă în apropiere ca să-i cocoloșească micele trebșoare ce era obicinuit a face cu aprovisionarea armatelor în proectata companie contra lui Pasvantoglu ce se prepara cu mare activitate.</p>
   </div>
         <div type="chapter" n="5">
<head>V. Starea lucrurilor în Moldova de la 1791 până la finele secolului al XVIII-lea</head>
<p>Cele petrecute în Moldova într-acest timp nu simt cu mult mai procopsite ca cele petrecute în Valachia, dar ceva mai liniștitoare și mai ocrotitoare pentru bietul popor, căci acolo, de și rănele produse de resboiu fusese mult mai adânci, ca unul ce ținuse mai mult ca dincoa, totuși strămutarea în Iași a curții lui Potemkin de lucsoasă memorie, adusese în țeară ceva bani și îndestulare.</p>
<p>Oștile rusești se retrase din Moldova abia în anul 1792 și domnul orînduit de Poartă pentru acel principat Alexandru Moruzi, care domni mai apoi în Țeara Românească, intră în stăpânirea tronului său abia prin luna lui Maiu a acelui an.</p>
<p>Acesta era fiul fostului Domn Constantin Moruzi și se însurase de curând cu Zoița fiica lui Răducanu Ruset sora logofătului Răducanu Ruset. Ca și fratele seu rămâind în vîrsta cea mai fragedă, orfană fără nici o rudă apropiată, ea a fost crescută de către o rudenie depărtată, adică de bătrână Dimachina, muma vornicului Nicolae Dimache. Ei mai avea încă o rudă mai de aproape, pe fratele tatălui lor, pe Ruset numit Baston, dar Bastonoaia nu vru cu nici un chip să-i primeasca, ci îi goni cu urgie, în cât dacă nu se găsea Dimachioaia ca să-i îmbrățișeze, ar fi ajuns poate copii la ușa străinilor.</p>
<p>Mica Zoiță a stat în casa lui Dimache până la 1777; într-acel an Constantin Moruzi fiind pe tron și aflând că copila era de neam bun, frumoasă, cu minte și fără părinți, a luat-o în casa sa, după cum se obicinuia pe atunci de a lua domnii fii și fice de boeri sermani spre a-i creșce și ajuta, și o alipi pe lângă Doamna.</p>
<p>După ce crescu și se făcu mai mare, o trămise la Țarigrad ca să o desăvîrșească în învățătură ca pe propria sa copilă, și după ce se încredința că era tot atât de cu minte pe cât era de frumoasă și că fiul său Alexandru murea după dînsa, a făcut-o noră și a măritat-o cu fiul său.</p>
<p>Intrând Alexandru Vodă în Moldova pe la Galați, a mers până la Bacău și a trămis după obiceiu caimacami însă aflând că încă erau Rușii în țeară a mers numai până la Roman și s-a oprit acolo până la deșertarea țerei de către oști străine; după aceia a intrat în Iași cu mult saltanat pe la Frumoasa, după obiceiul vechilor Domni și pe urmă s-a dus la sf. Nicolae Domnesc.</p>
<p>Bastoneasa aflând că nepoata sa vine ca Doamnă în Iași, n-o mai încăpea pielea de bucurie, și uitându purtarea sa neumană față cu mica orfană, socoti că aceasta o va trata ca pe maicăsa, căci altă rudă mai aproape ca pe dânsa nu avea, și s-a dus insuflată de mari nădejdi la curte ca să asiste la obicinuita ceremonie a sărutării mânei, sigură fiind că Doamna de sigur va pune-o cel puțin alături cu dânsa lângă tron.</p>
<p>Dar lucrurile se petrecură alt-fel; mica și proasta Zoița, cum o numea ea, a priimit-o cu aer măreț și tot-d-o-dată bine-voitor, ca pe o cocoană străină potrivit rangului soțului ei, cum a primit și pe cele-l-alte cocoane, de aceiași stare, ca cum ar fi fost Doamnă cine știe de când, căci așa era obiceiul ca în ziua reintrărei Doamnei în scaun, să vie toate cocoanele să-i sărute mâna. Când însă se înfățișă și Dimachioaio ca să îndeplinească astă datorie impusă de eticheta grecească, cum a zărit o Doamna Zoița în salon, s-a sculat după tron, a eșit cu grăbire întru întâmpinarea sa, a îmbrățișat-o de mai multe ori, zicându-i: dragă mătușică, cum obiciuuia să-i zică în copilărie, a luat-o de subțiori, căci era bătrână de tot, și a așezat-o pe jețul de lângă scaunul ei domnesc. Toată adunarea văzând astă mișcătoare ștenă de recunoștință din partea unei doamne pentru bine-facerea ce a făcut Dimichioaia sermanei copile părăsită de toți, fu pătrunsă până la suflet și lăcrămă de înduioșare, iar Bastonoaia a plecat a casă rușinată și pe drept pedepsită.</p>
<p>In cursul domniei sale, care n-a ținut mai mult ca opt luni, soțulu său Alexandru Moruzzi nu a făcut nici o ispravă de laudă, pentru că nici nu era capabilu să facă ceva vrednic de lăudat, și pe lângă aceasta nici timp și nici putință n-a avut, ocupându-și timpul mai mult cu desfacerea socotelelor oștilor rusești și austriacești cu vistieria pentru antreprisele îndestulărilor ce s-au tratat prin guvern. Afară de aceasta locuitorii trebuia să fie ocrotiți de orice alte îndatoriri, ca să se ocupe numai cu munca câmpului spre a întâmpîna mulțimea nevoilor în care se găseau cufundați prin urmarea resboiului. Unde mai pui și incapacitatea sa personală, ca unul ce era încă tînăr și ne experimentat cu trebuințele câte se cere de la o domnie, mai cu seamă în timpul lui? Toate acestea și sărăcia în care se găsea țeara îl determină ca să usese de influența fratelui său beizadea George și să obție strămutarea sa la Domnia Țărei Românești. Am aflat din gura lui Ipsilante ce isprăvi a făcut pe acolo.</p>
<p>Urmășiul său, Mihalache Șuțu care schimbase scaunul domniei cu Moruzi si care venea de la București, fu ceva mai bun și mai folositor pentru țeară. El -și a consacrat timpul mai nu mai pentru vindecarea ranelor provenite din răsboiu și pentru ușurarea țăranilor, care ajunsese cu desăvârșire în sapă de lemn. El se arătă cu milă și îndurare către monastiri, precum și către deosebite obraze scăpătate, mai ales băjenari, după cum mărturisesc un număr însemnat de hrisoave, din care causă nu numai băjenarii Moldoveni se întoarse pe la casele lor, dar și o mulțime de băjenari străini veniți din Transilvania și Rusia mică, de unde -i gonise frica de recrutație, veniră și se stabiliră în număr mare pe pământul Moldovei, unde întâmpinară o primire foarte favorabilă și niște privilegii foarte avantagioase, pentru că pământ era prea mult și locuitori foarte puțini. Din nenorocire însă această domnie priincioasă dură numai doi ani și patru luni.</p>
<p>Domnia lui Alexandru Calimache urmașul său care începu în anul 1795 fu cea mai veselă și mai chefliă din câte avusese Moldova vre-odată, pentru că și vodă era vesel și chefliu, însă nu fu de vre-un mare folos populațiunei sărace, căci în timpul său începură să se strângă birurile cu îndoită rigoare și în îndoită cantitate ca pe timpul predecesorilor săi, pentru că Turcii, crezând că s-au vindecat cu totul rănile causate țărei de resbelul trecut, începuse să ceară în întregimea lor și cu prisos haraciul și plocoanele ce -l însoțeau. Nu e vorbă în timpul său starea economică a țărei a stat mai bine ca pe timpul predecesorilor săi, pentru că pe lângă o recoltă îmbelșugată s-a mai ridicat și prețul bucatelor prin concurența ce au început să facă cazacliilor turci un număr însemnat de străini, mai cu seamă Germani, care au venit în țară și au strâns o cantitate însemnată de grâne de tot soiul, precum și lână, piei, unt etc. care a ridicat prețul tuturor obiectelor de consumație într-un chip foarte neobicinuit, ceia-ce a înveselit mult pe cultivatori, dar a început să îngrijască foarte pe consumatori, mai ales pe sărăcimea de prin orașe.</p>
<p>Afară de aceasta începu să se cumpere un număr însemnat de cai, mai ales din județul Iași unde se aflau ergheliile cele mai renumite în vigoare și frumusețe, pentru armata prusiană și chiar cea austriacă, care încă nu -și întocmise hergheliele împărătești care astă zi îndestulează toată armata sa și mai prisosește și pentru export. Pe atunci mergeau mai cu seamă la târgul de la Lașcov sute de cârduri de cai și epe crescuți în suflaturile Moldovei, care se vindeau cu preț foarte bun. Toate acestea belșiuguri înveseliau numai pe bogați, pentru că produsulu acestoru vânzări intrau mai numai în pungile boerilor, iar țărănimea abia se alegea din rodul muncii lor cu asigurarea hranei familiei și plata birurilor. El nu aduse bogăția în țeara, ci din contra sărăcia, căci făcu pe boerii deprinși cu bunul traiu și cu chiolhanurile din vremea lui Potemkin, să se dea din nou la petreceri și ziafeturi fără de sfârșit și la cheltueli nebune pe lucs și risipă. Mai ales în carnaval nici o petrecere, nici o sindrofie ori-cât de mică, nu se sfîrșea fără masă, fără lăutari și fără tâmbălău care se termina tocmai la ziuă. Nu sfîrșeau una și începeau alta, și așa șe țineau lanț unul după altul fără de contenire. După ce se ridica masa, boerii treceau în camera de alături, se așezau grecește pe un covor întins în mijlocul casei, și pe când balaorii de țigani cântau de sculau pe morți din groapă, boerii dau peste gât carafe după carafe de vutcă până noaptea târziu. După aceia, sub pretext de a petrece pe prietini, luau lăutarii după ei, eșiau pe strade și le colinda mai pe toate, fie în călești, fie pe jos, bând, cântând și chiuind; ast-fel lungiau tâmbălăul până la ziuă. Vodă, care cum am zis era tînăr și chefliu, în loc de a tempera avântul acestor orgii, din contra le încuragea luând și el parte la multe din ele.</p>
<p>Din nenorocire după mare veselie urmă imediat o mare întristare care curmă de o data lanțul petrecerilor și ziafetufilor, căci isbucni ca din senin groasnică epidemie a ciumei cunoscută sub numele de ciuma de la Cumbati care seceră viețile a mii și mii de oameni și adânci în doliu și întristare mai toate familiele Moldovene. Cu acea ocasie, se prăpădiră o mulțime de hrisoave și documente de familie, căci ciocli, sub pretext de a însănătoși casele, le aruncă în foc și le arse, din care causă se născu o mulțime de procese care sărăci cu desăvîrșire multe familii oneste și îmbogăți pe mulți oameni fără de conștiință. Indată după potolirea ciumei, Poarta măzîli pe Calimache după o domnie de patru ani, și puse în locu-i pe beizadea Constantin Ipsilante, fiul lui Alexandru Ipsilante. Acest eveniment avu loc în anul 1799. De și Ipsilante fu tot atât de vesel și de chefliu ca predecesorul său, totuși petreceri și veselie nu prea s-au petrecut în timpul domniei sale, fie din causă că n-a mai fost belșugul din trecut, fie că tristele resultate ale ciumei se resimțea încă în mai multe familii boerești.</p>
<p>Acest domn a clădit monastirea și palatul după dealul Galata, în fața Iașilor în partea despre miază-zi-apus, și a făcut pod peste apa Bahliului. Sub curtea acestui palat, pe unde se scoboară drumurile în grădină, se află vestitul isvor al Galatei cu apa cea mai ușioară și mai limpede din Iași. Acolo dar era petrecerea de vară a lui Ipsilant și a tuturor boerilor din Iași până la 1806 după intrarea Rușilor în țeară. Aceste palaturi împreună cu cele două rînduri de curți ce aveau, au ars în anul 1814, de n-a mai rămas din ele alt de cât niște bucăți de ziduri goale, diforme și înegrite. Tocmai în anul 1847, în timpul domniei lui Mihalache Sturda, sora sa Rucsanda a clădit în locul acestor palate ruinate un șir de case mai mici dar cu gust, în care numita, fiind pătimașe și ne putând suferi aerul Iașilor, a petrecut până la sfîrșitul vieții. Azi pe dealul Galatei în locul acelor clădiri sunt instalate închisorile corpului al IV de armată.</p>
<p>In timpul lui Ipsilante, mărindu-se din zi în zi sărăcia în popor, au început codrurile și pădurile să se populeze de cete însemnate de haiduci, și tâlhari care nu numai că nu se mulțumeau d-a eși la drumul mare spre a jefui, după cum spune legenda, pe ciocoi și pe leneviți, dar ajunsese cu cutezanța până a călca satele și orășelele pe unde se afla locuind vre-un bogătașiu, și comiteau jafurile cele mai îndrăsnețe și omorurile cele mai înfiorătore. Cea mai înfricoșată dintre aceste bande era cea comandată de un fost nefer de arnăuți, frate cu un oare-care Tufecci-bașa George, slujitor domnesc, care adunase în jurul său o mulțime de foști bostangii și arnăuți și spăimânta lumea prin cruzimele sale.</p>
<p>Auzind Ipsilante de unele ca acestea, după ce făcu mai multe cercări nefolositoare ca să pue mâna pe acel bandit, chemă la sine pe Tufecci George și -i dădu ordin ca în două săptămâni să -i aducă la curte pe fratele său viu sau mort, pentru care ispravă îi va hărăzi o moșie, iar de unde nu, va răsplăti cu capul său suferințele poporului.</p>
<p>Ca să scape de moarte, George luă cu sine 50 neferi aleși din toată arnăuțimea domnească și începu să urmărească pe fratele său din culcuș în culcuș și din codru în codru, până ce -l înfundă într-o grădină din satul Bozieni din județul Neamțu, unde l-a înconjurat și l-a somat ca să se predea dacă vrea să fie bine de el și să capete iertarea domnească.</p>
<p>Fratele său drept orice răspuns scose de la brîu un pistol, și îndreptându-l spre dânsul, îl descarcă, dar nu nemeri. Văzând una ca aceasta, Tufecci George nu perdu vreme nici dădu răgaz căpeteniei de bandă care deja se repezise spre el cu hangeru în mână, ci îl ucise cu o descărcătură de pistol care -i ciurui peptul. Cei alți neferi ucise în același chip mai mulți din bandiți, iar pe cei rămași în viață și nu putură scăpa cu fuga, îă legară fedeleșiu și -i duse la Iași. Tufecci-George după ce ucise pe fratele său, îi reteză capul, îl vîrî într-o dăsagă și aducându-l la Iași, îl presentă lui Ipsilante zicându-i:</p>
<p>— Măria ta ți-am împlinit porunca, am liniștit țara, dar am vărsat sângele părinților mei care curgea în vinele lui.</p>
<p>Apoi podidindu-l plânsul îl aruncă la pământ și eși ca să se ducă, legenda spune, nu se știe unde, că de atunci nu s-a mai auzit de numele lui.</p>
<p>Postelnicul Manolache Drăghici, de la care am împrumutat multe din aceste amănunte, în istoria sa intitulată Istoria Moldovei (anul 1857 Vol. II) nu se unește cu legenda, ci zice că s-ar fi lăsat de arnăuție și s-ar fi retras la moșioara ce -i a dăruit Ipsilante, și că ar fi zidit biserica sf. Haralamb din Sărărie ce -i zice și Tufecci-bașa, în jurul căria ar fi clădit mai multe acareturi pentru purtarea de grije a slujitorilor, clădiri care azi sunt cu totul nimicite de incendii care de mai multe ori le-a devastat, ca cum ar fi urmărite de o fatalitate fiind clădite din prețul sângelui.</p>
<p>Puțin după aceia, adică în anul 1801 Constantin Ipsilante, care în tot timpul domniei sale întreținuse cele mai strânse relațiuni cu consulul general al Rusiei, consilierul de stat Iacovlev, care muri la postul său în anul 1800, cât și cu urmașiul acestuia consilierul de colegiu Vasile Melinovski, și care manifestase aproape pe faciă cele mai vii simpatii pentru politica rusească, contrariu înclinărilor tatălui său care în tot-d-a-una părtinise politica austriacă, fu destituit de Poartă care se stricase din nou cu Rusia și începuse a se pregăti pentru un nou răsboiu cu acea împărăție, și înlocuit cu Alexandru Suțu.</p>
<p>Din istorisirea de mai sus, reiese că Moldova între anul 1791 și 1801 a petrecut aproape în pace și liniștită, pe când Valachia a trecut prin cele mai tragice și mai sângeroase frământări.</p>
   </div>
         <div type="chapter" n="6">
<head>VI. Pasvantoglu</head>
<p>Pe când se petreceau în Valachia și Moldova evenimentele descrise mai sus, diplomația rusă nu sta de loc cu manele în sîn; din contră ea lucra cu îndoită ardoare spre a aduce la îndeplinire unicul scop ce urmărește toți Țarii de la Petru cel mare încoa, însă de-o-cam-dată, văzând că tactica urmată până atunci n-a dat resultatele așteptate și că foștii lor partisani, mai cu seamă din țările române, au început să fie bănuitori și ne-încrezători, s-au grăbit a schimba sistemul urmat până atunci.</p>
<p>Mai întâiu au început a se preface că ar vrea să se apropie de Turcia și să solicite amiciția sa și chiar să i ofere ajutor contra lui Bonaparte care se pregătea a începe expediția din Egipt; după aceia a retras din principatele române pe toți emisarii lor fățiși și secreți și au lăsat numai în sarcina Consulilor și Vice-consulilor grija d-a întreține relațiuni de amiciție cu partisanii moscovismului precum și d-a face noi adepți, și în fine au început să împăneze Serbia, Bulgaria, Albania, Rumelia, Macedonia, Tracia și Epir cu o mulțime de asemenea emisari, aprovisionați cu mulți bani, a căror misiune era d-a eștita nemulțumirile ori-cui, fie creștin, fie turc, contra administrației otomane, care numai de laudă nu era, d-a revolta contra administrației centrale pe toți aianii și pașialele din susnumitele provincii, care în mare parte erau nemulțumiți de proectele ce hrănea într-acel timp Sultanul Selim, de a desființa redutabilul corp al ienicerilor și d-a-l înlocui cu Nizam-gedit, adică oștire regulată, și în fine d-a face pe ori-cine să întrevadă că ar fi ajutat, fie cu bani, fie cu oșteni, fie pe sub ascuns, fie pe faciă, după cum vor comanda împrejurările, de către prea puternica Rusie.</p>
<p>Aceste insinuațiuni conduse cu dibăcie de emisari isteți, între care se numărau și mulți Turci cu posițiuni înalte, pe care banii rusești reușise să-i câștige în partea moscovismului; aceste insinuațiuni, zic începură să-și dea roade și să determine pe mai mulți guvernatori de provincii să ridice steag de revoltă contra administrației din Constantinopole.</p>
<p>Cel d-ântâiu și cel mai redutabil dintre toți rebelii dintr-acea epocă, fu aianul din Vidin Osman fiul lui Pasvant, cunoscut mai bine sub numele de Pasvant-oglu.</p>
<p>Bunul acestui om fusese originar din Bosnia din oameni proști și esercitase meseria de pasvant, adică paznic în orașiul Sofia. Intâmplându-se odată să fie într-acel oraș un foc mare ațâțat de niște bombe aruncate de armata împărătesei Ecaterina, cu care Sultanul se afla în răsboiu, care foc amenința orașul întreg cu distrugerea, la care foc fu de față și vizirul din acele timpuri, legenda spune că acest pașnic ar fi dat la timp alarma și cu expunerea vieții ar fi contribuit la stingerea focului. Pentru acest fapt eroic vizirul l-a făcut Serden-giett-agasî, adică nobil, și i-a dat și o sumă însemnată de bani. După aceia Pasvant s-a mutat la Vidin unde a trăit până la moarte cu oare-care îmbelșugare și bucurîndu-se de stima concetățenilor săi. Fiul său creându-și o posițiune și mai avantagioasă și înmulțindu-și averea, a ajuns să fie considerat ca un aian. Fiul acestuia Osman, după moartea tatălui său a mărit și mai mult averea părintească și influența de care se bucura, în cât a reușit să dobândească încrederea oarbă a mai multor aiani și ieniceri și să devie o putere în orașul său natal.</p>
<p>Acest om era de statură de mijloc, față smolită, ochi suri și barba galbenă închisă; el din natura sa era iute și crud, îndărătnic la cugetare, curagios la suflet, sârguitor la fapte, împetuos la mișcări, iscusit la scornire de viclenii, foarte inteligent, foarte pătrunzător și foarte prevăzător pentru viitor. El era foarte aplicat spre bătălii și vărsări de sânge, foarte ambițios, foarte darnic și foarte iubitor de faceri de bine, urîtor de vanitate, stâmpărat la plăceri și măreț în toate mai cu seamă avea minte mare și spirit înalt, lucru foarte rar la Turci.</p>
<p>El în timpul răsboiului trecut fusese odobașa între ostașii Turci și se bătuse cu multă distincțiune, sub ordinele lui Mavrogheni contra Nemților, fără să pretinză vre-o leafă pentru el și oastea sa, pe care o plătea din punga sa. După încheierea păcii s-a stabilit iarăși în Vidin, cetatea sa natală, și a început să se arate mai mare ca un agă între cele alte agale; ba încă ca unul ce era ambițios, înnălțându-se cu firea și unindu-se cu agalele cetății, i-a tras pe toți a-i fi ghioldași, adică partisani, și -i-a înduplecat pe toți a umbla după gândul și socoteala sa și a-l considera ca pe mai marele lor.</p>
<p>După ce dobândi cu chipul acesta un număr însemnat de partisani foarte devotați, Osman începu a sta împotrivă la trebile și poruncile pașii cetății orînduit de Sultan, și a cere să fie consultat și el în realisarea disposițiunilor luate în cetate și serchat, ca unul ce era cetățean vechiu și cu experiență și era agă cinstit de toate agalele.</p>
<p>Pașia neplăcându-i să vază pe lângă sine pe cine-va care să-i controleze faptele și să-i contrazică ordinele, hotărî ca să-l omoare ca pe un vrăjmași și împotrivitor lui, dar Pasvant-oglu ca om prevăzător îi ghici numai de cât gândurile și începu să se păzească. Mai întâiu adună în juru-i un număr oare-care de beșlii, cărora le dedea lefuri bune ca să-i păzească, după aceia făcu cunoscut tuturor agalelor care erau la un gând cu el ceia ce -i cocea pașa și se jurară cu toții de a se apăra unii pe alții.</p>
<p>Cu toate acestea, pașia care căuta prilegiu cum să împușce sau să tae pe Pasvantoglu, eși într-o zi din saraiul său, sub pretext d-a se plimba prin cetate împreună cu pașalu lui, și după ce cutreeră mai multe strade, ca din întâmplare trecu și pe strada pe care se afla situată casa Pasvantului. Pe când trecea pe dinaintea Porții sale, iată că- vr-o cinci-spre-zece pașialîi armați dădură năvală să intre în casă ca să omoare pe Pasvant, dar acesta a dat ordin beșliilor să dea focuri cu sănețele, șiușianelele și pistoalele, și beșlii se repeziră cu furie spre Turci și numai de cât îi puse pe goană, ast-fel că pofta pașii nu s-a putut realisa, ci a fost nevoit să se întoarcă înapoi în seraiu rușinat.</p>
<p>După această întâmplare, Pasvantoglu a eșit din cetate unde numai era sigur de viața sa, și s-a dus să se stabilească la una din moșiile sale situată la o mica depărtare de cetate, și întări casa de la acea moșie cu parcane nalte de grinzi de stejar și șianțuri foarte adânci, iar cămările ce înconjura curtea acelor case le populă cu peste 500 voinici aleși Anatoliți și Arnăuți buni de răsboiu, cărora le dădu leafă mare și tain foarte îndestulător. După ce trecu cât-va timp de la retragerea sa la țeară, pașea care-i purta sâmbetele și vrea să-i facă de petrecanie cu orice preț, nefiind informat de nimeni despre preparativele inimicului său, și crezând că la țeară îl va omorî cu mai multă înlesnire, eși într-o zi din cetate împreună cu un număr oare-care de pașialii și-i trămise înainte vestitori să spue lui Pasvant că, eșind la plimbare ar dori să vie la d-lui ca să ia prânzul la dânsul și să -lu pofteasca la o petrecere mare dată în onoarea sa numai ca să facă ziafet cu dânsul. Pasvant aflând, a dat ordin arnăuților săi să se armeze până în dinți și a eșit împreună cu ei întru întâmpinarea pașii gata de răsboiu.</p>
<p>Văzând cum stau lucrurile, și că cu forța nu poate să dovedească pe un om ca Osman Aga, pașia întoarse foia și începu să recurgă la viclenie. Așia dar se duse drept spre Pasvant, care-l aștepta cu arma gata sa dea foc, și arătându-se a fi cu facia veselă și voioasă, îl hirîtisi ca un amic bun și bine-voitor, și după aceia îi spuse că a venit în persoană ca să-i poftească la un mare ziafet ce avea gând să dea în curând în onoarea sa.</p>
<p>— Iți mulțămesc, măria ta, de cinstea ce vrei să-mi faci, răspunse Pasvant, dar te prevestesc că nu sunt îndestul de prost ca să cred aceia ce -mi spui; măria ta nu ai de gând să mă ospătezi, nici îți arde mării tale de ziafet, ci vrei să mă omori; acest dor îți zace în suflet.</p>
<p>— Ah! ghidi chiopoul! esclamă pașa scrîșnind din dinți, și apoi făcu înapoi câți-va pași și strigă pașaliilor săi să -și descarce armele în el și în ai lui, crezând că din prima învălmășeală îl va culca la pământ. Dar nu se petrecură lucrurile ast-fel, căci pasvanții fiind pregătiți și așteptându-se la un asemenea desnodământ sângeros, răspunse numai de cât la foc prin foc, din care causă se făcu o mare zarvă1 și o învălmășeală strajnică. Au căzut mai mulți din ambele părți morți și răniți, dar Pasvantoglu nu numai că n-a căzut, dar n-a fost nici măcar rănit. După prima încurcătură, arnăuții, fiind mai numeroși, începură să năvălească spre pașalii, pe cari -i puse pe goană cu foarte mare înlesnire și vrură să -i tae cu hangerile în modul cel mai cumplit. Pașa văzând pe ai săi că au început s-o slăbească, dătu pinteni calului și intră numai de cât în cetate, urmat de aproape de beșlii lui fugari, pe care pasvantlîi îi goni până la porțile parcanelor cetății.</p>
<p>In urma, acestui atac îndrăsneț, Pasvant intră la grije mare, și numai de cât convocă la sine pe toți agalele amicii săi și -i rugă să chibzuiască și să hotărască ce trebuia să facă. Toți fură de părere să îndoiască numărul arnăuților săi și el să se proclame aian al cetăței Diiului și să meargă cu oastea sa si să intre prin siluire în posesiunea postului ce -i-a încredințat concetățenii săi. Curând după aceia Pasvant se duse la Craiova, unde după cum susține legenda purtată din aură în gură din părinte în fiu până astă-zi, s-ar fi întâlnit cu vice-consulul rusesc din București Luca Kirico, apoi după ce se întoarse iarăși la moșia sa începu să -și recruteze și să într-armeze un număr îndoit mai mare de arnăuți, să -și înconjure casa de la moșie cu ziduri groase bastionate și cu cazamate spațioase, și să se joace cu banii ca cu nucile. Acest belșug de bani la un om ca Pasvantoglu, astă-zi n-ar fi bătut tocmai la ochi, căci era un om bogat, dar pe atunci când numerariul lipsea foarte mult, mai cu seamă în Orient, această întâmplare ne obicinuită făcu oare-care vâlvă și începu pe mulți să zică că banii cu care se juca Pasvant erau bani muscălești.</p>
<p>Pasvant însă nu să sinchisi nici de loc de vorbele lumii, ci cum se văzu în capul a o mie și mai bine de arnăuți, intră în cetate în fruntea lor armat ca de răsboiu, și înconjură saraiul pașii puind streji cu tărie la porți, cărora le dădu ordin să nu lase pe nimeni să iasă afară, iar pe cine va îndrăsni să iasă să -l taie fără de milă.</p>
<p>Pașia auzind că Pasvant l-a făcut prisonier în seraiul său, se mâniâ foarte, dar măsurându-și puterea oștilor de care dispunea și găsindu-le cu mult inferioare, se mulțumi a scrie inimicului său următoarea epistolă:</p>
<p>— Bre! ce este astă zurba pe tine? ce ai cu mine care -ți sunt prieten și de bine voitor? de mă închizi ca pe un hoț?</p>
<p>— Nu eu ci Măria ta, face zurba, răspunse Pasvant tot în scris, căci de două ori până acum -ți ai pus oamenii că să mă omoare. Eu dacă am pus pașnici împrejurul saraiului Măriei tale, nu am făcut-o cu gândul de a -ți face vre-un rău sau vre-o supărare, ci numai ca să mănânci, să bei și să te odihnești fără de nici o grije și să -ți petreci viața în liniște și pace. Lefurile și tainurile ți se vor plăti ca și mai nainte fără de nici o știrbire, iar cât pentru trebile cetății și ale sarchatului, voiu purta eu de grije ca unul ce sunt aian al cetăței ales de agale, după cum poruncește pravila.</p>
<p>Auzind unele ca aceștia pașia s-a mâhnit și s-a năcăjit foarte, dar neputând să facă aminteri fu nevoit să tacă și să rabde.</p>
<p>Peste câte-va zile Pașa iarăși îi scrise rugându-l să -și retragă arnăuții din jurul saraiului, căci vrea să iasă la plimbare. La acest pitac Pasvant răspunse tot prin scris cu ton liniștit, că pentru hatîr, iar nici de loc de frică, consimte a-l lăsa să iasă ca să se plimbe, însă numai cu doui sau trei tur i după el și aceia fără de arme ci numai pentru ascultare.</p>
<p>Pașia priimi și eși de mai multe ori prin cetate la plimbare și în tot-d-auna fu lăsat liber de către oști cari îi făcea onorurile militare usitate. Intr-o zi pe când se plimba călare s-a întîmplat să se întâlnească pe o stradă strîmtă cu Pasvant care venea iarăși călare din partea opusă. Acesta cum -l văzu se apropriă de el cu inimă voioasă și întinzându-i mâna cu voie bună îi zise:</p>
<p>— Oșghioldi baba!</p>
<p>— Safaghioldi, răspunse pașa silindu-se a se arăta voios și cu inima deschisă.</p>
<p>— Măria ta, babalîc ai eșit la plimbare ca să-ți mai desmorțești picioarele?</p>
<p>— Da, fiule, și mai cu seamă însuflețit de dorul de a te vedea.</p>
<p>Pronunțând acestecuvânte se apropiă de Pasvant mai să-și lipească calul de al său, și când se văzu lângă el, fără de veste scoase de sub burnuzul ce purta peste haine o sabie pe care o avea atârnată de brîu destecată, și mai iute ca fulgerul o învârti de trei ori în aer și apoi îi repezi ascuțișul spre capul lui strigând:</p>
<p>— Trebue o-dată să moară acest câne ce nu pot suferi. Această isbitură însă, de și dată cu sete, nu-l nemeri, căci iute ca gândul Pasvant cârmi calul din loc, și sabia Pașii căzu în capul unui bulucbașa al lui Pasvantoglu care mergea pe jos alături de el ca să-i păzească, și pe care acea isbitură îl tăia drept în două.</p>
<p>Văzând acest omor neașteptat, Pasvantlîi săriră furioși spre pașia cu armele destecate ca să-i sfâșie, și să-l ia în iatagane, dar Pasvant s-a repezit între ei și a început să le strige:</p>
<p>— Dur bre, nu-l omorîți, căci îmi trebue; luați-l numai din napoi, închideți-lu în saraiu și nu-l mai lăsați să iasă afară.</p>
<p>După aceia chiar în acea zi Pasvant adună la sine pe agalele lui, și după ce se sfătui, cu dînsele, scrise împăratului un arz care -i descria pe de rând toată curgerea pricinei, cum pașa a vrut să-l omoare în trei rîndurî, fără să aibă vre-o vină, și cum cu sfatul de obște -l-a închis în saraiul împărătesc, unde pașii au conac, și că în ceia ce privește cetatea precum și treburile serchatului se angajază el a fi purtător de grije, ca unul ce era aian al cetății. Tot de o-dată se obliga a fi ascultător și supus poruncilor împărătești și a plăti regulat hasnalei împărătești haraciul raiaelilor. Intr-același timp scrise în același mod și pașialelor care-l protegea și altor regele însemnate ce avea la Stambul, către cari declara că se obligă a le trămite periodic câte o sumă însemnată de pungi cu bani, pentru că să pue cuvânt bun la împăratul pentru dânsul. De odată cu scrisoarea lui Pasvant sultanul primi și o scrisoare de la Pașia, pe care reușise a o furișa pe sub ascuns afară din seraiu, în care spunea că Pasvant s-a hainit contra împăratului, că s-a numit singur aian al cetății, că -i-a făcut rușinea de -l-a închis, pe el valuil sangiacului, în seraiul său ca pe un prisonier, și că -și-a dat mâna pe sub ascuns cu Cârjalii vestiții hoți care pustiiau împrejurimile Balcanilor și Rodopului și chiar cu consulul rusesc din București.</p>
<p>Sultanul după ce citi ambele epistole rămase în nedomirire, neștiind pe cine să crează, însă regelele care deja primise banii lui Pasvant și nădăjduia să mai primească încă, începu să-l îndreptățească și să-l zugrăvească împăratului ca pe servitorul cel mai credincios și mai supus, ca pe un pămîntean devotat legii și împărăției, care a apărat cetatea cu bravură împotriva Nemților în răboiul trecut, ca pe cel mai vrednic d-a fi cinstit de împărăție pentru slujba lui, și ca pe unul care nu avea altă vină de cât aceia d-a fi asuprit de pașa.</p>
<p>In urma acestor călduroase recomandațiuni, sultanul porunci să șe alcătuiască un firman în coprinderea următoare:</p>
<p>«Eu Selim, sultan al Tarigradului, împăratul tuturor împăraților pămîntului de la răsărit până la apus și padișah al tuturor credincioșilor, poruncește ție Pasvantule, cea mai mică slugă de cât toate slugile prea puternicei mele împărății, în vreme ce te-ai făcut singur, de sine, ca un hain, aian al cetății mele Diiului, pentru prea înalt și prea sfînt creștetul meu, te-am ertat și din prea multa milostivirea mea te-am dăruit cu această cinste, să fii aian al cetății Diiului și să fii supus împărăteștei mele măriri și cinstitului meu pașe, și să lași slobod pe pașă, și să nu te mai atingi de cinstea lui, și să trăiți amândoi cu pace; iar de nu vei urma prea înnaltelor și sfintelor mele porunci, cumplita sabie a împărăției mele te va mînca».</p>
<p>Asemenea a scris sultanul și pașii ca să se aibă bine cu Pasvantoglu și să-l recunoască ca pe aian al cetății. Pasvantoglu primind firmanul din mâna capigiului împărătesc l-a sărutat, și după ce l-a citit înaintea tuturor agalelor cetății, s-a bucurat foarte mult, și pe urmă iar l-a sărutat, l-a atins cu capul spre semn de supunere și apoi a ospătat pe capigiu, l-a dăruit cu un cal frumos, armăsar de Misir, împodobit cu rafturi de argint, l-a mai dăruit și cu 200 galbeni olandezi și l-a petrecut împreună cu toate agalele până la saraiul pașii, unde a întîmpinat o primire mai puțin pompoasă și daruri de loc.</p>
<p>După plecarea capigiului, Pasvant n-a putut să petreacă mult timp în armonie cu Pașa, pentru că aianul de curând recunoscut n-a voit să se supună pașii, ci iar a pus mâna pe toate afacerile publice, ca un aian ce era, a început să comande pașialelor ce asculta de serchatul Vidinului, să le plătească el leafă și să supue totul sub zaptul lui, lăsând pe pașia să trăiască în saraiul lui, chipul liber, dar numai cu puțintei Turci sub ascultarea sa, ne-având nici o afacere în mână și nici un prestigiu între administrații săi; chiar cele trebuincioase: tainul, precum și leafa sa și a oamenilor săi, le primea tot prin Pasvant.</p>
<p>Rușii se bucurară foarte aflând că se petreceau asemenea lucruri care numai întăritoare pentru statul turcesc nu erau, în cetatea cea mat puternică a imperiului otoman după marginea Dunărei, căci în tot-d-auna i-a plăcut politicei rusești d-a vedea și scorni pe la vecini vrajbă și împerechere, pe când la el era liniște și pace, d-a trămite armatele sale oculte de spioni și emisari ca prin bani să stărnească răsboiul civil și felurite conflicte prăpăditore, pe când ostile sale oficiale se odihneau și se pregăteau pentru noi răsboae. Ei cum aflară că Vidinul a căzut în stăpânirea lui Pasvantoglu, amicul lor intim se bucurară foarte, căci la vreme de trebuință putea să pue mâna pe un cap de pod din cele mai importante, dar nu le venea lor de loc la socoteală ca să vază pe amicul lor trăind liniștit împreună cu omul sultanului, de teamă ca nu unelta încetul cu încetul să se depărteze de sfera acțiunei lor, și văzându-se în destul de tare pe scaunul său să-i părăsească.</p>
<p>Așa dar pentru a menține aprins focul vrajbei între cei doi inimici din Vidin, începură să trămită la Diiu iscoade iscusite, care, pe de o parte să ațîțe pofta de deșertăciuni și de mărire a lui Pasvant, iar pe de alta să ațîțe ambițiunea pașii care în fie-ce zi primea rănile cele mai dureroase.</p>
<p>Așa dar acei emisari isbutiră să amețească capul îngâmfatului aian și să-l înduplece a scrie sultanului în chipul următor:</p>
<p>«Eu Pasvantoglu, aianul cetăței Diiului, sluga prea puternicei împărăției tale, supus sunt și ascultător prea înaltelor și sfintelor porunci ale prea puternicei împărăției tale, dar pe pașia din Diiu nu pot să-l sufer, pentru că caută în tot chipul ca să mă răpue; să lipsească el din cetate și eu mă îndatorez de toate ale cetății să port de grije și toate veniturile împărătești din serchat să le împlinesc fără cusur. De aceia te rog cu căzută închinăciune să mă învrednicești cu cinstea de pașiâ al acestei cetăți și cu paza acestui împărătesc serhat.»</p>
<p>Mai într-același timp scrise și pașa o scrisoare Sultanului, prin care arătă pe Pasvantoglu ca hain și ne supus împărăției, care a luat ca un pașa fără voia padișahului toate trebile cetății și ale serchatului sub zaptul lui.</p>
<p>Impăratul fu foarte mult mâhnit de coprinsul acestor două înștiințări atât de contradictorii, și căuta să dobândească informații sigure ca să afle în ce parte s-ar afla dreptatea. Tocmai atunci pașia, văzând că nu era chip să mai stea în cetate, că vrajba cu Pasvant pe fie-ce zi creștea în loc de a se împuțina și că acela îi luase din mână tot și că toate agalele țineau cu dînsul, s-a hotărît să părăsească cetatea, și numai decât a tocmit un caic și a eșit într-o dimineață din zori de zi din cetate cu toți oamenii și avutul său la Dunăre ca să intre în caic, însă după ce -și-a transportat tot bagajul și toate avuțiile în caic, se pomeni cu 50 beșlii din ai lui Pasvantoglu, că-l înconjoară împreună cu oamenii săi, năvălesc în caic, iau tot ce găsesc de valoare în el: bani, haine, argintării, scule, pietre prețioase și armăsari, și după ce îi lasă numai borfele și ciubucele, îi dădură voe să intre în caic și să se ducă ne supărat ori și unde-i-o plăcea.</p>
<p>Pașia după ce fu jefuit de avere plecă cu inimă înfrântă pe Dunăre în jos și se opri la Ruștiuc, și de acolo a scris împăratului, plângându-se cu lăcrămi cât pumnul de renghiul ce a pățit.</p>
   </div>
         <div type="chapter" n="7">
<head>VII. Revolta lui Pasvantoglu contra Sultanului.</head>
<p>Daca a scăpat de pașe, Pasvantoglu a adunat pe toate agalele cetăței la conacul lui, le-a făcut ziafet cu scumpătăți de zaharicale, și sfătuindu-se cu ei, s-au jurat să fie cu toți uniți la un cuvânt cu el hioldași și prieteni, și el îi va avea la mare ipolipsis și la toate lucrurile câte va face se va sfătui cu dânsul. După aceia cu voia tuturor s-a numit pe sine pașe al Diului și pe Cara Mustafa l-a îmbrăcat cu caftan numindu-1 aian al cetăței Diului; după aceia a dat ordin să se dea mai, multe tunuri după zidurile cetății și să se facă serbări publice vesele și strălucite. Intr-același timp adună toată ostășimea din cetate care se urca ca la vr-o două mii, îi armă, îi îmbrăcă și le plăti la toți lefurile pe trei luni înainte, și începu să recruteze noi ostași și să-i echipeze în modul cel mai darnic, ast-fel că în scurt timp numărul lor trecu de zece mii.</p>
<p>După aceia Pasvant se apucă de lucrări și mai mari; așeză pe zidurile cetății tunuri de asediu de calibru mare, aduse din Italia și țeara nemțească tunari foarte iscusiți, și a pus o mulțime de salahori din serchat și țeară de a făcut un șianț mare și adânc în jurul zidurilor cetății, la care a făcut porți cu tărie căptușite cu table groase de aramă. Apoi scrise ispravnicilor din țeară ca să-i trimeată zachearale pentru armată: grîu, orz, unt și sare, îngrozindu-i cu cele mai strajnice pedepse daca nu se vor supune, și cu chipul acesta strânse o mulțime de zacherea si la toți cu bani ghiață și galantomește plătea, în cât toată lumea se minuna de unde să scoață atâțea bani el care hasna împărătească nu avea și ca un împărat cheltuia și mereu se pregătea ca de răsboiu. Cei din Calafat începuse să ghicească șiretenia, căci foarte adesea văzură pe Pasvantoglu trecând Dunărea noaptea tiptil și într-același timp pe vice-consulul rusesc viind din București și întâlnindu-se cu el în casa unui capanlîu Grec, de unde Pașia eșia încărcat cu multe pungi, pe care le transporta cu multă greutate până la caicul ce-l aștepta în mărginea Dunărei. Une-ori făcea astă, cale până și de trei patru ori banii rusești au ațâțat și întreținut toate vrajbele și urmele resbelului civil câte au isbucnit într-acea vreme în peninsula balcanică și împrejurimi.</p>
<p>Moruzi care domnea pe atunci pentru prima oară în Țeara Românească și căruia Pasvantoglu îi luase mai mult cu japca și prin amenințări o mulțime de bani și de zacherale, scrise sultanului prin capuchehaiaoa sa despre apucăturile lui și -lu rugă să ia măsuri de înfrănare. Auzind unele ca acestea, sultanul se miră și să mânie foarte, dar -și-a înghițit necazul și a mai îngăduit să vadă încotro va apuca rebelul cu mintea sa cea trufașe; scrisui-a și firman ca să rămîe credincios împărăției și să guverneze numai în calitate de aian al cetăței dar nu ca pașe.</p>
<p>Primind acest firman din mâna capigiului împărătesc ce l-a adus, l-a primit cu cinste în iatacul lui, iar nu în sala cea mare a conacului, l-a dat teftergiului ca să-l citească, după aceia l-a sărutat și l-a băgat în sîn, iar pe capugiu l-a ospătat bine.</p>
<p>In vremea mesei capigiu între altecuvânte îi zise.</p>
<p>— Ia ascultă bre, Osman Aga, de ce te arâți cu nesupunere padișiahului și ai făcut zapt cetății fără știrea și voia lui?</p>
<p>Auzind unele ca acestea Pasvantoglu s-a mâniat foarte, și căutând la el groasnic, -i a zis:</p>
<p>— Eu am socotit că ești un om cu minte înțeleaptă, ca unul ce ești om împărătesc, dar mi-ai fost un zevzec! tu bre, să -mi grăești de ast-fel decuvânte? mă oprește cinstea împăratului, căci aminteri la minut te-aș fi făcut bucăți cu însăși mâna și sabla mea.</p>
<p>După aceia răcni o dată într-un chip spăimântător și chemă la sine pe pasvantlîi lui care stau ziua și noaptea în permanență de guardă în anticamera conacului, și cum intrară aceștia le strigă:</p>
<p>— Luați pe acest câne și aruncați-1 în închisoare, că nu este vrednic, domuzul (porcul) acesta, de masa și cinstea mea.</p>
<p>Indată după acestecuvânte pasvantlîi se aruncară ca leii asupra capugiului, și ridicându-l pe sus, au început să -l îmbrâncească, și suduindu-l și ghiontuindu-l l-a dus la închisoare.</p>
<p>După acea Pasvantoglu scrise împăratului și regelelor lui din Stambul ca să se grăbească, dacă vor să fie pace și liniște, să-l facă pașe al Diiului, că de unde nu el nu mai respundea de nimic. Regelele care primea într-una bani și plocoane grase, stăruiră din nou de Sultanul ca să -l facă pașe, dar Sultanul se mărgini a -i trămite un nou firman, prin care îl îndemna să fie supus și ascultător împărăției, dacă vrea ca mai târziu să fie făcut și pașe. Acest firman a fost adus de către un alt capigiu.</p>
<p>Aflând Pasvantoglu că vine spre Vidin un nou om împărătescu, se hotărî a -l face să cunoască și să se încredințează prin el însuși de câtă popularitate se bucura el în cetatea sa, și să-l orbească prin luxul și bogăția curții sale. Așa dar porunci la două agale să iasă afară din cetate împreună cu odobașa și bulucbașa cu ortalele lor îmbrăcate în haine de gală întru întâmpinarea omului împărătesc. Ordinele sale se împliniră cu punctualitate. Cum sosi capugiul agalele îl luă de subțiori și cu cinste mare l-a ridicat după calul său de drum și l-a așezat pe un armăsar frumos muiat numai în aur, argint și catifele și apoi l-au adus cu alaiu mare în cetate la divan saraiu și l-a așezat pe o sofa foarte frumos împodobită; însă cum îl văzu bine așezat pe pernele cele moi care ornau sofaoa, una din agale i zise:</p>
<p>— Porunca Măriei Sale Pasvantoglu este ca să te desbrăcăm pe d-ta și să te căutăm până la piele, ca nu cum-va să aibi pe sub haine arme sau niscai-va lucruri otrăvitoare.</p>
<p>— Cum se poate obrăsnicie ca aceasta? strigă capigiul indignat; mie om împărătesc și credincios padișahului să îmi faceți o asemenea necinste?</p>
<p>— Dacă nu te vei lăsa să te desbrăcăm, răspunse agaoa, să știi că nu te vei învrednici să vezi fața Măriei Sale.</p>
<p>Dacă văzu și văzu că chip de cârmeală nu era, capigiul să lăsă să fie desbrăcat și căutat, și după ce -l căutară până și pe sub cămașe și se încredințară că nimic de temut sau suspect nu era, agalele îl îmbrăcară iarăși cu haine scumpe dăruite de Pasvant, îl așezară iarăși pe sofa și îl îmbiară cu dulceață, cafea, vutci, sorbeturi, și cubucuri. Intr-acelu timp unul din pașiale se repezi la conacul lui Pasvantoglu și -i comunică isprava ce a făcut.</p>
<p>A doua zi, la două ore din zi s-a gătit Pasvant cu alaiu mare și cu multe agale și a mers la saraiu-divan unde era conăcit capigiul. Turcii, arnăuții, odobașii, bulucbașii, bairactarii, bimbașii și cu agalele erau împodobiți numai în argint și sîrme, și cu rafturi pe cai; numai Pasvant era foarte simplu îmbrăcat; de o lăture și de alta a calului lui Pasvant mergeau pe jos cei mai fruntași dintre agale, întocmai ca în jurul Sultanului și toți îl onorau chiar ca pe un padișah. Ajungând la scara seraiului, agalele luară pe Pasvant de subțiori și -l duse pe sus în sala divanului, în care el intră cu înfățișare trufașă și amenințătoare, și -l așezară pe o sofa deosebită mai naltă ca a capigiului. Văzăndu-se pe sofa, Pasvant făcu cu mâna capigiului cu mare îngâmfare salamalecul obicinuit, și cu o singură vorbă -i a zis să scoață firmanul înnaintea tuturor agalelor și după aceia porunci tefterdarului de -l citi în auzul tuturor. După citire a luat firmanul și l-a vîrît în sîn și a poruncit tefterdarului să scrie răspuns la împăratul, că el este supus împărăției, și haraciul raialelor regulat îl trămite la hasnaoa împărătească și cetatea bine o păzește; drept aceia să facă bine Sultanul să -i tră-</p>
<p>A doua zi, la două ore din zi s-a gătit Pasvant cu alaiu mare și cu multe agale și a mers la saraiu-divan unde era conăcit capigiul. Turcii, arnăuții, odobașii, bulucbașii, bairactarii, bimbașii și cu agalele erau împodobiți numai în argint și sîrme, și cu rafturi pe cai; numai Pasvant era foarte simplu îmbrăcat; de o lăture și de alta a calului lui Pasvant mergeau pe jos cei mai fruntași dintre agale, întocmai ca în jurul Sultanului și toți îl onorau chiar ca pe un padișah. Ajungând la scara seraiului, agalele luară pe Pasvant de subțiori și -l duse pe sus în sala divanului, în care el intră cu înfățișare trufașă și amenințătoare, și -l așezară pe o sofa deosebită mai naltă ca a capigiului. Văzăndu-se pe sofa, Pasvant făcu cu mâna capigiului cu mare îngâmfare salamalecul obicinuit, și cu o singură vorbă -i a zis să scoață firmanul înnaintea tuturor agalelor și după aceia porunci tefterdarului de -l citi în auzul tuturor. După citire a luat firmanul și l-a vîrît în sîn și a poruncit tefterdarului să scrie răspuns la împăratul, că el este supus împărăției, și haraciul raialelor regulat îl trămite la hasnaoa împărătească și cetatea bine o păzește; drept aceia să facă bine Sultanul să - trămită tuiurile și firman de pașialîc, că de unde nu el se face stăpîn pe cetate și la nimeni alt n-o mai dă. După aceia eși cu același alaic și s-a întors la conacul său.</p>
<p>A doua zi capigiul plecă dăruit de Pasvant cu 100 galbeni și însoțit și de cell-alt capigiu care fu iertat în urma stăruinței lui Cara Muscafa, și ajungând la Constantinopole avu ce spune împăratului și rebelelor celor mari. Auzind împăratulu cele spuse și pățite de ambii capigii precum și conținutul scrisorii lui Pasvant, rămase încremenit de mirare atât el cât și toți protectorii lui Pasvantoglu de atâta sămeață îndrăsneală, și cu toții hotărîră să pedepsească cu asprime pe rebel. Mai ântâiu de toate trămise un nou pașe pentru Vidin însoțit de un număr oare-care de armată, care numai de cât se grăbi a veni ca să ia în primire posesiunea postului său, dar când ajunse se isbi cu nasul de porțile cetății, căci cum află Pasvant de sosirea sa, puse de încuiă porțile cetății și cheile le luă la dânsul. În deșert noul pașe suna într-una din surle și bătea mereu tobele, căci Pasvant nu-l lăsa să intre în cetate, și-l sili ca de foame, căci nimic de hrană nu se găsea prin prejur, să se retragă din preajma sa cu rușine și să se ducă la Ruștiuc, de unde a scris împăratului toată șiritenia.</p>
<p>Indată ce s-a înștiințat de împotrivirea lui Pasvant și de fățișa sa haniere, Sultanul s-a mâniat foarte și numai de cât a chemat pe vizirul și -i-a dat ordin să scrie lui Leu-pașa cel vestit prin vitejie și ferocitate, un firman prin care i se poruncea să meargă cu oastea sa ca să ia cetatea Diiului sub zaptul împărăției, iar pe Pasvant să i-l aducă viu sau mort; scris-a și lui Ipsilante care pe atunci domnea în țara Românească, să strângă și să dea zacherea și orice brebuia oștilor puse sub comanda lui Leu-pașa. Acest pașe primind firmanul împărătesc se bucură foarte de această distincțiune și semn de încredere ce-i arăta Sultanul, care până atuncea îl privise rău și-l considerase ca pe un hain mai primejdios ca Pasvant, și numai de cât începu ase pregăti de răsboiu și în scurt timp adună ca la 40000 oaste regulată și de adunătură, însoțită de cavalerie și artilerie cu tunuri mari de asediu.</p>
<p>Ajungând aproape de Diiu îl înconjură din toate părțile despre uscat, și după aceia scrise lui Pasvant o scrisoare prin care -l invita să iasă de bună voie afară din cetate spre a se supune poruncii împăratului, căci de unde nu, îi va da răsboiu, și prinzându-l îl va supune la moarte de ocară. Asemeni a scris și lui Ipsilante ca să îngrijască de zacherale.</p>
<p>Pasvantoglu după ce citi scrisoarea pașii, zise zîmbind abalelor sale:</p>
<p>— Ia să încercăm mai ântâiu mintea lui Leu-pașa, și numai de cât se puse de scrise următoarea epistolă:</p>
<p>«Am priimit cinstitul pitac al Măriei Tale și m-am bucurat de venirea Măriei Tale la cetatea noastră a Diiului, știind pe slăvirea ta că ești cu înnaltă înțelepciune și milostiv, și pentru că -mi poruncești a eși din cetate, ca un hain al împăratului, de și nu mă cunosc vinovat de hainie, ca unul ce am dat împăratului ce este al împăratului, mmă voiu grăbi a mă supune înnaltei porunci, dar pentru eșirea mea din cetate, mă rog Măriei Tale să-mi dai vreme cu soroc de trei săptămâni, ca să mă gătesc cu ale mele, și voiu eși după poruncă. Și trimisei slăvirei Tale de la noi acești doi armăsari cu tacâmul lor, precum s-a aflat la noi, și aceste două blane de samur plocon după cuviința datorită Măriei-Tale, pentru care ne rugăm să fie priimite».</p>
<p>După aceia porunci la zece beșlji voinici îmbrăcați numai în haine de catifea cu cu sături de argint, de a luat din grajdurile sale armăsarii cei mai frumoși, pe care -i-a împodobit cu frînele cele mai frumoase ornate cu argint poleit cu aur, și cu harșialele de catifea cusute cu flori de sîrmă și cu ciucurași de aur împrejur, și dîrlogii frâului de mătase țesută. După aceia -i-a învelit pe d-asupra cu cioltare de postav roșiu și -i-a scos ast-fel din cetate.</p>
<p>Ajungând beșlii la tabăra lui Leu-pașa, și înfățișindu-se la acesta i s-a închinat și -i-a dat mehtupul (epistola) împreună cu plocoanele. După ce citi mehtupu, Leu-pașa porunci să ridice cioltarele după cai, ca să le vadă formele corpului; crezând că nu mai au alt-ceva pe corp, dar rămase încremenit văzând asemenea lucruri scumpe și frumoase, și numai de cât dărui beșliilor 100 de galbeni turcești, și scrise lui Pasvantoglu că -i-a primit cererea.</p>
<p>Indată ce primi acest răspuns, Pasvant chemă la sine pe agale și le zise:</p>
<p>— Să avem bucurie și nădejdze în isbândă fraților; Leu pașia are minte ușioară căci a căzut orbește în cursa ce-i am întins și a priimit cererea mea; putem dar a-l aduce după voia noastră; să ne punem dar pe treabă.</p>
<p>Numai de cât trămise trei agale cu bani mulți de a cumpărat tunuri multe și a tocmit un număr însemnet de tunari iscusiți aduși din țeara Nemțească, tocmit-a și ostășime ca frunza și ca iarba unii mai viteji ca alții, cărora le plăti lefuri însemnate, pe care-i băgă în cetate pe sub ascuns, noaptea și prin partea despre Dunăre. După aceia începu să strîngă zacherea însemnată, împănând cu beșlii și neferi ai lui biată Țeara Românească.</p>
<p>Vai și amar pe biata Oltenie! ce foc și ce potop căzu pe dânsa într-acel minut; în cele cinci județe ale sale nu se mai auzea alt de cât: țipete, bocete și jeluiri sfâșietoare, căci pasvantlîi, cei mai mulți recrutați din tâlharii ce devastau munții Rodopului, erau fiarele cele mai fără îndurare după pământ. Ei cu știre și fără știre intrau hoțește prin sate și orașe, luau tot ce găseau, pedepseau cu moarte orice împotrivire, și se întorceau hoțește la Vidin.</p>
<p>Pentru a reprima aceste hoțești incursiuni, Ipsilante se încercă să facă oare-care strejuire pe marginea despre Vidin; așa dar trimis-a de la București câți-va ostași arnăuți și neferi, mai trămis-a și poruncă lui Ibraimaga Giaful care era beșleagă în Mehedinți, a se uni cu dânșii ca să facă pază marginei Dunărei spre a nu mai trece acei hoți dincoa, și vesti și pe aianul de la Ruștiuc ca să facă și el ceva. Aianul nu făcu nimic; numai Ibraim se supuse dar hoțiile nu încetară, căci Pasvantlîi a învins cu cea mai mare înlesnire strejile și a mers cu îndrăsneală asupra beșleagei Giafel și a oastei lui Vodă ca să-i sfărîme, dar din norocire nu isbutiră, căci Giafel îi bătură și-i puse pe goană.</p>
<p>Cu toate acestea Românii nu scăpară de nevoi și greutăți, căci în locul Pasvantlîilor se năpustiră asupra lor oamenii oștilor împărătești ai lui Leu-pașa, care ridicară toate vitele, grânele, făina, untul, sarea și orice găsiră neluate de Pasvantlîi mai mult de cât aveau poruncă și ca lăcustele îi jefuiră într-un mod îndoit mai neomenos. Văzând unele ca acestea, Ipsilante nu mai putu răbda și scrise Porței despre toate suferințele ce îndura țeara atât din partea hoților lui Pasvantoglu, cât și din a zabieților lui Leu-pașa.</p>
<p>Intr-acest timp împlinindu-se răgazul de trei săptămâni, Leu-pașa a scris din nou lui Pasvant ca să iasă din cetate și să se ducă cu pace ori unde va voi, dar Pasvant -i-a răspuns trămițându-i ca plocon: cafea, orez, vutcă, zahar și alte lucruri delicate de mâncare în cantități însemnate, negreșit din cele prădate de la Români, și-l rugă să-i mai acorde încă zece zile, că încă nu a isprăvit pregătirile pe la moșii, ceia ce iarăși i s-a acordat. Ast-fel cu șiosiele și momele, cu daruri scumpe și iscusite, dibaciul Pasvantoglu tărăgăni pe Leu-pașa de azi până mâne aproape o vară întreagă. Intr-acest timp protectorii lui din Constantinopole, îndemnați prin scrisori și plocoane ce primiau mereu de la Pasvantoglu, stăruiau de împăratul și-lu rugau să se înduplece a face pace cu el și a-l recunoaște ca pașe al Diiului.</p>
<p>Sultanul Selim s-ar fi înduplecat căci era slab și domol din fire, dar căpitan-pașa Hasan-Kaiserli, care de mult dușmănea pe Pasvant, și care, precum am mai zis, prin femeia sa care pe sub ascuns era țiitoarea sultanului, avea multă trecere, stăruia de dânsul să nu-l erte, ci să-l pedepsească în modul cel mai aspru.</p>
<p>Văzând unele ca acestea, partisanii lui Pasvantoglu, ca să depărteze din apropiere sultanului pe acest redutabil adversar, zise sultanului că nu se poate lua Diiul de cât trimițând împotriva-i pe însuși căpitan-pașa, ca unul ce era mai mare peste pași cari numai lui puteau să dea ascultare. Auzind unele ca acestea sultanul consimți; asemenea și căpitan-pașa s-a înduplecat a întreprinde acea expediție, mai cu seamă că i s-a făgăduit ca la întoarcere pentru capul lui Pasvantoglu să primească postul de mare vizir.</p>
<p>Cum primi firmanul împărătesc, căpitan-pașa porunci tuturor pașialelor după marginea Dunărei ca să pornească spre Diiu să înconjoare cetatea, și el porni în fruntea a o mulțime de pașiale spre cuibul celui mai îndrăsneț dintre haini. Mai nainte de a porni însă ceru și obținu, precum am mai zis, scaunul țărei românești pentru dragomanul său Constantin Hangerliu, fiul doctorului Hangerliu medicul seraiului împărătesc.</p>
<p>Auzind astă știre Leu-pașa se scârbi foarte și zise unui confident al său:</p>
<p>— Să vedem pe căpitan-pașa ce va face ca să ia cetatea Diiului?</p>
<p>După aceia scrise lui Pasvantoglu următoarea epistolă:</p>
<p>«De la mine vestitul și slăvitul Leu-pașa, către tine aianul Diiului Pasvantoglu, multă sănătate. De acum înainte să știi că vei petrece în pace de către mine și să fii fără de grije, că ți-a slujit norocul mult și plecăciunea ta către mine mult ți-a folosit. De acum încolo nici capul să nu te doară că-ți voiu fi, ca un hioldașiu asupra celor ce vor să vie asupra ta, și fii sănătos. Trimite-mi ceva băcănii».</p>
<p>Pasvant primind acest mehtup dărui cu 100 galbeni pe trămis, îi dădu tot felul de băcănii ca să ducă pașii și-lu expediă cu cinste, trămițând Leului o scrisoare călduroasă de mulțumire. După aceia se grăbi a chema la divan-seraiu pe toate agalele și le spusese că pe de o parte îi amenința un mare pericol prin venirea lui căpitan-pașa asupra lor, iar pe de alta au avut norocirea de a dobândi prin tactica sa amiciția unui om ca Leu-pașa. Agalele se grăbiră a-i lăuda istețimea și a-l înzestra cu depline puteri de a lua toate disposițiunile de a se apăra până la ultima estremitate. În urma acestui consiliu de agale, Pasvantoglu cumpără noui tunuri, al păror număr se suia la 80 tunuri mari de asediu și la 50 din cele mai mici de câmp, și tocmi noui oșteni, al căror număr atinsese suma de 30,000 luptători bine armați și echipați, gras plătiți, cu ai cui bani? numai sfânta Rusie poate deslega asemenea enigme.</p>
   </div>
         <div type="chapter" n="8">
<head>VIII. Domnia lui Hangerliu</head>
<p>Suirea pe tron a lui Hangerliu care avu loc pe la începutul lunei lui Noembre 1797, s-a făcut în condițiunile cele mai desavantagioase pentru el și pentru țară; cinci din județele țărei erau aproape în stăpânirea Pasvantlîilor, care le jefuiau și sărăceau într-una, cu toată paza lui Ibraim aga Giaful; cele alte județe, mai cu seamă cele mărginașe cu Dunărea, adică cele mai bogate, erau infestate de zabieții oștilor împărătești care nu rămâneau cu nimic înnapoia Pasvantlîilor, și în vistierie nu se găsea nici o para!</p>
<p>Afară de aceasta el nu cunoștea nici de loc țeara în care intra ca s-o stăpânească, nici obiceiurile ei și nici măcar pe unul din boerii ei. Atât de necunoscător fu de obiceiurile țărei și de usurile de etichetă puse până atunci în aplicare, în cât în loc d-a intra pe podul Beilicului, azi calea Șerban -Vodă, cum făcuse până la dânsul toți Domnii câți venise învestiți de la Constantinopole, el intră pe la capul Podului Mogoșoaei, azi calea Victoriei, în cât lumea mirată de astă călcare de obiceiuri începu să prevestească că acest domn avea să fie funest și prăpăditor țărei, și să vadă în astă întâmplare un semn Dumnezeesc de rău augur. Cei ce fură aproape de el, adică boerii nu fură nici de loc mulțumiți de caracterul lui, pentru că în loc de a fi:</p>
<l>Nici tocmai strajnic ca leul</l> 
<l>Nici tocmai blajin ca mielul</l> 
<l>Ci ca taurul cel falnic</l> 
<l>Că e și blajin și strajnic.</l>
<l>Ast-fel cum susține Zilot Românul în cronica sa că trebue să fie un perfect domnitor, pentru că:</l>
<l>Strajnic pe fiare împinge</l> 
<l>De cireadă nu se atinge,</l> 
<l>Blajin, căci o îmbunează</l> 
<l>Vrajba din ei depărtează.</l> 
<l>Cum am zice împăratul</l> 
<l>Sau veri-care stăpân altul,</l> 
<l>Strajnic spre vrăjmași să fie</l> 
<l>Iar pe supuși să-i mângâe.</l>
<l>Iar pe supuși să-i mângâe.</l>
<l>Iar pe supuși să-i mângâe.</l>
<p>El nu fu de loc ast-fel, ci cu totul din contra: către străini, adică către Turcii care venise să ia Vidinul cu asalt să arătă blând și supusca mielul, iar către supușii și boerii săi leu paraleu până la cruzime. El în loc d-a se ocupa de nevoile țărei care erau foarte grele și numeroase, din potrivă se apucă să le înmulțească și mai amarnic și să le îngreuneze prin înmulțirea birurilor și podvezelor cu care să întâmpine nevoile armiei împărătești; el îndoui birurile, împătri sferturile, mări zeciuielele și mai înființă și alte angarale noui, între care și văcăritul pe care -l desființase predecesorii săi prin blesteme și grele afuriseni de arhierei.</p>
<p>Cât timp s-a mărginit în strângerea și mărirea birurilor esistente, boerii n-au zis nimic; pămîntenii în mare parte au stat de o parte în expectativă, ocupându-se a aplica fiecaredupă cum îl lăsa generositatea inimei, hotărîrea luată în sfatul lor din seara de 9 Martie 1797, precum și a aștepta resultatul misiunei Dudescului la Paris; cei-l-alți, adică Fanarioții s-au grăbit a înconjura și secunda pe domn în aplicarea faptelor sale. Mai nainte de a reînființa birurile cele noui, unii dintre boerii pământeni, de exemplu Nicolae Brâncoveanu primise a-i servi în calitate de mare vistier; și Radu Golescu ca mare vornic; pentru că acest domn la început se arătă foarte blînd, foarte drept și foarte apropiat de boerii pământeni; de îndată însă ce reînființă husmetul văcăritului cel de toată lumea osândit, care supunea vita mare la bir de 2 lei și pe cea mică la doui sloți (60 parale), bir care apăsa mai greu pe cei bogați de cât pe cei săraci, căci săracii aveau patru cinci capete, pe când bogații, adică boerii și monastirile, aveau tamaslîcuri de sute de capete, și de îndată ce se puse în aplicare acest strajnic bir și se caliciră plătind, boerii eșiră din letargia lor, uitară din nou vrajbele dintre ei, se făcură cu toții o apă și începură să protesteze cu energie și să facă un gol mare în jurul noului domnitor.</p>
<p>Acest gol fu cu mult mai înfricoșat de cât acela ce se făcuse în jurul lui Nicolae Mavrogheni, pentru că atunci daca se retraseră boerii, rămase poporul, care-l înconjurară cu dragoste și supunere, pentru că acela avusese încredere în el, îi dăduse din nou arma în mână și îl dusese la biruință. Poporul pentru aceste daruri scumpe lui îi ertasse toate greșelile câte făcuse în aprinderea palielor lui, și pentru că suportase aproape cinci ani greutățile unuia din cele mai cumplite răsboae și întreținerea a peste 400000 oaste turcească aproape pe sarcina lui, fără să mărească birurile, îi pomenea numele cu recunoștință și venerațiune, pe când numele lui Hangerliu care nu făcuse nici un act mare și plăcut poporului, ci numai împovărase toată suflarea cu biruri și angarale, îi pomenea numele cu groază ca pe al lui Iuda, îl blestemau cu foc ca pe Ucigă-l-toaca și fugeau de el ca de Necuratul.</p>
<p>Lui însă nu-i păsa de nimic, pentru că se știa tare, susținut de o mână puternică, de aceia a lui căpitan-pașa, prin urmare nu se sinchisi nici de loc de greva boerilor; ci înlocui pe cei retrași cu boeri noi, căci pe lângă stupul cu miere în tot-d-a-una se găsesc adunate muște flămânde, mai cu seamă atunci când venise din Constantinopole după armata lui căpitan-pașa o mulțime de ventură-țeară de neam mare dar fără căpătâiu, împușcă -n lună fără chioară para în pungă, grecotei fără ocupațiune care nu doreau alt de cât procopseală și o locma ori-cât de mică. Cu asemenea protecție, Hangerliu merse fără șiovoire pe calea ce și-a croit și urmă înainte cu strângerea birurilor celor grele și sărăcirea țărei, fără să-i pese de blestemele poporului.</p>
<p>In urma tuturor acestor greutăți, adică în ziua de 5 Decembre anul 1798 Pe cand Hangerliu încă se gândea ce biruri noui să scoată din spinarea Românilor spre a le cheltui pentru susținerea oștilor străine, iată că sosi și iarna, o iarnă aspră aspră cum nu s-a mai pomenit, cu zăpadă mare, cu viscole înfricoșate și cu geruri de crăpau lemnele și pietrele, care răpuse viața la o mulțime de oameni și de vite, și care ținu până la 15 Februarie 1799, iarna care rămase de pomină pană mai deună-zi, pe care părinții și mai ales bunicii noștri o pomenea cu înfiorare și pe care o porecliră «Iarna lui Hangerliu».</p>
<p>Sărăcia nepomenită care urmă după această iarnă, ale cărei consecințe fură mai teribile de cât ale ultimului răsboiu, țipetele desperate ale poporului, reclamațiunile boerilor pe la pașialele din serchaturi și chiar la căpitan-pașa, blestemele clerului cu mitropolitul și episcopii în frunte și mai cu seamă moartea celor mai multe din vite din causa gerului, în cât nu se mai găseau boi și vaci pentru consumațiunea orașelor, toate acestea adunate la un loc, sili pe Poartă să desființeze de la sine văcăritul cum vom vedea mai la vale, dar prea târziu! poporul era cu totul sărăcit și prea amărît de toate suferințele ce îndurase.</p>
<p>Cu câte-va luni mai nainte de a sosi iarna, adică prin luna lui Septembre, sosi la Ruștiuc și grosul marei armate turcești precum și comandantul ei suprem Kuciuc Husein Capudan-pașa, însoțit de pașialele cu trei tuiuri: Aii Tebelini din lanina, Aii Rumeli Valisi, Curd Osman și Guirgi Osman; peste zece pașiale cu câte două tuluri, și o mulțime de bei și de aiani, între care cei mai principali erau Kara Osman Zade, Ciapanoglu, și Saricioglu cu oștiri alese din Anadol. Dintre aianii după marginea Dunării erau Tersenicli, Ilicoglu, Satoglu, Achmed Nazîrul Brăilei cu un număr de Brăileni și Cazaci Zaporoieni precum și alți mai mulți cu oștiri din părțile apusene ale împărăției.</p>
<p>Hangerliu cum a aflat că protectorul său se apropia de Dunăre, a eșit împreună cu câți-va boeri întru întîmpinarea sa spre a i se închina, și văzându-l -i a făcut mătanie și -i-a sărutat mâna ca la un stăpân. Căpitan-pașa s-a bucurat foarte mult de aste semne de înjosită slugărnicie din partea unui domnitor, cap de țară către un simplu comandant de armată, l-a îmbrăcat cu caftan de mare preț și l-a ținut acolo în chiolchane și ziafeturi trei zile și apoi l-a petrecut până la Dunăre; însă mai nainte de plecare -i a ordonat să chivernisească oștile cu cele trebuincioase și să scoată bani din țară pentru lefile oficerilor și oștenilor. În aceiași zi a plecat și el spre Vidin, și cum a sosit se grăbi a strânge în mare consiliu în cortul său pe toate pașialele, și după complimentele obicinuite care la Turci țineau lanț mai multe ore, începură să se sfătuiască asupra măurelor de luat.</p>
<p>Mult se sfătuiră, mult vorbiră și mai mult se sfădiră, dar nimic nu folosiră, și la nici un resultat nu ajunse. Ăla mare, ăla tare, cismele cine să le tragă? cum zice proverbul, «căci, precum prea bine zice Zilot Românul, ce folos de mulțimea oștilor daca căpetenia este nestrunjită în ale răsboiului? mai bine este a fi ciutelor un leu povățuitor de cât leilor o ciută. Așa a fost și cu oastea împărătească; destulă era, zic că trecea peste 100,000, vrednici au fost, dar în zadar nimic nu s-a cunoscut, din pricină că aceștia fiind atâția pași dați sub ascultarea lui căpitan-pașa, ale căror minți, de ar fi fost cu putință să le aduni toate la un loc și cu a lui căpitan-pașa împreună, o minte întreagă nu sfar fi putut face, căci ei nici o ascultare nu-i da și vrea fiecaresă fie în parte socotitor, poruncitor și hotărîtor, pentru care îmi vine a plânge și a rîde; a plânge pentru zădarnica dărăpănâre a bietei țări care s-a calicit cu totul cu răspunderea celor trebuincioase, și a rîde pentru ocărîta ispravă a lui căpitan-pașa și a celor alte pașiale plini de barbă și goi de minte.»</p>
<p>Văzând că nu era chip de înțelegere, căpitan-pașa puse capăt consiliului poftind pe fiecaresă se ducă la cortul său, și a doua zi pofti la sine numai pe Leu-pașa care era om bătrân și vestit la resboae și-i zise:</p>
<p>— Bre, babalîc, să punem amândoui treabă la cale și se vedem ce e de făcut ca să punem mâna pe hainul de Pasvantoglu și să-i luăm cetatea din mână spre a împlini porunca împărătească.</p>
<p>Leu-pașa care -i-o cocea pentru că-i luasa comanda din mână după ce petrecuse atâte timp în preajma cetății și suferise multe lipse pe câmpiele din împrejurimele ei, îi răspunse.</p>
<p>— Eu Măria Ta, sunt de părere ca mai ântâiu să te odihnești vr-o trei patru zile, și pe urmă vom pune la orânduială cele ce trebue să facem.</p>
<p>Lui căpitan-pașa plăcu foarte acest sfat, căci se potrivea de minune cu firea sa tembelă și temporisătoare, și numai de cât: Bacalîm, o puse în aplicare, adică nu făcu nimic, căci elbet vreme era destulă. Pasvantoglu însă nu stătu ca dușmanii săi cu mâinele în sîn, ci cum află de sosirea comandantului suprem, numai de cât alese cel mai frumos armăsar din erghelia sa, sânge curat de Misir, îl împodobi cu zarfuri scumpe de argint poleite și cu harșea de catifea cu cusături de sîrmă de fir, îl acoperi pe d-asupra cu zăbrea de ibrișim peste tot și l-a trămis plocon pașii însoțit de patru ciohodari muiați în fir și cu seleafuri de argint poleit, cărora le încredință un pitac, prin care -l ruga să facă bine a-i acorda un soroc de două săptămâni, ca să se gătească și să se ridice cu ale sale spre a eși din cetate cu tot al seu după poruncă.</p>
<p>După ce primi aste daruri, căpitan-pașa chemă pe Leu-pașa și-l rugă să-și dea părerea ce să facă? să primească ori să respingă ruga rebelului?</p>
<p>— Eu sunt de părere, răspunse Leu-pașa, că dacă vrea de voia lui să iasă din cetate, să i se asculte cererea și să cruțăm zilele atâtor oameni.</p>
<p>— Așa să fie, răspunse căpitan-pașa, și voia cerută de Pasvantoglu îi fu acordată.</p>
<p>Dacă văzu că și căpitan-pașa a căzut în cursa sa, Pasvantoglu se bucură foarte mult și numai de cât chemă la sine pe agalele sale și le zise:</p>
<p>— Bucurați-vă și nu vă îngrijați; căci lucrurile ne merg bine, căci și căpitan-pașa este un prost, pe care vrând Alah, dacă va fi unire între noi, îl vom birui cu înlesnire.</p>
<p>Astă știre înveseli foarte mult pe agale, pe care uriașele pregătiri ce se făcuse în jurul cetății lor începuse să-i îngrijeze foarte mult, și-i făcu-să plece fiecarep-a casă liniștit.</p>
<p>Implinindu-se termenul de două săptămâni, și înțelegând căpitan-pașa că a fost tras pe sfoară de Pasvantoglu, se înfuriă foarte rău și se hotărî să bată fără zăbavă cetatea cu tunurile și s-o înconjure și despre apă cu flotila de șalupe canoniere, aduse prin gurele Dunării comandate de sub-admiralul Izem-beiu, care avea sub ordinele sale mai mulți oameni iscusiți, între cari și mulți ingineri europeni. Dar bombardarea nu pricinui înconjuraților mari stricăciuni, pentru că prevăzătorul Pasvant așezase în toate părțile pe strade putini mari pline cu apă și piei de vite mari muiate, cu care, îndată ce cădea o bombă imflamabilă săreau soldații de o înfășiura cu piei ude ca să nu isbucnească, și unde se aprindea vre-o învelitoare, săreau de aruncau piei ude peste foc și-l năbușea pe dată. Pe locuitori îi închisese în casemate ca să nu îi se pricinuiască vreun rău și să nu demoraliseze pe oșteni prin spaimele lor.</p>
<p>Văzând că cu bombardarea nu o scoate la cale, căci zidurile cetăței erau foarte tari, căpitan-pașa se hotărî a încerca un asalt și însărcină pe Rumeli Valisi cu această sarcină, dar acesta răspunse că nu se va mișca din loc până nu i se va plăti lefile oștenilor săi.</p>
<p>— Cum să cer Sultanului lefi pentru oștile tale, când tu de trei săptămâni de când stai în fața Diiului n-ai fost în stare să te isbești o dată cu dușmanu? esclamă căpitan-pașa indignat.</p>
<p>— Leu-pașa stă aici de peste nouă luni fără să facă vr-o ispravă, și leafa -i o dați ghiață, răspunse pașa cu semeție; poruncește-i lui să se ducă împotriva dușmanilor ca să nu mănînce zacherea de surda, și apoi merg și eu.</p>
<p>Capitan-pașa auzind acest răspuns se mâhni foarte mult și numai de cât chemă pe rând pe Leu-pașa, pe Ali Tebelin, precum și pe cele alte pașiale și le ordonă să înceapă resboiul, dar nici unul nu vru să se supue, fiecareopuind câte un pretext. Leu-pașa făcu ceva mai mult, informă pe Pașvantoglu de tot ce se petrecea în tabăra lor.</p>
<p>Văzând căpitan-pașa că nu scoate la căpătâiu cu opunerea pașialelor, scrise Sultanului despre neunirea lor, și Sultanul îi trămise un firman prin care -l împuternicea de a taia capul ori cui s-ar opune ordinelor lui. A doua zi după citirea acestui firman eși Arnăut-pașa cu oștile sale și bătu cetatea despre uscat, au fărîmat cu tunurile una din porțile cetății, și năvălind în cetate s-a isbit cu Pasvantlîi care se băteau vitejește, a omorît mai multe agale și a început să respingă în interior pe apărători, dar când să culeagă laurii biruinței, cei alți pașiale geloși d-a vedea pe Arnăut-pașa biruitor, n-au vrut să-i dea ajutor, ci l-a lăsat singur cu oștile sale ostenite să sufere atacurile Pasvantlîilor care mereu se împrospătau și într-una se înmulțeau, și în fine l-a silit ca să se retragă în neorânduială cu dușmanii în coaste.</p>
<p>După acest mare nesucces care s-ar fi transformat în victorie sigură dacă ar fi fost unire între pașiale, Arnăut-pașa, pretextând că el -și a tăcut rîndul, se ridică împreună cu oastea sa și se retrase în Albania. Asemenea și Rumeli-pașa pretextând că nu i s-a plătit lefile oștenilor se retrase împreună cu ienicerimea sa înnapoi în Rumelia fără să se resboiască măcar o singură dată. Apoi s-au mai împrăștiat și alte oști, iar cele rămase în jurul Vidinului stătură aproape în nelucrare un an și jumătate trecut.</p>
<p>Numai biata țeară românească nu sta cu mânele în sân; ea sermana da mereu grâne, vite, unt, miere, băcănii, sare și altele pentru ca să stea în trândăvie oștile împărătești; locuitorii sei se sărăceau dând într-una tot ce aveau pentru îndestularea și risipa Turcilor, țăranii săi erau fără contenire străgăniți și puși pe drumuri pentru căratul zacheralelor și alte beilicuri, și toată suflarea românească își vărsa împreună cu sudoarea chiar sângele pentru trăndăvirea turcească, căci bicele zabieților turcești cădeau grele de țâșnea sângele pe spinarea bieților țărani luați cu sila pentru transportul provisiilor turcești, în cât cei mai mulți din ei părăseau și care și vite, își luau lumea în cap si fugeau unde vedeau cu ochii.</p>
<p>Tocmai asta vreau și zabieții; ei cum rămânea un car fără stăpân, întrupau boi în numărul capetelor de vite ale cirezelor împărătești, lemnele le ardeau și ferul îl sfărîma și -l vindea în folosul lor.</p>
<p>Intr-acest timp vodă Hangerliu bătea într-una drumurile între București și Craiova, aduna mereu la proviziuni, scornea într-una la biruri noui și mărea mereu pe cele vechi. Ne mai găsind provizii în Valachia, începu a aduce din Moldova, pe acestea însă plătite cu bani ghiață din spinarea sărăcimei. Ne mai găsind ce lua de la birnici, începu să arunce satarale pe scutelnici, pe mazîli, pe monastiri și chiar pe boeri. A mărit taxa vinăritului și a desființat scutirile de ăst bir de care se bucurau monăstirele și schiturile, a supus la biruri pe bieții preoți care începură a plăti îndoit și întreit mai mult ca mirenii, și în cele din urmă a înființat și văcăritul, despre care am vorbit mai sus, pentru că zabieții Turcilor cu cât le da mai mult, cu atâta zicea mai mult: adu, adu. Nici nu se putea să fie altfel la o armată fără intendență, fără administrație, fără economie și fără magazii de păstrat bucate, unde făina se turna pe pămîntul gol de se făcea mușiuroae ca muntele de nalte și unde vitele se primeau și se dau iară socoteală. Aci bunul plac, ciupitura și chiar hoția se exercitau fără nici un control și fără nici o teamă de pedeapsă.</p>
<p>Dacă văzură cum mergeau lucrurile că Turcii furau, ca pașii furau, că vodă lua cu japca averea poporului și o ducea cu carele la vistierie, boerii fanarioți, veneticii fără de conștiință, ciocoi de a doua și a treia mână, slujitorii și toți derbedei s-au năpustit și ei spre popor, au început să închidă pe bărbați și femei în coșiare, să-i înnece cu fum de băligar și de ardeiu, să-i lege cu mânele din napoi cu spatele lipiți de garduri ghimpoase și să-i bată cu bicele, să-i bage cu picioarele goale prin zăpada geroasă și să le cără bani, bani mulți, bani fără contenire. În deșert se rugau oamenii, în deșert plângeau femeile, în deșert împleau văduvele aerul cu țipetele lor, și bătrînii își uneau vocile cu ale copiilor și cu viersuri sfâșietoare suplicau pe acești barbari, căci nu se găsea nici o rază de milostivire în inimele acelor ce aveau urechile astupate ca aspidele, care ca vrăjmașii ucideau pe oameni fără cea mai mică îndurare. Asemenea și mumbașirii turci pe mulți creștini au omorît, din pricină că n-au găsit bani la ei să le dea; pe unul dintr-aceștia rudele lui -l-a adus la București, -l-a băgat cu carul înțepenit cum era în curtea domnească să-l arate lui Vodă. La vederea acestei ștene spăimântătoare. Hangerliu nu se înduioșiă de loc, ci zise rudelor mortului:</p>
<p>— Dați bani căci atunci nimeni nu vă va omorî.</p>
<p>— De unde să dăm dacă nu avem? esclamară nenorociții țărani.</p>
<p>— Dacă n-aveți bani la ce mai vă este de folos viața? răspunse crudul domnitor.</p>
<p>Intr-acest timp boerii pământeni cei mai fricoși se strecura unul câte unul și fugeau la Brașov și Sibiu ca să-și scape încai pielea de goana Zabieților, iar boerii fanarioți și galepii împărătești cumpărau vite pe nimic după la slujitorii abusivi și după la locuitorii desperați de atâtea asupriri, dau câte 10 sau 12 lei boul mare și gras, câte 4 sau 5 lei pe vaca aleasă și câte doi zloți pe junince, le strîngeau în tamaslîcuri mari și apoi le vindeau cu prețuri bune pe la cazaclîi împărătești veniți din Țarigrad ca să strîngă provizii.</p>
<p>Văzând că poporul începe să murmure din zi în zi cu voce mai tare, că boerii pămînteni încep să ia cam fățiș și cam cu vioiciune partea poporului, că clerul se mișcă în mod cam demonstrativ, că consulul austriac are dese întrevederi cu boerii pămînteni, că comisarul frances de curând numit îl îndemnă să fie mai prudent și consulul rusesc făcea prea dese călătorii prin părțile prea mult bântuite de ororurile beilicurilor, adică prin Oltenia, Hangerliu se încercă mai ântâiu să împace pe boeri dându-le pe sub mână, în formă de gratificații aceia ce le lua pe față prin taxa văcăritului; unuia câte o pungă de bani, altuia câte două și altuia și mai mult, dar de surda fură toate, boerii care vedeau căsteaoa protectorului lui; steaoa căpitan-pașa, care nu făcea nici o ispravă în jurul Vidinului, era aproape de apus, nu vrură să se împace, ci urmară d-a sta retrași departe de domnie și d-a trimite arzuri la Poartă prin care descria ticăloșia în care gemea biată țeară.</p>
<p>Mădularele regealului împărătesc, care în mare parte erau protectori, ascunși ai lui Pasvantoglu și care nu privea nici de locu cu ochi buni pe Hangerliu, pentru că procura cu îmbelșugare ostilor împărătești tot soiul de provisie și sărăcea județele Olteniei, în cât Pasvantlîi nu găsea într-însele mai nimica dintr-alte hrăni, începură să-l pîrească la Sultanul că prăda țeara cu luarea zaheralelor în bani și în natură peste orînduială și peste măsură, în cât n-a mai rămas nimic în țeară, că a înființat văcăritul care a sărăcit cu totul raiaoa, și a deșertat chelarul împărătesc, care precum știm era țeara Românească în primul rînd, și apoi Moldova, ast-fel că nici bucate nici vite, nici bani n-au mai rămas în țeară și a lăsat raiaoa în sapă de lemn, în cât împărăția n-avea ce să mai scoată din țeară. Ei nu se mărginiră aci, ci împinși de dorința de a servi cât se poate mai mult pe Pasvantoglu, se apucară de amestecară și pe căpitan-pașa în mrejile pârelor lor, d-a -l acusa că ar fi fost complice în înființarea văcăritului, pe care l-a restabilit în baza unor firmane împărătești mincinoase, și că a împărțit cu Hangerliu tot prisosul agonisit prin nenumăratele strîmbătăți ce îndura poporul. Impăratul auzind toate acestea se mânie foarte mult și vru să pedepsească cu asprime pe vinovați, dar fu domolit de cadîna lui căpitan-pașa, care precum știm era amanta lui, și amână iarăși lucrurile pentru altă dată, și se mărgini a trimite lui Hangerliu ordin de a desființa văcăritul.</p>
   </div>
         <div type="chapter" n="9">
<head>IX. Bătălia de la Vidin</head>
<p>Intr-acest timp se petrecu în câmpul de răsboiu un eveniment din cele mai importante, care avu darul d-a curma acel răsboiu civil condus de la început într-un mod atât de ridicol.</p>
<p>Cu cât-va timp mai nainte de acel eveniment, căpitan-pașa scrise lui Hangerliu carte prin care -i vestea că avea de gând să vie la București ca să petreacă câte-va zile și că ar dori să facă puțin ziafet, la care să ia parte și boerii și cocoanele lor spre a fi petrecerea mai veselă. Hangerliu prinse foarte mult bucuros, și după ce făcu toate pregătirile în modul cel mai măreț, se duse la Craiova de eși întru întâmpinarea protectorului său și cu el veni în București, unde se ținu petrecerile și veseliele două săptămâni încheiate. În ultima zi a acestui șir de duvalmale, zi în care avea să aibă loc recepțiunea destinată pentru primirea boerilor și cocoanelor, boerii veniră în păr, atât cei Fanarioți cât și pământenii, dar din cocoane nici una, căci se știa câterau de desfrînați și de barbari Turcii dintr-acea vreme, la petrecere.</p> 
<p>Văzând una ca aceasta Hangerliu, și temându-se să nu se supere pașia, dădu ordin marelui său Postelnic să trămită slujitori să adune dintre femeile publice de prin Scaune și Isvor pe cele mai chipeș e și mai frumoase, să le îmbrace cu haine scumpe și alese luate din cămările domnești, și să le înfățișeze pașialelor pe una ca pe Brâncoveanca, pe alta ca Goleasca, pe alta ca pe Corneasca, pe alta ca pe Filipeasca și așa mai încolo. Văzând un asemenea, afrontu , boerii rămase înmărmuriți de mirare și de în dignare, dar nu avură curagiulu d-a desamăgi pepașa și d-ași exprima prin viu graiu și în veleag indignarea lor, ci se mărginiră d-a îneca în sufletele lor această revoltătoare insulta și d-a amăna pentru o vreme mai priincioasă răsbunarea lor, căci în acea zi palatul și orașul erau împănate de Turci sălbatici și armați până în dinți care mișuinau în toate părțile căutând zurbaua cu lumânarea.</p>
<p>Căpitan-pașa foarte încântat de strălucitoarea priimire ce a întâmpinat, se așeză voios la masă împreună cu agalele lui, cu Vodă, boerii și presupusele cocoane, și petrecură în ziafeturi și desfătări cine știe cât. După aceia se sculară de la masă, și după invitarea lui căpitan-pașa, care prinsese la chef, boerii avură slăbiciunea de a juca împreună cu presupusele cocoane până ce înoptă, când se puse din nou masa și mâncară, băură, și benchetuiră până târziu după miezul nopții.</p>
<p>Atunci desfrânatul pașe, în aprinderea beției și a orgiei, avu îndrăsneala de a arunca asupra celor mai alese dintre femeile Române cea mai infamă dintre insulte și d-a zice:</p>
<p>— Am aflat că cocoanele voastre sunt prea mult iubitoare de dragosti trecătoare, și prea mult îndatoritoare către străini; roagă pe cea mai frumoasă dintre ele, pe acea naltă și sprâncenată, nu țiu minte cum o chiamă, să poftească la mine în iatac.</p>
<p>Fanariotul scârbos în loc de a protesta și a se indigna de această neomenoasă insultă adusă celor mai nepătate și mai vrednice de respectat dintre femeile acelei epoce, primi bucuros si dădu ordin în consecință demnului de el mare postelnic, care -și împărți femeile desfrânate ce usurpau numele celor mai vrednice de stimat dintre cocoane, pe la iatacurile pașialelor și agalelor, și le dădu ordin să se poarte cu ei cu supunere și buna cuviință. A doua zi Pașialele foarte mulțumite de asemenea petrecere, dăruiră cu galantomie pe mincinoasele cocoane, și plecară înnapoi spre Vidin. După plecarea lor marele postelnic desbrăcă pe cucoane de bogatele lor haine și le trămise de unde au venit, lăsîndu-le numai bacșișurile ce căpătase.</p>
<p>Am reprodus astă ștenă revoltătoare și obștenă cu destul desgust, dar n-am omis-o ci am reprodus-o aproape esact după descrierca unui martor ocular, a lui Dionisie Eclisiarchul, care se găsește tipărită în volumul al II-lea al Tesaurului de monumente istorice, pagina 194, pentru ca generațiele presente să se încredințeze și mai mult cât de funestă a fost pentru Români epoca Fanarioților, și câte suferințe, una mai crudă și mai revoltătoare ca alta, au îndurat strămoșii noștri spre a ne păstra această patrie în care azi ne resfățăm liberi și de nimeni supărați.</p>
<p>Cum ajunse la Vidin, căpitan-pașa chemă la sine pe Leu-pașa și -i vorbi în chipul următor:</p> 
<p>— Babalîc ce să facem că nimic nu isprăvim cu Diiul? vremea trece, porunca împărătească nu se împlinește, și dușmanii ne sapă, în cât într-o zi o să ne pomenim în primejdie de viață din pricina împăratului. Să ne punem o dată pe treabă că nu mai încape loc de cârmeală.</p>
<p>— Eu mă puiu bucuros chiar și mâne, răspunse Leu-pașa; dacă îmi dai bani să plătesc lefile ascheriilor (soldaților năimiți) noi numai de cât ne pregătim să pornim cu răsboiu, dacă nu nu, căci într-alt chip agalele nu vor să meargă.</p>
<p>Dacă văzu că chip nu putință, căpitan-pașa i-a dat 100 pungi cu bani, și Leu-pașa a dat ordin agalelor să se pregătească de răsboiu, însă pe sub ascuns a vestit pe Pasvantoglu despre astă mișcare și l-a încredințat ca să nu aibă nici o frică, căci el cu oștile sale, fiind silit să dea ajutor lui căpitan-pașa, va merge în urma oștilor acestuia, și când va începe încăerarea, el și ai lui vor tăia pe pașialii și vor da ajutor Pasvanllîilor.</p>
<p>După aceia înduplecă pe căpitan-pașa ca să meargă cu ai săi în frunte, ca nu agalele aceluia să pismuiască pe ai săi, cum, că ei cei mai fruntași la rang ar merge în coada celor mai pe jos de el, și pe urmă vesti pe Pasvantoglu despre aceasta și -i comilnică încă că peste trei zile va avea loc atacul general.</p>
<p>Cu două zile înainte de acea zi, Pasvantoglu eși în miez de noapte din cetate liniștit și de nimeni turburat, împreună cu oștile sale care erau puțin numeroase, vr-o șeapte, opt mii, dar tot unul și unul arnăuți și anatoliți aleși, și năvăli în fruntea agatelor și ostenilor lor fără de veste spre tabăra pașialîiloru care dormeau în cea mai deplină liniște.</p>
<p>Panica ce produse acest atac ne așteptat fu teribilă; pașialîi, de și erau înzecitu mai numeroși, se zăpăciră așa de rău în cât nici n-au mai cutesat să opue cea mai slabă resistență, ci au început să fugă care încotro puteau; mereu urmăriți de șiușianelele Pasvantlîilor care-i împușcau într-una. În mijlocul acestei învălmășeli, Leu-pașa și ai lui care fură mai pregătiți ca cei-l-ați, să riră în ajutorul Pasvatlîilor și începură să împuște și să tae pe pașalîi frații lor de arme, din care causă au căzut mulțime de ostași împărătești tăiați și împușcați pe la spate, căci în învălmășeala nopții se împușcau unii pe alții.</p>
<p>Căpitan-pașa amețit de ast atac neașteptat, făcu ceia ce făcuse și cele-l-alte pașiale, se gândi numai la viața sa, și fugi aproape gol și numai cu vr-o 20 de Turci la Rachova, unde se grăbi a se întări cum putu împreună cu rămășițele sfărîmate ale oștilor ce sosiră mai în urmă, și lăsă în mânele biruitorilor, tunuri nenumărate, iarbă de pușcă și obuzuri în cantități însemnate, tot bagajul întregei armii, o mulțime de bani, corturi scumpe, haine prețioase, cai de valoare cu harșiale împodobite numai cu fir de aur, arme fără număr, vite, grâne, și tot soiul de provisiuni în cantități așa de mari, în cât trecură mai multe zile până să le care în cetate și călăreții înnotau în grămezile de făină cu căii până la burtă, ca iarna prin nămeții de zăpadă. Numai oastea lui Leu-pașa s-a retras spre Rachova fără să pată vre-o stricăciune și fără să i se ia ceva.</p>
<p>Cum a ajuns la Rachova, căpitan-pașa, ghicind în fine rolul de spion ce jucase Leu-pașa în toată această expedițiune, scrise Sultanului o epistolă prin care cerea moartea acestuia, iertarea, lui Pasvantoglu, și numirea sa în calitate de pașe al Diiului, fără care răsboiul civil nu se putea precurma. Sultanul -i a dat ascultare și -i trămise atât firmanul prin care înnălța pe Pasvantoglu la rangul de pașe cu trei tuiuri, cât și acela prin care -i poruncea să-i trimită capul lui Leu-pașa.</p>
<p>După ce primi acest ordin și se mai îndrepta de boala în care căzuse după înfrîngerea de la Vidin, căpitan-pașa se grăbi de a scrie lui Leu-pașa următoarea epistolă:</p>
<p>«Multă sănătate și dragoste efendisiei tale, babalîc; iată că mai dându-mi în de bine din bolnăvirea ce mi s-a întîmplat din pricina hainului Pasvant, poftesc pe slăvimea ta, babalîc, să iei osteneală să vii aici la mine să mai ședem de vorbă, a mă parigorisi cu efendisia ta, și a ne sfătui ce să facem cu Diiul, iar de nu vei putea veni, să viu eu la Măria ta.</p>
<p>Dacă citi acest mechtup, Leu pașa se amăgi de dădu răspunsul în chipul următor:</p>
<p>«Primind prea cinstitul mechtup al înălțimei tale, m-am bucurat că este Măriei tale mai binișor și te-ai mai îndreptat; și fiind-că ești încă zaif, să nu vii Măria ta la mine, ci peste două trei zile voiu veni eu la Măria ta și ne vom parigorisi unul pe altul».</p>
<p>Primind astă știre căpitan-pașa s-a bucurat foarte mult și numai de cât a chemat la sine patru ianiceri de ai lui din cei mai aleși și mai voinici, și arătându le firmanul împărătesc le-a dat ordin să fie cu armele gata ca să omoare pe Leu-pașa care în curând va veni la el, îndată ce-i-o face semn, pentru care serviciu le va răsplăti cu cuviință și le va da daruri însemnate. Ianicerii îi făgădui că-i va da ascultare și că vor face, și prin fapta aceia ce -i-a făgăduit prin viu graiu, și se sfătuită cu dânsul asupra chipului cum va aduce la îndeplinire acest fapt odios.</p>
<p>Deci viind Leu-pașa a treia zi, căpitan-pașa l-a primit foarte bine, -i-a eșit întru întîmpinare la ușa iatacului și l-a găsduit chiar în conacul lui; i-a dat dulceață, cafea și ciubuce și pe urmă l-a ospătat cu felurite bucate scumpe, arătându-i voe bună și multă amiciție, ca să nu bănuiască aceia ce sta ascuns în inima sa, și apoi l-a petrecut până la iatacul seu și -i-a poftit noapte bună. Asemenea și a doua zi și a treia zi până ce trecură două săptămâni încheiate. Intr-a șease-spre-zecea zi Leu-pașa voind să se întoarcă la ordia (tabăra) lui, căpitan-pașa l-a rugat să mai stea încă două sau trei zile ca să se mai sfătuiască împreună cu el, și Leu-pașa i-a dat ascultare. Dar chiar într-aceâ zi pe înserat, după ce se sculară de la masă, trecură în iatac ca să mai stea de vorbă, și spuind una alta trecu vreme multă în cât se înseră de tot. Văzănd una ca asta scoase amândoi ceasornicele ca să vadă câte ore era spre a se duce amândoi să se odihnească; atunci băgară de seamă că s-a înoptat în cât nu mai puteau să distingă ora, Căpitan-pașa numai de cât bătu în palme ca să aprinză lum]nările și într-acelaș timp făcu semnul convenit ianicerilor care stau ascunși după perdeaoa usei ce da în camera sa de culcare, și cum văzu că Leu-pașa se scoală, îi sări ca o panteră în spinare și-l isbi drept în faciă cu iataganul. Lovitura fu teribilă, aproape omorîtoare, dar Leu-pașa deși bătrân era voinic, om nalt și foarte puternic. El cu sângele ciuruind dintr-nsul începu să se lupte cu căpitan-pașa, dar la minut năvăliră ienicerii care -l căsăpiră cu hangerele, îi ciuruiră corpul cu mai multe umpluturi de pistoale descărcate chiar lângă el și unul îi arunca și un laț de gât încât moartea -i-a fost instantaneă. A doua zi -i-a jupuit capul și umplându-i pielea cu bumbac l-a trămis în grabă la Stambul la Sultanul, iar corpul l-a aruncat în Dunăre; după aceia tot ce au găsit la el, adică: bani, haine, arme, ceasornice, le-a dat acellor ce l-au omorît, pe care căpitan-pașa i-a făcut agale. Turcii care însoțise pe Leu-pașa de frică n-au știut care în cotro să fugă, iar cei din tabără, cu toate asigurările lui căpitan-pașa, s-au ridicat cu toții, și unii s-au dus la patria lor, iar alții au întrat în cetate și s-au înrolat între oștenii lui Pasvantoglu.</p>
   </div>
         <div type="chapter" n="10">
<head>X. Moartea lui Hangerliu</head>
<p>Groasnicul desastru ce se întâmplă armiei lui căpitan-pașa produse în Constantinopole o sensațiune atât de dureroasă, încât ca nici o dată, toți de toate stările fură într-o continuă agitație în decurs de mai multe săptămâni. Membrii regialului mai cu seamă se arătară cei mai afectați, cei mai consternați, cei mai revoltați. Ei care în mare parte urau de moarte pe căpitan-pașa și protegeau pe sub ascuns pe Pasvantoglu, făcură tot ce putură ca să înegrească în ochii sultanului pe inimicul lui și să arunce asupră-i toată greutatea răspunderei acestei înfrângeri fără de seamăn de rușinoasă. Așa dar unii din ei scrise lui Hangerliu pe sub ascuns mai multe epistole, prin care-l îndemna să spue tot ce știa despre fostul său protector și tot ce putea fi defăimător lui căpitan-pașa, a cărui stea a apus, daca vrea să fie bine de el și să domnească multă vreme.</p>
<p>Nenorocitul de el care în țeară își făcusse inimici din toată suflarea omenească, de teamă să nu piarză puterea, pentru care făcuse o mulțime de fapte revoltătoare, avu micimea de inimă de a uita nenumăratele binefaceri ce făcuse pentru el căpitan-pașa, priimi propunerea regelilor și scrise o epistolă plină cu o mulțime de acusațiuni, între care și un număr mare de calomnii contra protectorului său. Insă fie provedința, fie trădarea unuia dintre regeali, care pe sub ascuns era amic lui Kuciuc Husein-pașa, acea scrisoare căzu în mânele lui căpitan-pașa care într-acel moment se afla la Ruștiuc.</p>
<p>Acesta cum primi acea dovadă pipăita de felonie din partea protegiatului său, fără să facă cel mai mic sgomot sau să spue cui-va ceva, scrise împăratului o scrisoare prin care-l ruga să-i acorde mazilirea lui Hangerliu. Sultanul ale cărui urechi până aci fusese împuiate de mulțimea pîrilor îndreptate contra lui, și care-l ținea pe tron numai pentru hatîrul protectorului său, se grăbi d-a satisface această cerere și d-a iscăli firmanul de destituire.</p>
<p>Indată ce dobândi astă cerere, Husein-pașa scrise Sultanului o nouă epistolă cât se poate de confidențială prin care-i spunea că în fine ș-a încredințat că toate pîrele aduse în contra lui Hangerliu au fost adevărate, că a jefuit poporul de l-a sărăcit cu totul și a nedreptățit pe toată lumea și că merită, să fie aspru pedepsit. Priimind a doua epistolă, Sultanul Selim încuviință să-l pedepsească prin moarte, însă să ție cât se poate mai în secret acest al doilea ordin. Hangerliu aflând de mazilirea sa care se svonise în public, rămase cu totul înmărmurit și numai de cât, iară cea mai mică remușcare, scrise lui căpitan-pașa cu același condeiu cu care scrisese contra lui pîrile cele mâi grave, o epistolă duioasă, prin care-l ruga să-l protegeze încă și să-i hărăzească încai domnia Moldovei.</p>
<p>Citind această scrisoare, Husein-pașa avu îndestulă putere de a-și stăpâni indignarea; și în loc d-a-și da mânia pe față, din contra îi răspunsese cu politeță și ton binevoitor, că va face tot ce -i va sta prin putință ca să -i satisfacă cererea. Astă epistolă liniști pe Hangerliu și -l făcu să stea fără grije în palatul seu, și să încredințeze puterea în mânele caimacanului orînduit de Poartă, care fu însărcinat să guverneze țeara împreună cu divanul boerilor până va sosi noul domnitor ce în curând va fi numit, și să se prepare de călătoria spre Iași, unde era foarte sigur că în curând va fi transferat.</p>
<p>Ordinul de mazîlire și de întocmirea noului guvern fu adus de către un capigiu împărătesc care intră în București în ziua de 15 Februarie 1799, tocmai în ziua în care încetase d-a mai ninge: acest dregător al Porții era însoțit de un număr oare-care de Turci și de un arap mare ca unu colos, negru ca cărbunele, cu căutătura înfiorătoare, buzat, urît și foarte groasnic la vedere. Cum ajunse în capitală el trase la conacul turcesc numit beilic, unde trăgeau și se adăposteau toți trămișii Turciei, și stătu acolo trei zile fără să facă alt-ceva de cât să trămită la logofeție unde se ținea divanul boerilor hârtiele prin care se constituia guvernul provisoriu. Peste trei zile însă, adică în ziua de 18 Februarie, care se întâmplase să cadă într-o zi de Vineri, capigiul care se numea Husain și avea rangul de Pișchirgiu între ediclii seraiului împărătesc, eși cu tot saltanatul din conacul seu, se duse la divan unde erau strânși toți boerii și le încredință originalul firmanului de mazîlie și de întocmirea guvernului provisoriu. După aceia se duse la palat, descălecă la scară împreună cu toată escorta sa, și intrând în apartamentele Postelnicei, trămise lui Vodă știrea că vrea să-i vorbească tainic și cât se poate mai grabnic, pentru că avea să -i dea din partea Capuchehaelei sale din Constantinopole niște hărtii foarte importante, pe urmă era silit să plece îndată la Diiu, unde avea să comunice aianului Pasvantoglu porunci împărătești însemnate, și de acolo sa se ducă la Ruștiuc unde era așteptat de căpitan-pașa. Marele Postelnic Iordache Șuțu se duse la Vodă și -i comunicâ cuvânt din cuvânt vorbele capigiului.</p>
<p>— Lasă-lu să vie, zise Vodă.</p>
<p>— Eu n-ași fi de părere să -l priimesc, replică Postelnicul, pentru că are cu el un arap foarte grozav.</p>
<p>— Nu face nimic; așia au obiceiul capugii să ia cu ei câte un om groasnic, pentru mândrie, ca să însufle spaimă.</p>
<p>— Eu ași fi de părere să îi spui că ești cam zaif și să-l poftesc să vie altă dată.</p>
<p>— Ḑice că are hârtii grabnice din partea Capuchehaelei mele.</p>
<p>— Eu sunt de părere să -mi încredințeze mie hârtiile, și altă dată când n-o mai veni cu arapul să dea ochi și cu Măria ta.</p>
<p>— Fă cum știi că e mai bine, zise în fine Vodă. Marele postelnic se duse la capigiu și -i spuse că Măria sa era foarte zaif și nu putea să -l primească într-acea zi.</p> 
<p>— Trebue să mă priimească, dacă nu vrea să înfrunte urgia împărătească, răspunse capigiul cu asprime, căci sunt grăbit și aceia ce am să-i spun numai Măriei sale între patru ochi pot să spun.</p>
<p>Postelnicul auzind de urgia împărătească se înfricoșă și numai de cât se duse sus, și ieste câte-va minute se întorse să -i spue că -l poftește Măria Sa în iatacul lui.</p>
<p>Capigiul se sui sus urmat numai de arapul, și intrând în iatacul domnesc, salută cu tot respectul datorit înnaltului său rang pe Vodă, care sta în pat după moda orientală, mai ântâiu -i dădu din partea lui căpitan-pașa o epistolă, prin ca e -l încredința spre cele mai bune disposiționi din parte-i în favoarea sa și -i promitea tot sprijinul dorit. Aceasta epistolă înveseli foarte mult Hangerliu și -l făcu să poftească pe capigiu să stea pe pat alături de el și arapului îl făcu semn să stea pe o laviță lângă ușe. După aceia porunci să aducă dulceață, cafea și ciubuce și pe urmă zise în franțuzește marelui postelnic să ia cu sine pe arap a cărui vedere -l incomoda, și să-l ducă în camera de alături spre a-l îmbia cu dulceață, cafea și ciubuc. Postelnicul pofti pe arap să treacă alături, dar el răspunse cu voce aspră:</p>
<p>— Instemem, adică nu voiu.</p>
<p>Ne cutezând să-l scoață afară cu sila de teamă să nu-l întărîte, Vodă s-a adresat tot în franțuzește postelnicului să mai cheme în casă un număr oare-care de ciohodari; însă abia eși afară postelnicul și arabul strigă cu voce sălbatecă, adresându-se către capigiu:</p>
<p>— Ne durursun? adică: ce aștepți?</p>
<p>Auzind astecuvânte capigiu îngălbeni și începu să-i tremure mâna ce ținea filigianu cu cafea. Vodă înțelegând că nu era lucru curat, zise în grecește cămărașiului său care era în întru, să cheme numai de cât în întru băeții, adică bulucbașii și arnăuții; însă îndată ce eși acesta din casă, la un semn al pișchirgiului, Arapul se aruncă după laviță unde sta drept în pat în spinarea lui Vodă, cu un laț de găitan în mână spre a i-l arunca după grumaji, dar lațul căzu la picioarele sale. Domnul care era robust respinse pe arab cât colo și să sculă în sus, dar capigiul îi striga:</p>
<p>— Davranma, adică: nu te opune, și-i descărcă drept în pept două pistoale care -l răsturnă la pămînt fără a-l ucide.</p>
<p>Atunci arapul îi petrecu lațul după gât și începu să tragă de el cu virtute până ce -l trânti jos din pat. Văzându le că încă se svârcolea, arapul se urcă pe el și începu a-i frânge grumajii, iar capigiul îi spintecă pântecele cu mai multe tăeturi de hanger, și nu să potoliră până ce nu se încredințară că nu mai mișcă.</p>
<p>La această ștenă barbară fură față ciubucciu și peșchirgiu domnesc; ei cum văzură pe arap sărind în cârca Domnului și pe capigiu descărcându-și pistoalele eșiră afară speriați strigând și țipând:</p>
<p>— Ajutor! și îndată sosiră și intrară în întru marele postelnic și un număr mare de ciohodari, care văzând înfiorătoarea ștenă fu p-aci p-aproape să sară asupra Turcilor ca să pedepsească cu asprime moartea stăpânului lor, dar capigiu pricepându-le gândul, strigă cu voce detunătoare:</p>
<p>— Dur, bre, firman, adică: stați pe loc că lucrez în numele unui firman. Astecuvânte înțeleni pe loc pe toți ediclii și nimeni n-a mai îndrăsnit să facă un pas măcar, îndată ce au auzit de firman. Ce vremuri triste! ce caractere slugarnice!</p>
<p>După aceia arapul a tăiat capul lui Vodă, iar trupul tăvălit în sânge -l-a tîrît legându-l cu streangul de picioare, pe scări în jos până în curte, și acolo desbrăcându-l de haine și de tot ce avea pe el ca: bani, inele, ceasornice și alte scule, ‘l-a lăsat în curte în zăpadă cu totul gol. Auzind despre astă crudă barbarie și văzând pe capigiu că intră în cămara sa, Doamna Hrisi cu fetele și copii săi mai mici, începură să țipe, să sără pe ferestre aproape goi, și să fugă în casa lui Manolache Brâncoveanu de frică să nu fie și dânșii tăiați de nemiloșii Turci.</p>
<p>In urma acestor ștene atât de tragice un număr oare-care de boeri se strânse în curte din ordinul capigiului, și acesta le citi firmanul împărătesc de ucidere, care spăimântă pe toți în modul cel mai înfricoșiat, mai cu seamă când auzi că din ordinul sultanului capigiul le ordonă să lase acolo cadavru în mijlocul curții gol fără să aibă pe el măcar cămașe, și pe arab strigând:</p>
<p>— Iată cânele ce a mâncat hasnaoa împărătească; cine o face ca el ca el o să pață.</p>
<p>A mâncat hasnaoa împărătească!? el care pentru acea hasna a sărăcit cu desăvîrșire țeara și -și-a atras ura țărei întregi! ce cumplită ironie și ce neagră ingratitudine! Dar ce să zici? așa trebuia să se întâmple, căci așa au pedepsit în tot-d-auna Turcii pe acei ce -i-au servit cu prea mult zel și devotament. De aceiași moarte a murit Mavrogheni care pentru Turci a împins devotamentul până la eroism și abnegațiune fără seamăn, nu putea să moară de altă moarte nici Hangerliu care a calicit țeara spre a îmbogăți pe Turci.</p>
<p>A fost să se realiseze profetica prevestire a țăranilor Români, care cu mult timp mai nainte strigau în gura mare și în toate părțile că asupra acestui domn crud, care chinuia pe Român spre a îndestula pe Turci, are să vie urgia împărătească și Turcul are să-i tae capul. Poporul fu cel mai chinuit de acest domn crud, cu toate acestea pe când boerii fugeau care încotro puteau, unii pe la moșiele lor și alții chiar peste graniță, poporul începu să se adune în număr mare, să înconjure curtea palatului, să murmure într-un mod foarte amenințător și să sgudue cu putere porțile curții domnești pe care Turcii din escorta capigiului se grăbise a le încuia. Văzând că lucru să îngroașe și că poporul, de și cu totul desarmat, devenea din ce în ce mai amenințător, Turcii începură să tragă prin curte focuri de pistoale în aer, ceia-ce făcu pe mulțimea desarmată să se înfricoșeze și să se retragă fiecarepe la casa sa.</p>
<p>Cât ținu acea zi corpul nefericitului Domn zăcu în zăpadă ca un stârf de câne, gol și fără o luminărică măcar la cap; iar Turcii se ocupaseră cu scoaterea și jefuirea palatului domnesc. Tot avutul lui Vodă, Doamnei, al beizadeilor și al rudelor, casnicilor săi și al tuturor câți locuiau în palatul domnesc, tot fu confiscat în favoarea împărăției. Nenorocita Doamnă pe lângă sfășietoarea moarte a soțului său fu condamnată să vază cum o dispuia de avutul său, chiar de obiectele cele mai indispensabile și mai intime. După aceia boerii greci câți fusese sfetnicii lui Vodă fură puși la închisoare și la casne, ca să spue unde -și-a ascuns Vodă banii, mai cu seamă din darea văcăritului, pe care o evalua la mai multe milioane, pentru că în palat și în visterie nu se găsise mai mult de cât câte-va sute de pungi și Turcii sperase să se desdauneze din spinarea Românilor de cele 40,000 pungi ce cheltuise cu înăbușirea răscoalei lui Pasvantoglu; dar de surda fură toate torturele, și toate jafurile averei lui Hangerliu, a capuchehaelei sale și a tuturor rudelor și casnicilor lui, că nu putură să scoată mai mult de 20,000 pungi cu bani. Acel ce sărăcise țeara ca să sature pe Turci se sărăcise și pe el și pe familia sa, în cât Doamna sa până la moarte își mângăiâ adâncele sale bătrînețe din mila ce primea de la epitropia bisericei Sf. Spiridon nou din București.</p>
<p>A doua zi capigiul a poruncit să vie Doamna cu copii de la Brâncoveanu, încredințând-o prin jurămînt că nu-i va face nici un rău, și aducând-o în iatacul ei -i-a arătat capul nefericitului Domn care zăcea pe masă pe o tavă de argint și arătându-i-l, arapul îi strigă:</p>
<p>— Iată capul bărbatului tău; iată capul tatălui vostru.</p>
<p>Doamna și copii văzându-l începură să țipe și să plângă cu mare jale și să dea tot ce mai rămăsese asupră-le ca să-l ridice de acolo și să-l îngroape ca p-un creștin. Arapul luă banii i-și făgădui ca așa va face, dar nu se ținu de cuvânt, căci capul era destinat să fie dus la Constantinopole.</p>
<p>După aceia capigiul chemă la sine pe postelnicul, pe vistierul și pe cămărașiu și le dădu ordin să-i aducă pecetluiturile, adică biletele de văcărit, promițându-le că nu le va face nici un rău, și aceștia îi aduse trei sepeturi pline cu asemenea hârtii, pe care capigiu ordonă să le scoață afară în curte, să deschidă porțile și să cheme prin piistavi poporul.</p>
<p>Indată ce se adună poporul în număr foarte mare, capigiu porunci arapului să verse sepeturile cu pecetluituri d-asupra corpului lui Hangerliu și pe urmă să le dea foc. Atunci boerii câți se adunase căzură în genuchi înnaintea capigiului și -l rugară cu lacrămi să nu facă una ca aceasta, ci să se milostivească ca să -i lase să -l îngroape ca pe un om, iară hârtiele pecetluite să le arză deosebit, pentru care bine-facere se îndatora a -i dărui un plocon de 100 pungi. Capigiu văzând banii în mână, le dădu voia cerută și după aceia boerii îmbrăcă trupul cu o cămașe de pânză albă, îi aprinse la cap o lumînărică de ceară galbenă și -i așeză lângă cap o străchioară, în care fiecareboier și popor aruncă câte o lăscae sau o leiță după putere până se strînse zece lei, un slot și o leiță cu care se cumpără un coșciug de lemn alb și se plăti unui căruțașiu cu un cal care -l conduse în timpul nopții până la Schitul Sf. Spiridon-vechiu ce fusese reconstruit de dânsul, unde -l înmormântă cu un preot bătrîn fără să asiste un singur om măcar la această tristă ceremonie. Ast-fel fu înmormântat cu talerul, acela ce storsese din spinarea țărei milioane spre a dobândi protecția străinilor.</p>
<p>Capul său fu dus la Constantinopole, unde după ce se făcu cea mai minuțioasă cercetare asupra identității sale, fu aruncat după obiceiul turcesc la câni.</p>
<p>Domnia sa, care dură doi ani și trei luni fu pentru el un șir de chinuri și sbuciumări, și moartea sa fu una din cele mai tragice. Așa au perit toți aceia care s-au slugărnicit prea din cale afară pe străini.</p>
<p>După moartea lui Hangerliu, căpitan-pașa dădu pe față ura ce hrănise în contra fostului său protegiat, îi prigoni familia care îndură felurite străgăniri revoltătoare, și în cele din urmă puse de ucise pe Gheorghe Lapate care se rudea cu nenorocitul Domn si care fusese caimacam al Craiovei, învinovățindu-l că el ar fi fost scriitorul scrisorilor care -l defăima.</p>
<p>Văcăritul fu desființat prin porunci strașnice publicate din toată țeara, dar banii ce apucase să se strîngă nu se mai restitui celor de la care fusese luați, cum glăsuia porunca împărătească, ci sumele câte nu apucase să se verse în vistierie, rămase prin pungile ispravnicilor, zarafilor (casierilor), tacsidarilor, zapciilor, mumbașerilor și altor slujitori, iar banii câți apucară să sosească în capitală fură hrăpiți de către boerii fanarioți care se îmbogățiră foarte mult, pe când familia Domnului care plătise atât de scump înființarea astui bir, și poporul care se calicise plătindu-l, au rămas în ticăloșie.</p>
   </div>
         <div type="chapter" n="11">
<head>XI. Domnia a doua a lui Alexandru Moruzi</head>
<p>Ca urmașiu al lui Hangqrliu, Poarta, în loc d-a numi un domn mai cu milă de țeară care să -i vindece groasnicele rane făcute de lupta cu Pasvantlîi, trămise din nou pe Alexandru Moruzi, care, cu toate că era înzestrat, și înfrumusețat cu multe daruri, învățat, înțelept foarte iscusit la minte, deștept la ale țărei îndreptări și bun judecător, avea două mari defecte, două lichele firești, cum zice Zilot Românul în cronica sa (pag. 25): lăcomia și scumpetea, care -i vătăma toată frumusețea celor-l-alte daruri, și care a băgat țeara în o mulțime de nevoi și necazuri, asemănându-se firea lui întocmai cu o materie frumoasă de mare preț și din țesătura ei pătată fără lecuire.</p>
<p>Boerii aflând de astă numire; unii se bucurară, dar alții se întristară, după cum îi călăuzea interesul și întrevedea foloase sau prigoniri de la noua domnie; boerii pămînteni nu se bucurară, nici se întristară, ci rămase tot în reservă, așteptând cu neastâmpăr resultatul misiunei lui Dudescu, care, de și trecuse doui ani trecuți de la plecarea sa încă nu le dăduse vre-o știre bună sau rea despre isprava sa; iar poporul începu să se închine și să strige:</p>
<p>— Ce ne mai așteaptă Doamne în viitor? în vremea celei d-ântâiu domnii a sa ne-a prigonit ciuma, boala de vite și foametea, în cât din cei scăpați cu viață mulți s-au hrănit, cu coaje de copaci și cu băligi de vite coapte, și mulți din cei ce n-au murit de ciumă au murit de foame. Oare ne este dat ca, după ce am scăpat de văcăritul lui Hangerliu, să îndurăm foametea lui Moruzi?</p>
<p>Cu toate acestea noul domnitor a intrat în Capitală în ziua de 8 Martie 1799 cu multă paradă și tevatură, șî îndată ce se sui pe tron începu să Tăgăduiască boerilor și poporului munți de bunătăți, și de îndreptări, sperând prin aceste făgădueli să înduplece a se întoarce din pribegie pe cei ce își luase ochi de fiare și fugise peste hotar; dar în curând firea sa pornită spre hrăpire și iubire de argint îl făcu să părăsească măsurile de îndreptare ce luase în primele momente și să strângă la bani, cât se poate de mulți spre a se despăgubi de mulțimea banilor ce dăduse Turcilor spre a dobândi domnia și să -și mai înmulțească și propria sa avere.</p>
<p>Toate resursele de îmbogățire erau sleite, căci Hangerliu făcuse să bată vânt de primăvară în toate pungile; în mânele unui om isteț însă totul devine un isvor de înbogățire; el scoate apă chiar din piatră seacă. Isvorul bogăției fu lesne găsit: banii strânși de la văcărit, din care, precum am mai zis, prea puțini intrară în punga lui Hangerliu și cei mai mulți în pungile boerilor mari și mici și al slujitorilor. El sub pretext de a face dreptate și a înapoia celor păgubași tot ce li s-a luat prin strâmbătate, a început să ia la socoteală pe tacsidari, pe zapcii, pe sameși, pe zarafi, pe ispravnici și pe toți boerii câți s-au dedulcit din acest nelegiuit bir, și pe unii cu mijloace subțiri și ficlene, zice Zilot, pe alții prin silnicie și chiar chinuri, pe unii pe dreptate iar pe cei mai mulți pe nedreptate, i a supus la globire de a dat și ceia ce n-au luat; din care pricină mulți din boeri -și au luat lumea în cap și au fugit peste graniță care în cotro aputut.</p>
<p>Intr-acest timp muri împărăteasa Ecaterina țarina Rusiei și în locul său se sui pe tron fiul său Pavel I; cu toate acestea politică rusească vicleană și cu două fețe nu muri nici se schimbă. Această politică, pe când pe sub ascuns da bani fără socoteală ca să ție în picioare rebeliunea lui Pasvantoglu, bandele armate ale tâlharilor Cărjalii, care ajunsese cu cutezanța până a ataca convoiurile armatei și vistieriei împărătesei spre a le jefui de bani și zacherale, spiritul de revoltă al lui Ali-pașa Tebelini, guvernatorul Ianinei și al lui Giurgi Osman-pașa, pe față prin ambasadorul său din Constantinopol, îndemna regialul d-a nu ceda o dată cu capul, d-a nu capitula înaintea rebelilor, și d-a ou potoli spiritul de revoltă prin slăbiciune, ci din contra prin esemplele cele mai aspre, ast-fel cum reclamă amorul propriu al unei națiuni mari ca Turcia care nici o dată n-a cedat când un supus rebel a cerut ceva prin forță. Această dublă ațâțate își produse efectul dorit.</p>
<p>Sultanul care, precum știm după îndemnul lui căpitan-pașa iscălise un firman prin care ertă pe Pasvantoglu și -l numea pașă cu trei tuiuri, auzind îndemnurile alcătuite cu meșteșugire de ambasadorul rus, se grăbi, a revocă firmanul de ertare, care încă nu apucase să fie comunicat lui Pasvant, pretextând că el nu înceta de a fi gasdă și povățuitor Cărjaliilor care prădau orașe și sate din țeara turcească, ardeau tot ce întâmpinau de remânea pământul gol, răpeau hasnalele împărătești după drumurile Țarigradului, și toată avuția aceasta o ducea la cetatea Diiului, care devenise un conac de tâlhării; ba încă hrăneau speranțe și mai îndrăsnețe: aveau de gând să ridice pe Pasvant și să-l facă împărat în cetatea Odriiului (Andrianopole) unde mai fusese o dată împărăție turcească. Tot o dată porunci lui căpitan-pașa ca să -și strângă oștile și să pornească din nou spre Vidin.</p>
<p>Tocmai atunci sosi la Constantinopole și Kuciuc Husein căpitan-pașa și spuse Sultanului nenumeratele piedici și primejdii de ne isbândă ce ar îndura din nou împărăția, daca s-ar încerca din nou să ia cetatea Diiului cu oști turcești, care făceau la fie-ce moment causă comună cu rebelii, și pe lângă aceasta nu erau nici de loc iscusite în conducerea unei bombardări și a asediului unei cetăți atât de tari și nici nu cunoșteau tacticele noii strategii.</p>
<p>Aste spuse ale lui căpitan-pașa puse din nou pe gânduri pe Sultan și îl sili să convoace un mare consiliu, la care să asiste, pe lângă regiali și vizirul, și marele muftiu și chiar dânsul în persoană. După ce se strînse acest consiliu, începu o deliberare furtunoasă și începură să se ciocnească părerile cele mai deosebite provocate de interesele cele mai opuse: unii fură de părere ca Sultanul să se împace cu Francesii care intrase în Egipt din luna lui Iulie anul 1797 și se apropiau de Ierusalim și să-i cheme pe ei cu tunurile lor să spargă cetatea; altul zicea să poftească pe Nemți carii erau vecini să bată cetatea împreună cu Turcii; alții în fine să poftească pe Muscali care deja le-a dat un ajutor de 100,000 de oșteni ca să se răsboiască cu Francesii și care erau mai răsboinici și vor face biruința să vie mai curând.</p> 
<p>Împăratul după ce auzi toate aceste păreri după perdea unde sta ascuns, că așa era, obiceiul la împărații turcești d-a nu li se vedea facia nici vorbi, ci numai să asculte fără a fi văzuți, ori de câte ori asista la consilii de miniștrii, și după ce se sparse divanul, trecu în iatacul său, chemâ îndată pe vizirul și-i porunci, zice Dionisie Eclisiarchul, (Tesaurul de monumente istorice Vol. II, pag, 198), să cheme pe elciul muscălesc și să-icuvânteze din partea sa, ca să scrie Împăratului Pavel să-i trămită oaste muscălească cu care să bată cetatea Diiului, să o sfărîme și să scoață din ea pe hainul Pasvant, care a turburat toată împărăția.</p>
<p>După ce află cele de mai sus de la vizirul, ambasadorul scrise îndată la St. Petersburg și peste zece zile veni răspuns de la guvernul sfintei Rusii, fireasca protectoare a creștinilor apăsați, desinteresata ocrotitoare a Românilor, care nici o dată n-a vrut să ne anexeze nici să ne știrbească măcar un fir de păr din ce este al nostru, răspuns prin care făcea cunoscut guvernului sultanului că prea milostivul Împărat Pavel, grațiosul Țar al Rusiei, bine-voia a îndeplini cererea sa, adică a trămite 12,000 oșteni aleși cu tunuri mari de asediu, care în 24 ore va sfărîma cetatea, daca în schimbul astor mari osteneli și cheltueli va mulțumi pe Împăratul Pavel dăruindu-i cele două mici principate Valachia și Moldova spre a le stăpâni în veci. Pentru acest mic dar se îndatora a da în mâna împărăției nu numai pe Pasvant ci și pe cei alți haini și turburători ai împărăției îi va supune și va face liniște și pace împărăției turcești.</p>
<p>Auzind răspunsul eleiului muscălesc, Sultanul primi bucuros să sacrifice aceste două țări pentru care strămoșii săi se jurase a le păstra întregi și a le apăra contra oricărei asupriri, și zise:</p>
<p>— Mai bine să dau Muscalilor aste două țări care numai necazuri și supărări îmi pricinuesc și să scap de vrăjmași și turburătorii împărăției și să împărățesc cu pace și liniște, de cât să pierd întreaga împărăție.</p>
<p>— Mai bine, așa să fie prea puternice Împărate, răspunse ca un ecou, marele vizir.</p>
<p>Indată ce luă asta hotărîre, Sultanul Selim însărcină pe vizir să comunice ambasadorului rus ca să scrie Împăratului seu că propunerea ca de el este primită și că ar fi fost bucuros sa dea Rusiei cele două mici principate: Valachia și Moldova ca să scape de încurcătura în care se găsea, numai Rușii să trămită cât se poate mai curând ostile promise. Ambasadorul s-a bucurat foarte mult aflând această noutate, dar a cerut ca Poarta să alcătuiască un tractat în regulă aprobat de Sultanul prin obicinuitul firman, care să însoțească epistola ce va trimite el. Cererea eleiului se îndeplini în tocmai și tractatul cerut fu trimis la St. Petersburg și întrat în mâinile Țarului Paul.</p>
<p>Acest tractat însă nu se aduse la îndeplinire, pentru că geniul protector neamului românesc care l-a scăpat de robie în decursul atâtor veacuri, îl scăpă și de astă dată, și a doua cercare de cotropire făcută de Rusia nu se realisă nici atunci. Căpitan-pașa care nu împărtășea nici de loc părerea d-a recurge la străini pentru a subjuga un rebel și a dărîma cu tunuri rusești o cetate turcească, poate cea mai tare din toate, și care în decursul veacurilor ce ar urma de multe ori poate ar împiedica prin resistența zidurilor sale năvălirile Muscalilor, căpitan-pașa care încă înclina în favoarea încheirei unei păci cu Pașvantoglu, se grăbi a comunica trista știrea tractatului încheiat capuchahaelei lui Moruzi din Constantinopole, care se grăbi a o împărtăși Domnului seu printr-un curieru special, care sosi la București în opt zile.</p>
<p>Moruzi primind astă știre, mai ântâiu nu vru să creadă, atâtu de stranie și monstruoasă i se păru acea hotărîre a Sultanului, și nu comunică la nimeni nimic; dar după ce primi și de la Poarta ordin formal de a face pregătirile trebuincioase pentru strîngere de zacherale: fân, orz și conace și orice va trebui pentru ostile rusești ce în curând au să vie spre a bate cetatea Diiului, și îndată ce află de la colegul seu Constantin Ipsilante Domnulu Moldovei, că în adevăr s-au grămădit în apropiere de Dnistru un corp de 12,000 armată, pihotă, husari, cazaci și tunari cu tunuri mari, cu gefănale, cu gumbarale, avantopuri și cu cartace sub comanda generalului Suvarov, de ochii lumii dătu porunca ispravnicilor să strângă zacheraoa cerută, dar pe sub ascuns, știind că domnia Rușilor ar nimici pe a lor -și-ar pune în curând pe goană dintr-aceste țări bine-cuvântate și-i ar osândi pentru vecie la trista viață a pribegiei și sărăciei, scrise tuturor regialelor divaniști împărătești, trămițându-le și o sumă mare de pungi cu bani, ca să stea și să mijlocească la Împăratul să nu dea aceste țări Muscalilor, ci sa ie dea alte cetăți și ostroave în alte părți, și să păstreze aceste două țări care erau grănarele împărăției Turcești.</p>
<p>Intr-același timp convoacă la sine pe toți boerii fără deosebire de origină, pămînteană ori străină, și făcu apel la patriotismul lor ca să facă tot ce le va inspiia iubirea lor de țearăca să scape patria de robire. Boerii, și mai cu seamă cei pămînteni se arătară demni de titlu de părinți ai nației ce purtau; pentru prima dată de la Fanarioți încoa se scoborîră în masa poporului, făcură causă comună cu negustorii, brăslașii, meseriașii, muncitorii și tinerimea, și alcătuiră o petițiune, în care se jeluiau că au sărăcit cu toții, că au ajuns să moară de foame cu femei și cu copii, și că au căzut în așa mare ticăloșie, în cât mănîncă coaje de copac și tărîțe, poartă opinci de coaje de copaci și nu au nici de unde să plăteascâ haraciul Împărătesc, și acum după ce s-au calicit pentru împărăția turcească ar face mare păcat să-i dea ca pe vite pe mâni străine. În cele din urmă ea mai zicea Sultanului: nu dă mărite împărate aceste nenorocite țări care sunt grânarele împărăției Sale Muscalilor, căci dacă se va mai întâmpla să vă mai răsboiți vre-o dată cu ei, nu o să aveți de unde să ridicați zacheralele care vă hrănesc oștile; nu dați principatele Muscalilor, căci dacă se vor vedea ei pentru a pururea stăpâni pe malul stâng al Dunării, numai în câte-va zile vor fi îu Rumelia și de acolo la porțile Stambulului; nu ne dați robi Muscalilor care ne vor nimici și limba și neamul, căci de unde nu, suntem hotărîți a muri până la unul apărându-ne dreptul, de cât de a suferi soarta Tatarilor și de a ne schimba din Români în Muscali. După ce fu subscrisă de mai multe zecimi de mii de iscălituri din tot ce are țeara mai fruntaș, astă petiție mai trecu și Milcovul în Moldova, unde cu toate piedecile ce-i opunea Ipsilante care era rusofil până în măduva oaselor, fu acoperită încă cu câte-va mii de iscălituri, și pe urmă fu încredințată unui olac grabnic care ducându-se la Constantinopole o încredință Dragomanului Porții împreună cu o sută pungi cu bani. Acesta cum o primi numai de cât a dat-o marelui Vizir.</p>
<p>Marele vizir după ce priimi harzovațul, adică petiția Româniloru, și după ce ascultă și intervenirea regialilor, în fruntea cărora era căpitan-pașa, se duse la Sultanulu și-i expuse din fir până în ață toată șiritenia. Auzind toate acestea și mai cu seamă amenințarea rostită atât de regiale cât și de boeri cum că dacă Rușii ar fi stăpâni pe principate, într-o săptămînă ar putea să fie în Rumelia, Sultanul se spăimântă foarte și numai de cât însărcină pe marele vizir ca să roage pe ambasadorul rusii să înduplice pe Impăratul să renunțe la cele două principate în schimbul mai multor cetăți și ostroave din alte părți. Ambasadorul se arătă foarte indignat de aste revenire neașteptată, spuse, cu emfasă cum că suveranul său n-are nevoe de alte cetăți și ostroave căci are destule, și încredință cu jurămînt pe marele vizir că numai pentru hatârul Sultanului și numai pentru binele și fericirea creștinilor din aste țărișoare sărace si aproape pustiite, Țarul consimțea ca în schimbul lor să verse sânge rusesc pentru o causă cu totul străină lor. Prin urmare nu priimi propunerea, ci scrise numai de cât Țarului, vestindu-i cele întâmplate. Țarul ar fi fost bucuros să se folosească de acest pretext și să declare încă un răsboiu Turciei, dar văzând că Bonaparte mereu învingător se apropia într-una de hotarele sale, și temându-se să nu provoace un conflict cu Poarta, chiar în momentul în care era p-aproape să intre în răsboiu cu Francia, temându-se de asemenea să nu indispună Români și să piarză prin ei înrîurirea ce începuse a exercita față cu creștinii din Orient, se grăbi a scrie ambasadorului său să renunțe la tractat și să lase lucrurile baltă. Asemeni a scris și oștilor să stea pe loc.</p>
<p>Sultanulu văzând că a perdut speranța de abate pe Pasvantoglu prin ajutorul Rușilor, se înduplecă a asculta sfatul lui căpitan-pașa, adică de a face pace cu rebelul, și se grăbi a trămite la Vidinun capigiu împărătesc cu firman, conteșiu și trei tuiuri, care fu primit cu mare distincțiune și ospătat împărătește și apoi trămis înapoi încărcat cu multe daruri.</p>
<p>Văzând pe Pasvantoglu devenind mare și tare, Moruzi ca să se împace și el cu ast teribil rebel, și ca să scape de incursiunile bandei sale, se legă a-i trămite ca peșcheș pe fiecarelună câte 75 pungi cu bani, în schimbul cărora, cât timp a plătit regulat adică aproape un an, a trăit în cea mâi deplină liniște, în cât biată țeară a putut să mai respire o clipă.</p>
   </div>
         <div type="chapter" n="12">
<head>XII. Arderea Craiovei</head>
<p>Pașa de la Diiu în loc d-a se face mai bun după ce dobândise ertarea de la Poartă și realisarea dorințelor sale, din contră, crezîndu-se mare și îndestul de tare ca să ție în respect o puternică împărățoe, și poate fiind îndemnat pe sub mână de oculții săi protectori, cărora nu le plăcea să se restabilească liniștea în peninsula balcanică, a devenit îndoit mai îndrăsneț și mai crud. Belgradul, Nișiulu, Cladova și Rachova intrară de voe de nevoe în mânele sale, și chiar Ruștiucul fu atacat de oștile sale care pe fie-ce zi se înmulțeau; el chiar l-ar fi luat ca pe cele alte orașe, de și era cetate tare, daca aianul său Trastenicli n-ar fi fost un ostășiu viteaz care să-l pue pe goană cu mari perderi. Afară de această cetate și împrejurimile sale, toate localitățile coprinse între Dunăre, Balcani, Drina și Sava căzură sub puterea sa, pe care le guverna ca un sultan absolut fără să îi pese de autoritatea adevăratului sultan.</p>
<p>Toți tremurau de frica lui, în provincii ca și la Constantinopol, agalele și aianii vilaetelor ca și regialii marelui devlet și însuși sultanul, căci epoca era una din cele mai critice, Bonaparte se apropia de Constantinopole prin Austria, flota englesă amenința să intre în Bosfor cu sila, ienicerii mereu amenințați cu disolvarea spre a fi înlocuiți cu armată regulată, ridicau intr-una steag de revoltă; Rușii stau în jurul hotarelor despre răsărit gata să intre în stăpânirea moștenirei augustului bolnav care după părerea lor, le revenea lor în mod firesc; toată lumea sta îngrijită, toată lumea aștepta desfășiurarea unor evenimente teribile, înfiorătoare, decisive; mai toți boerii țineau prin curți chervane mari, în care -și așezase în teancuri tot ce aveau mai prețios, pe care chervane le plăteau cu luna, pentru ca în momentul când va sosi ora pericolului să -și ia lumea în cap și să fugă peste hotare; în sfirșit nimeni nu era sigur de ziua de mâne; cu toate acestea Moruzi care nu era om prost nici neprevăzător, dar care era stăpânit de o prea mare iubire de argint, fie din causa marei sale sgârcenii, fie că fusese îndemnat de amicii guvernului rus care nu puteau să erte Românilor vestita petiție ce dăduse Porții, găsi că tocmai atunci era momentul cel mai bine ales de a turbura pacea și liniștea relativă, de care se bucura țară Românească într-acea vreme din partea Pasvantlîilor, și să tae merticul celor 75 pungi cu bani și oare-care zacherale ce trămetea pe fiecarelună pașii de la Diiu. Țara plăti astă nesocotință cu cele mai înfricoșate nenorociri, pe lângă care cele suferite în timpul lui Hangerliu, rămase niște flori la ureche.</p>
<p>Indată ce înțelese Pasvantoglu că Moruzi -i a tăiat tainul, se necăji foarte și numai de cât trămise o ciată de Pasvantlîi dincoa de Dunăre care prinse mai mulți zapcii români, din care pe doi îi tăiă spre a servi drept exemplu, iar pe cei alți i-a ținut închiși în Vidin și nu -i a liberat până ce nu s-au rescumpărat cu 40 și 50 de pungi cu bani. După aceia scrise lui Moruzi să -i trămită ghile și grinzi mari de stejar tăiate din pădurile statului ca să întărească cetatea, salaori mulți, care multe, sare asemenea ca să umple magaziele cetății, ba chiar întreagă salină numită Ocnele mari să o lase în deplina sa proprietate, ca una ce odată fusese stăpânită de un strămoșiu al său, să -i trămită încă meșteri de fier țigani, dulgheri și lemnari, încă și zugravi care să -i zugrăvească saraiurile și să le poleiască cu aur și argint, ba încă și bani mulți cu care să plătească bine pe acei lucrători, căci cei trămiși până atunci au preferat să dosească și să pribegească ascunși prin păduri de cât să -i muncească lui; în sfârșit îi cerea lucruri îndoit mai scumpe de cât darul ce -l priimise până atunci.</p>
<p>Moruzi ne putând să dea aste biruri grele, în loc de a cerca să facă pace cu Pasvant și a-i da ceva ca să-i lase în pace până or veni vremuri mai bune, se apucă de scrise Porții cerându-i ajutor. Sultanul în loc de a-i trimite ce cerea, se apucă de-i trimise firman, prin care-i ordona să dea lui Pasvant numai o zeciuială din trei una și nimic mai mult, adică legitima nelegiuita spolială a lui Pasvant; asemeni scrise și lui Pasvant ca să se mulțumească cu acea zecuială și să lase pe Moruzi în pace.</p>
<p>Pasvantoglu însă nu se mulțumi numai cu atât, ci din contra se înfuriă foarte mult contra lui Moruzi și-i scrise că dacă nu-i va da tot ce va cere el va trămite Pastvantlîi lui să dea foc Craiovei. Moruzi înfricoșat de astă amenințare s-a apucat de a scris din nou sultanului, iar boerii și negustorii cei mai cu stare din Craiova, au început să-și adune avuturile și să plece cu ele spre graniță și să se oprească unii la Sibiu, alții de o cam dată la Râmnicu-Vâlcii alții în fine pe la monăstirile din munte; orașul încă nu se sparse de tot că era iarnă cam grea și Pasvantlîi nu făcură în cursul ei nici o mișcare ostilă.</p>
<p>Intr-acest timp sosi din partea Turciei Nazirul Brăilei împreună cu un număr oare-care de cazaci zaporojeni și un număr oare-care de oaste împărătească, care se întinse pe marginea Dunării, mai ales în partea de peste Olt și numai de cât începură să ceară zacherale și felurite îndestulări. El aducea cu sine și un firman împărătesc prin care destituia pe Pasvantoglu din funcțiunea de pașe; Pasvant însă până se împrimăveri nu dătu nici un semn de viață.</p>
<p>Din contra Moruzi mândru și îngâmfat că Poarta l-a făcut serascher adică comandant peste astă armată de streajă, cât ținu iarna fu de o activitate febrilă; sub pretext de a scăpa lumea de jefuitori, puse biruri peste biruri pe toată suflarea, strînse bani mulți, și ca să momească ochii credulilor începu să strîngă oaste de adunătură și să promită lefuri mari tuturor care se vor scrie între oștenii săi. Lățindu-se astă veste începu să vie din toate părțile; din Europa, Asia și chiar Africa o droae nenumărată de lichele și vagabonzi; toți derbedei, apilpisiții, și declasații lumii, drojdii ale societății mai rele și mai stricăcioase ca Cârjalii, pe care-i armă cu tot ce putu, îi boteză cu pomposul nume de Panduri și pe urmă îi uni spre Slatina, unde mai trimise și o parte din arnăuții, beșlii și neferii curții sale. După acea începu iarăși groasnica campanie a podvezelor și beilicurilor, nenorocirea cea mai stricăcioasă mult încercatului popor român, «Săracii creștini! strigă Zilot românul, se duceau cu carele pe la ordii cu zacherale, lemne, fânuri și tot ce trebuia oștilor, sau să proslusească, și de avea la care câte zece cai sau patru ori șease boi, de multă greutate, a iernei și zorul ce li se făcea, la poslușianie, și carele și dobitoacele prăpădeau și scăpau abia cu trupurile, sau de putea ceva din dobitoace să scape, își lua capul a mână și fugea; alți ticăloșii piereau și ei împreună cu dobitoacele lor, și le rămânea soțiele văduve și copii săraci; iar alții se întorceau care cu picioarele, care cu mânile sau alte părți ale trupului degerate și alte multe rele suferea care cine le poate povesti!</p>
<p>Strejile lui Moruzi erau menite numai să împovăreze biata țară iar nici de loc să o scape de pasvantlîi, numai s-o jefuiască și mai amarnic ca Cârjalii, iar în colo nici o ispravă, căci în nenumăratele ocasii ostile împărătești dovediră că erau înțelese cu ale lui Pasvantoglu spre ale ocroti ca să -și facă prăzile în pace, iar nici de loc ca să -i oprească d-a le comite. Pentru că de îndată ce se împrimăveri, Pasvantlîi începură să năvălească iarăși în Oltenia și să treacă nesupărați printre șirurile lor, și pe urmă la retragere să-i primească cu câte-vă salve de împușcături date ca la paradă în vânt. Asemenea ciocniri și escarmușe nefolositoare ținu toată primăvara, vara și aproape întreaga toamnă, fără nici o ispravă din partea oștilor împărătești care -și îmbucau în voe bună grasele tainuri plătite din vistieria bietei țări Românești.</p>
<p>Incuragiat fiind de asemenea conduită părtinitoare din partea turcilor împărătești, Pasvantoglu proectă un plan din cele mai îndrăsnețe și mai lucrative pentru el și ai săi, acela de a jefui Oltenia întreagă, și numai decât scrise lui Manaf Ibraim căpetenia Cârjaliilor ca să vie la Diiu cu o parte mare din ceata sa spre a -l ajuta întru îndeplinirea scopului proectat, promițându-i din două una; mai scrise și lui Bosniac-aga căpetenia neferilor care păzea Craiova locuind în casele Brăiloiului și care pe sub ascuns îi era amic d-a-l lăsa să execute în pace expediția proectată și să -l îngădue a se retrage cu ai săi, fără să le pricinuiască prea multă supărare, promițându-i în schimb o zeciuială din tot ce va prinde din expediție.</p>
<p>După ce dobândi în astă privință toate asigurările dorite, până să sosească cârjalii, Pasvantoglu se mărgini de o cam dată a trămite o mică ceată în Calafat, spre a se asigura de buna credință a secretului său aliat, care ceată, trecu Dunărea prin ciaflăcurile Vidinului, eși la uscat printre Turci fără să fie văzută de numeroasele santinele împrăștiate pe marginea Dunărei, jefui și pârjoli Calafatul, fără să fie de cine-va supărată, stătu în el și împrejurimi mai multe zile jefuind și robind fără să fie de cine-va derangiată, și apoi se întoarse cu prăzile și robii, trecu înapoi Dunărea, intră în Diiu și -și vîndu robii la cine vru să -i răscumpere, fără să întâmpine în toată astă expediție alt de cât câte-va împușcături de șușianele date în vânt.</p>
<p>Astă primă încercare încuragiă foarte mult pe Pasvand și pe ai săi, dar înfricoșă foarte mult pe bieții Români de la un capăt până la altul al țărei. Cei bogați, unii plecară, alții se pregătiră de plecare, cum am mai zis mai sus, dar sărăcimea, care căuta numai în cer și în pămînt așteptând numai să le sosească peirea?! Nu-i auzeai zicând alt de cât:</p>
<p>— Dar noi ce ne vom face? cum vom fugi ca să ne scăpăm copilașii, de moarte și robie? și alte multe olecăituri rostiră săracii, dar nimeni nu le venea în ajutor, căci cei în putere de a-i ajuta, bogații și boerii își vedeau numai de capetele lor și ale familielor lor. Ce să zici? omul în vreme de pericol general devine ființa cea mai egoistă.</p>
<p>Curând după acea primă cercare Pasvant trămise de la Vidin pieste Dunăre o ceată de peste șease sute de Pasvantlîi, sub comanda lui Cara-Mustafa, compusă numai din Pasvantlîi, căci Cârjealii încă nu sosise, care ceată îndată ce se văzu la uscat, trecu fără să fie supărată într-o noapte printre taberile Turcilor lui Ibrail Nazîrul și în grabă se îndreptă spre Craiova, zorindu-se ca să nu se lumineze de ziuă mai nainte de a ajunge în marginea orașului. Cu tot zorul lor însă trecerea apei Jiului care le sta în cale îi cam zăbovi, căci podul după dânsul fusese rupt de o viitură mare de apă, ei nu luase cu dânșii luntri, și apa era lată și adâncă, în cât fură nevoiți să treacă rîul unii cu caii în not și alții în două luntrișoare de pescari găsite legate de malul opus.</p>
<p>Intr-acest timp se iviră zorile mai nainte de a fi toți trecuți și unii din locuitorii mărginași îi dăriră și spăimântându-se foarte intrară fuga în orașiu și se duse la Nicolache Zagoreul care era caimacam al Olteniei, și -i spusse nenorocirea ce amenința orașul. Caimacamul nicredul și tembel ca orice Fanariot, în loc de a lua măssuri grabnice spre a întâmpina nenorocirea, zise  că nu se poate să fie Pasvantlîi, căci între Dunăre și Jiu se aflau o mulțime de oști împărătești care -i ar fi împiedecat, ci de sigur niscaiva Turci din ordiele Nazirului care au venit să -și adape caii; și spusse la toți câți aflasse groasnica știre și se spăimântasse să stea liniștiți fără de nici o teamă. După ce potoli astfel spiritele, ca să -i assigure și mai bine trămise într-o doară, spre a-i aduce știri cât se poate de esacte, pe un Deli-Bașa-Jspir care se afla în Craiova cu un număr de 50 neferi ca să dea o raită până la Jiu. Acela merse fără zăbavă unde i se ordonase, și văzând pe Pasvantlîi care încă se ocupau cu trecerea apei, începu să chiuiască de departe și să-i întrebe: — Ce fel de oameni sunteți voi?</p>
<p>Pasvantlîi cum îl văzură îi respunsse cu un ton sălbatec:</p>
<p>— Iți vom arăta noi acum cine suntem, și tot de o dată cei de dincoa năvăliră asupră-i și începură să tragă focuri.</p>
<p>Elu fiind îndrăsneț nu se speriă nici dosi, ci fără să ție în seamă numărul lor covârșitor de mare, stătu la răsboiu și le răspunse la împușcături. Din nenorocire lupta nu avu lungă durată, căci bietul Jspir căzu mort împreună cu mai mulți din neferii lui, și cei rămași în viață au dat dosul și au început să fugă spre Craiova fiind deaproape urmăriți de Pasvantlîi; Craiova se afla așezată cam pe o coastă, de unde se putea vedea lunca Jiului pe unde veneau Pasvantlîi; auzindu-se din Craiova un chiloman de pușci și de țipete, unii din orășeni își aruncară ochii spre Jiu și văzură înmărmuriți o negură de Pasvantlîi viind în goana cailor răcnind ca niște fiare turbate și împușcând mereu. Nu este prin putință condeiului ca să descrie spaima,groaza, învălmășeala și suprema desperare ce coprinse pe bietul popor de îndată ce văzu acest tablou înfiorător! nenorociții oameni își perdură cumpătul și se zăpăciră de nu mai știau ce face; unii își părăsiră tot: casă, avut, și chiar ființe scumpe și eșiră pe partea cea altă a orașului cu mânele în sânu ca să -și găsească refugiu prin păduri; alții au dat năvală pe la case și prăvălii și au început să -și ascunză prin pimniți și hrube avutul și mărfurile, și alții s-au ascuns prin tainițele ce fiecarecasă avea pe atunci prin poduri și pimnițe ca să -și scape viețele de măcel și robire. Caimacamul, de și avea un număr oare-care de neferi și arnăuți sub ascultarea lui, în loc d-a se pune în fruntea lor și a se cerca să organiseze un mijloc de apărare, pe care să -l opue năvălitorilor, și în loc d-a da bărbaților valizi arme cu care să -și apere familia și avutul de nimicire, ca un nemernic ce era, a năpustit tot și a fugit mișelește scăpând din mânele pasvantlîilor D-zeu știe cum.</p>
<p>De îndată ce ajunse în marginea Craiovei, Cara Mehmed dădu ordin pasvantlîilor săi să dea foc orașului din toate părțile, pe urmă să se împartă în cete cete, să înconjoare orașul și să se repeadă cu toții spre metohul episcopiei unde se afla reședința caimacanului și să pue mâna pe el, daca se poate viu nevătămat. Așia făcură; de o dată unii se năpustiră asupra târgului și începură să -l jefuiască și să transporte afară din oraș prăzile ce făceau, care întreceau în bogăție toate așteptările lor; alții năvăliră spre casele boerești care asemeni fură prădate de tot ce aveau de valoare, și alții începură să dea foc caselor deja predate. Spunea unii din contimporanii care se întâmplase a fi prin prejur și au asistat la prăpădirea Craiovei, că așa de grabnic s-a încins incendiul încât parcă foc din cer ar fi căzut așa de odată! Vai! de nenorociții orășeni care au fost apucați în orașu și care se ascunsese prin tainițele din podurile caselor și ale prăvălielor! unii din ei fură arși și tăciunați, alții siliți de foc și de arșița lui au eșit după unde erau ascunși și au căzut în mânele tâlharilor pasvantlîi, care cum îi prindeau, sau îi ciopârțeau până îi omorau, sau îi sluteau fără de milostivire tăindu-le unora nasurile, altora urechile, altora buzele, sau îi luau robi. Bărbați, femei, bătrâni, fete, copii, toți erau jertfiți fără cea mai mică îndurare. Această groaznică nenorocire s-a întâmplat în luna lui Decembre a anului 1800. Ea a fost atât de teribilă în cât din 7000 și mai bine, de case au rămas în picioare abia vr-o trei sute și acelea dintre cele mai mari și mai tari au fost oprite de pasvantlîi într-adins ca să le serve de adăposturi și meterezuri (bastioane) de apărare, în caz când ar veni Turcii ca să-i atace; pe cele alte după ce le-au ars și le-au jefuit le-au dărâmat la pământ.</p>
<p>Postelnicul Nicolache Zagoreul caimacamul Olteniei, de îndată ce scăpă de Pasvantlîi se duse glonț drept la Caracal ca să fie mai aproape de Olt, adică de loc de fugă, unde îndată ce ajunse, în loc d-a organisa fără întârziere din tot ce putea o armie de apărare care să gonească pe năvălitori, al căror număr nu era atât de mare, se mărgini numai a scrie lui vodă, descriindu-i în culorile cele mai negre nenorocirea ce a isbit pe biata Craiova. Aflânp vodă și boerii această nenorocire au rămas încremeniți, mai cu seamă boerii, negustorii și cea altă populațiune din București, și cu multă dreptate toată suflarea din capitală a fost coprinsă de frică, căci de vreme ce Craiova a fost călcată cu atâta înlesnire, nu era lucru de mirare să fie călcat și Bucureștii, unde se aflau grămădite bogații mult mai numeroase și pe lângă care nu se afla picior de oaste turcească ca să-i apere. Asemenea și țara întreagă și chiar Moldova, care într-acest timp se bucura de cea mai deplină pace, fu înfricoșate și intrară la grije mare.</p>
<p>Vodă Moruzi ca să-i liniștescă, scrise Nazirului Brăilei ca să gonească și să pedepsească cu asprime pe năvălitori, rugă pe consulii Franciei, Austriei și Rusiei care erau gata să plece ca să stea pe loc spre a nu speria populațiunea, dete boerilor ordine strajnice să nu mai plece nimeni peste graniță, și căpitanilor de plaiu să nu mai lase pe nimeni ca să mai treacă fruntaria, și el împreună cu restul arnăuțimei sale plecă spre Oltenia, și în loc d-a merge la Craiova ca prin presența sa să activeze măsurile de represiune, se opri la Slatina, chipul să apare România mare de năvălitori.</p>
<p>Intr-acest timp Nazîrul și cu parte din oastea sa vr-o 460 și ceva cazaci și turci, împreună cu trei tunuri mici, își părăsi tabăra și veni spre Craiova ca să gonească pe insurgenți, dar de geaba căci nici o ispravă nu făcu, căci nu era nici un fel de unire între oștenii săi care erau parte creștini parte turci și nici înțelegere între căpeteniele puse sub ascultarea sa. Nazîrul ce e dreptul își da toate silințele ca să dovedeasca pe pasvantlîi, asemenea și Cazacii zaporojeni și chiar arnăuții căimăcămiei care se puse sub ordinele sale, se bătură cu multă credință și vitejie, dar turcii împărătești care se luptau alături de ei, dar simpatizau în fundul ănimelor lor cu dușmanii care ucisese și jefuise niște ghiauri, lucru ce ar fi făcut și ei cu cea mai mare bucurie, în loc de a se lupta cu aceiași credință, când erau față în față cu dușmanii își descărcau armele în vânt, și când puneau pe conluptătorii lor creștini între ei și dușmani, trăgeau viclenește cu puștele pline în aliații lor și -i doborau la pământ îndemnați de invidie ca nu creștinii să dobândească victoria ce nu erau ei în stare să dobândească.</p>
<p>Bieții cazaci neștiind vicleșugul conluptătorilor lor turci, aflând că pasvantlîi s-ar fi găsit închiși în metohul episcopiei care se afla înconjurat cu ziduri groase, și crezând că toți ar fi fost închiși acolo, fără să știe că cei mai mulți erau închiși în meterezurile caselor de prin prejur, după ce au bătut cât-va timp zidurile cu tunurile lor, văzând că nu făceau nici o ispravă, căci tunurile erau mici și obuzurile eșite din ele asemenea, în cât nu puteau să spargă zidurile metohului, ne având iarăși granate cu care să aprinză învelitoarea de șindrilă a chilielor alipite de zid și a bisericei din mijloc, au dat năvală cu îndrăsneală asupra metohului ca să -l ia cu asalt, dar când să -și vază scopul realisat, iată că se pomeniră între două focuri, între împușcăturile celor după învelitoarea metohului și între ale celor de prin meterezuri care le pricinui mult rău. Ei din fire erau viteji, se luptară cu multă bravură, în două trei rânduri au înfrânt pe pasvantlîi și îi au scos din mai multe case, omorând dintr-înșii; ei până în cele din urmă -i ar fi biruit cu desăvîrșire, căci atât de mult se îngrozisse pasvantlîi în cât începusse a se duce la Cara Mustafa și a le cere cu voce tare a se retrage, căci nu mai aveau pentru ce sta, dar nenorocirea cazacilor a fost că trei lucruri le-a stat împotrivitoare: ântâiu că loculu unde se resboiau era văgăunos, și mocirlos, de nu puteau să facă cu înlesnire mișcările trebiiincioase, al doilea că turcii călăreți ce -i avea de ajutor, de îndată ce a început atacul, de frică ori de pismă -i au năpustit și au fugit, și al treilea și cea mai împotrivitoare că a început o ploae mare tocmai în timpul toiului răsboiului, care udându-le armele și fitilurile -i au slăbit foarte tare, ceea ce înțelegând pasvantlîi; atunci mai cu dinadinsul au năvălit asupra lor, au reușit a-i înfrânge și în fine a-i pune pe goană și a-i ucide fără de milă în cât prea puțini au scăpat. După aceia Turcii câți eșisse din metoh ca să bată pe cazaci, reintrară în întru și turcii ce -i înconjurau nu mai încercară un nou atacu.</p>
<p>A doua zi, a treia zi și în zilele următoare turcii înconjurători aruncară asupra înconjuraților un număr oare-care de focuri, atât din puști cât și din tunuri, dar puștile rău zidurilor nu făceau și tunurile nici o supărare nu le pricinuiau, căci n-aveau tunari iscusiți care să le îndrepteze spre a nemeri în locuri ce ar putea să fi fost vătămătoare asediaților. Atât de puțin iscusiți fură acel tunari, în cât într-acel pătrat de ziduri înalte cu o biserică la mijloc cu două turnuri, din mai bine de una sută ghiulele ce au aruncat asupra-i în decursul acelor zile, abia trei patru au nemerit, iar cele alte pe d-asupra și pe delături. Se vede că erau moșii tunarilor care în răsboiul din 1877 abia din când în când nemereau Calafatul. Ele nu făceau altă ispravă de cât să ție prin bubuiturile lor pe pasvantlîi deștepți a să nu doarmă și să nu fie surprinși.</p>
<p>Intr-acest timp previziunile de iarbă, gloanțe de mâncare începură să se sfîrșească în metoh și pasvantlîi începură să se gândească la un mijloc de fugă; de îndată ce se văzu ajuns la această extremitate, Cara Mehmed se grăbi a scrie ca să-i înlesnească fuga lui Boșneag-aga care chipul se resboia în șirurile asediaților și care pe sub ascuns era înțeles cu ei. Acest Boșneag-aga se afla în Craiova a nume pentru paza orașului când năvăliră pasvantlîi și avea sub el un număr mai bine de 100 de neferi, care dacă s-ar fi opus năvălitorilor tot ar fi putut fi de oare-care folos, căci opuind dușmanilor oare-care resistență, ar fi dat locuitorilor răgaz să fugă în număr mai mare și să-și ia cu ei și câte ce-va; dar el nu făcu, nimic, ci stătu cu mânele în sîn până se făcură năvălitorii stăpâni pe orașu, și pe urmă s-a întovărășit cu ei la jafuri, și a prădat mai amarnic că pasvantlîi ca unul ce știa toate cotiturile Craiovei, și ochise mai din vreme toate bogățiele boerilor celor mai fruntași pe unde le ascunsese. El jefui mai ântâiu metohul episcopiei și conacul caimacamului, căci mai târziu se văzu pe spinarea lui scumpele blănuri ale Postelnicului Niculache, precum și mai multe alte lucruri scumpe. Spun contimporanii cum că acest Boșneag ziua se arăta unit cu Nazirul la sfaturi împotriva pasvantlîilor, iar noaptea se întâlnea cu mai marii acestora, de -și petrecea cu ei în băuturi și jocuri de cărți și le descoperea toate planurile Nazirului proectate în contră-i, povățuindu-i șî în ce chip să se păzească.</p> 
<p>După ce scrise Cara Mehmed Boșneagului scrisoarea, mai sus citată, acesta îi răsponse ca în noaptea următoare să iasă fără grije și să apuce spre partea despre apus unde se afla ai lui de pază. Asia se făcu, eșiră din metoh și plecară pe aci încolo și se duse, zice Zilot Românul, fără ca să le zică măcar cine-va: carnacsi! Nazirul, care la toate îndemnurile ce-i făcea vodă de a pune mâna mai curând pe năvălitori, ca să se recomande regealuli, răspundea invariabil, după obiceiul turcesc: ișala, în mână -i are și în curând îi va prăpădi pe toți. Aflând a doua zi de dimineață că pasvantlîi au fugit fără să-i zică măcar rămas bun, s-a cătrănit foarte rău de necaz și fără zăbavă s-a luat după dânșii cu cazacii, cu cei alți ostași și cu tunurile, gonindu-i cu toată pripa, dar pasvantlîi prevăzând că turcii o să se ia după ei și o să-i ajungă, având cai mai buni, cotiră din drumul ce ducea drept la Calafat și merse de se închise în monastirea Segarcea ca sa se poată apăra, fiind și această monastire înconjurată cu ziduri. Nazîrii aflând de la rarii călători ce întâlniră din întâmplare pe drum de vicleșugul fugarilor, s-a luat fără zăbavă după ei și a început iarăși să-i latre pe din afară cu nefolositoarele lor tunuri fără să poată a le pricinui vre-o stricăciune.</p>
<p>Văzând că nu era chip să-i scoată afară prin puterea armelor, Nazirul s-a chibzuit cu cele alte căpetenioa ca să facă nurhasere, adică să-i asedieze și să-i silească a se preda prin foame. Așa dar a așezat ordii (tabere) înconjurate de tăbii și parcane împrejurul Segarcei, ca să nu aibă prilej înconjurații nici de a-i ataca, nici de a fugi, ci să-i prăpădească pe toți. Așa ar fi fost dacă n-ar fi esistat neunire între căpetenii și dacă Boșneagul nu le-ar fi înlesnit prileju de a eși din când în când în mici cete ca să -și ia de prin satele vecine cele trebuincioase pentru hrana lor și a cailor lor, noaptea pe când cei împărătești dormeau duși. Ast-fel au mers lucrurile în decurs de aproape o lună.</p>
<p>Intr-acest timp Moruzi aflând că Craiova s-a deșertat de pasvantlîi, pe de o parte scrise caimacamilor din București și regielilor din Constantinopole că el prin vitejia sa a scăpat a doua capitală a țărei de năvălitori, iar pe de alta, ne încrezându-se în raporturile ce primise atât de la caimacamu său, cât și de la Nazirul Brăilei, și ne crezând că poate să fie atât de mare nenorocirea ce căzuse pe biată capitală a Olteniei, în loc de a se duce singur să vază cu ochii, trămise pe un credincios al său, care după ce văzu tot și visită tot, îi răspunse că raporturile primite erau cu mult mai palide ca oribila realitate. Atunci coprins de groaza ce -i inspira marea responsabilitate ce ar cădea asupra capului său din partea turcilor când ar afla adevărata realitate, scrise Nazirului să grăbească cu nimicirea acelor hoțomani și trămise în ajutoru-i pe un Kel-Ali-aga care tocmai sosise de curând la Slatina în capul a peste 400 delii, care sosi în curând în preajma Segarcei.</p>
<p>Tocmai într-acel timp pasvantlîi, fie din propria lor voință, fie că provisiunele de luptă iarăși li se sfârșise, fie-că priimise ordin de la Pasvant, într-o noapte iarăși prin ajutorul Basnagului părăsiră Segarcea fără veste cum părăsise Craiova și se îndreptară de astă dată glonț spre Calafat, luând în drum și o sumă de zacherea ce -i a întâmpinat pe drum mergând pe la taberile împărătești. Aflând de una ca aceasta Nazîrul s-a luat împreună cu Kel-Ali aga și cei 400 delii ai lui după fugari, care pe unde, s-a întâmplat de s-a isbit cu Pasvantlîi s-a arătat cu biruință, pentru că Kel-Ali era om viteaz și oamenii săi, ne fiind însă molipsiți de zîzăniele celor alți turci, se lupta cu credință.</p>
<p>Acest Kel-Ali apucând în naintea celor alți în oare-care pripă, a și ajuns pe pasvantlîi, și dând răsboiu cu dânșii -i a biruit, a scos carele cu zacherea, a scos și un număr oare-care din cei robiți la Craiova și în alte părți, și a tăiat mulți din rebeli, din care pricină spăimântându-se pasvantlîi au început a da dosul și căpetenia lor Cara-Mustafa cu cei ce erau cu cai mai buni, în număr ca la 300, le-au apucat în nainte, au tras drept la Calafat, și ajungând acoo, numai de cât s-au îmbarcat în caice care -i așteptau cu pânzele umflate și îndată au trecut Dunărea și au intrat în Vidin. Cei rămași mai în urmă, mai ales cei pedeștri, foarte rău au fost tăiați de Kel-Ali, care intra în ei ca uliul în păsări și -i făcea pusderii; dintre aceștia mai mulți de o sută au fost prinși vii, mai bine ca o sută au fost tăiați și un mic număr au scăpat prin fugă. Dacă nu era trădare la mijloc nici aceștia nici Cara Mustafa cu cei 300 ai lui nu scăpau, ci toți se prăpădeau, căci între Segarcea și Dunăre se afla tăbărât un bimbașă cu peste 1000 soldați, care dacă ar fi vrut, ar fi putut să tae cu înlesnire drumul fugarilor și n-ar fi lăsat pe nici unul să scape, mai ales că erau speriați de Kel-Ai. Bimbașa însă fiind amic cu fugarii, să prefăcu că n-aude n-a vede și -i a lăsat pe toți să treacă Dunărea fără de supărare. Ast-fel în tot d-auna au apărat turcii pe creștini, de primejdii; pentru aceia în tot d-auna nenorocirile lor au fost priimite de creștini cu lacrămi de bucurie. Ăst eveniment înveselitor s-a întâmplat cam prin postul paștilor din anul 1801.</p>
<p>Auzind de astă veste bună, Moruzi care se afla încă în Slatina și mai văzând încă și câteva capete de pasvantlîi tăiate și trămise peșcheș de Nazirul, s-a bucurat foarte mult, ce zic eu? a fost coprins de o frenesie nebună, a pus să descarce de bucurie mai multe puști și tunuri, a făcut ziafet mare și a trămis veste și la București și prin toate județele ca toată lumea să se bucure și să se liniștească.</p>
<p>După aceia Vodă a părăsit Slatina și a venit în București vesel și bucuros ca cum ar fi făcut cine știe ce mare isbândă și vitejie, unde i se făcu o primire strălucită ca unui biruitor, pe urmă scrise la Poartă lăudându-se că el și numai el a înfrânt cerbicia dușmanilor, la care, precum știm el n-a luat cea mai mică parte, pentru că el a stat nemișcat la Slatina, și nici de departe nu s-a apropiat de câmpul de luptă. Pentru aceste laude îi veni de la Poartă un firman împărătesc plin de bravo și aferim și caftane scumpe și daruri de bani atât pentru el cât și pentru Nazirul. În urma acestor evenimente țeara rămase liniștită până după Paști, când începură iar pasvantlîi să năvălească, dar în cete mici, pe la rari soroace și fără să causeze alte rele de cât hrăpiri de bucate, cu care rele se obicinuise deja românii, căci oștile împărătești nu erau mai breze.</p>
<p>O mai muiase Pasvant nu din causă că se speriase, de Turci, ci din pricină că începuse să se discute între el și Poartă oare-care tratative de pace prin mijlocire bătrînului Hasan-pașa, pentru care rebelul avea oare-care respect și considerațiune, dar care nu ajunsese la nici un alt resultat de cât un mic armistițiu, pentru că Pasvant era prea pretențios în cererile sale și nu se putea împăca de cât cu aproape independența în capul coprinsurilor ce stăpânea. Văzând că chip de a se încropi pacea nu era, că bani în vistierie nu mai era, că țeara era cu totul sleită, Moruzi, de teamă să nu afle Turcii că din causa sa Oltenia era aproape pustiită, ceru prin regelele sale să dobândească mazilia, ceia ce i se acordă fără multă bătae de cap, pentru că fie-ce nou domn trebuia să plătească ceva. Acest eveniment avu loc pe la finele lui Octombre anul 1801, și în locul său Poarta numi pe Mihai-Vodă Șuțu care pentru a treia oară venea ca domn în Țeara românească.</p>
   </div>
         <div type="chapter" n="13">
<head>XIII. Cârjealii</head>
<p>Mare bucurie le-a pricinuit românilor vestea mazîlirei lui Alexandru Moruzi, pe care cu drept cuvânt toți -l acusau ca pe unicul pricinuitor al nefericirilor ce îndurase, și îndoit mai mare bucurie le-a causat vestea cum că în locu-i Poarta a orînduit pe Mihai-Vodă Șuțu, care în cele două rînduri ale sale de domnie în Țeara românească știuse a guverna cu blândețe și înțelepciune și a vindeca răni publice adânci, mai cu seamă cele provenite din răsboiul trecut.</p>
<p>Toți credeau că cu suirea lui pe tron ca prin farmec toate relele vor înceta, bogăția va curge în pungele lor cu desăvîrșire seci, rechisițiele cele grele se vor precurma și Pasvantoglu se va face numai de cât om cu minte. Intîmplarea făcu ca în decurs de câte-va luni sărmana omenire să aibă prilejul d-a se legăna în asemenea dulci ilusiuni, pentru că Pașvantoglu încă delibera, condițiunele păcii cu Turcia, dar după aceia cruda realitate veni mai curând de se așteptau ei ca să-i desamăgească.</p>
<p>Șuțu în adăvăr era om bun, blând și ne lacom, dar nu prea -l tăia mult capul, nu era om cu minte înaltă, cu deșteptăciune superioară, cu perspicacitate și spirit de inițiativă; avea însă darul d-a se lăsa să fie condus cu docilitate de spirite superioare și să profite cu folos de sfaturile lor. În prima și a doua a sa domnie a fost călăuzit de sfaturile marelui său postelnic Alexandru, om foarte înțelept și cu duh mult, care se bucura de deplina încredere a Domnului său și care -l făcu să umble fără să se abată pe calea cea bună, în cât toate treburile domnești se învârtiră spre folosul obștesc, spre chivernisirea țărei și spre lauda sa, în cât nu s-a auzit în tot timpul cât -i-a curs domnia de cât laudă și mulțumire de la mic până la mare.</p>
<p>Asemenea și în Moldova a domnit, puțin nu e vorbă, abia doi ani și patru luni, dar într-acest scurt timp a știut să apere drepturile fie-căruia pământean cu sfințenie și să libereze o mulțime de hrisoave de danii și de miluiri, după cum spune, postelnicul Drăghici în Istoria sa (Vol. II pag. 59). În luna lui Noembre anul 1801, fiind orînduit de Poartă ca domn în țeara Românească, el plecă din Constantinopole și în scurt timp, adică la 14 Noembre, ajunse în București, și numai de cât puse mâna pe frînele guvernului.</p>
<p>Devenind Domn al Valachiei, Șuțu își dătu toate silințele ca să facă oare-care bine mult încercatei țări ce guverna; scrise tuturor boerilor, negustorilor și poporului pribeag ca să se întoarcă fiecarepe la casele lor, a împărțit oștirea împărătească care era trecută dincoa, chipu ca să păzească țeara de pasvantlîi, în mai multe corpuri, pe care le-a așezat pe mărginea Dunării și peste Olt, și -și-a dat toate silințele ca să economisească lucrurile ca să nu îngreuneze țeara; dar în scurt timp se încredință că greutățile țărei erau mai mari de cât se aștepta el, că vistieria țărei era împovărată cu sarcini superioare putinței sale de producere, că datoriele ce contractase el în Constantinopole pentru ca să dobândească domnia și care spera să le plătească din spinarea țărei erau cu desăvîrșire prea mari, și că fiul său cel mai mare, beizadea Grigorie, care conducea în locu-i toate affacerile țărei, era departe de a avea înțelepciunea, tactulu și prudența postelnicului Alexandru. În curând se dovedi că nu era mare lucru de mintea sa, că era un ambițios ne-cumpătat și îngâmfat și încolo un prostuț, pe care un șiret putea să -l lege la gard cu cea mai mare înlesnire.</p>
<p>Fostul domnitor Alexandru Moruzi încă se afla în București, și încă ocupa palatul domnesc, până ce -și o da socotelele urmașului său. Este știut cât de lacom și hrăpitor era acest Domn; ca să mai rupă ceva și la plecare, aruncă la socoteală întreținerea oștilor împărătești un condeiu cum că a întreținut 15000 de oșteni în loc de 10000 cât întreținu-se în realitate, și cu chipul acesta, în loc să mai dea ceva înnapoi visteriei precum se cădea, din potrivă o scoase datore. Beizedca Grigore în loc d-a face cercetări și d-a trămite după informații, care lesne se putea dobândi de la comandanții oștilor împărătești, care încă erau în țeara, priimi țifra drept bună, plăti lui Moruzi din visterie mai multe mii de pungi cu bani, și tocmai după, ce plecă Moruzi la Țarigrad, visteria rămăsese goală și birurile le găsi deja plătite, bietul Mihai Vodă, văzându-se înnotând ca peștele pe uscat, și că acest condeiu al lefilor nu se putea împlini cu al visteriei venit, mai ântâiu rămase în încremenire și apoi alergă după informații; în fine pricepu că a fost tras pe sfoară ca un nerod. În asemenea ocasiune, când vistieria era seacă, nevoile băteau cu putere la ușe, ordiele împărătești cereau cu insistență lefuri și tainuri, și creditorii săi îi strigau într-una bani și iar bani, ce trebuia să facă? negreșit era nevoit să recurgă la același excedient la care alergase înainte de el toți domnii cei răi sau în rea situațiune, și să facă astfel ca în momentul în care poponul aștepta cu ne astâmpăr ușiurarea birurilor și a greutăților celor peste măsură de mari, să se pomenească cu ele îndouite, cu spor de podvezi, cu grămezi de angarale și cu o mulțime de satarale una mai grea ca alta, încât bietul creștin una nu apuca să isprăvească și alte zece îi cădea năpaste în spinare, tocmai ca cum ar fi dat foc de șeapte părți bietei țări. Această întâmplare cu totul ne așteptată puse în mare mirare și uimire pe bietul popor, mai cu seamă că venea de la idolul lor, de la Mihai Vodă cel bun, care după spusa lor numai nume și port de Fanariot avea, dar anima îi era de neaoș român.</p>
<p>Încă una tot așa de boacănă, dacă nu și mai și, făcu svânturatul beizadea Grigorie, care dovedi că era pe atât de lacom la bani pe cât era de ușure la minte. Văzând că cu tot sporul birurilor nu eșia atât cât trebuia ca să plătească oștile, cheltuelele Țarigradului și altele, și să mai rămâe ceva pentru ca să se plătească datoriele tatălui său, pentru ca să strângă un capital cu care să trăiască în mazilie; pentru că Domnii greci, cum zice Zilotu românulu (pag. 40) când era mazili se gândeau pentru domnie si când erau pe tron se gândeau pentru mazilie, și pentru ca să-i remâe și lui ceva, căci era leșinat foarte, a îndemnat pe tatăl-său ca să mai micșioreze lefile ostașilor de adunătură ce întreținea țeara și să mai isgonească un număru oare-care din ei, tocmai în momentul în care Pasvantoglu intra din nou în răsboiu cu Suveranul său, iar la socoteală să treacă condeiul întreg, ca cum ar fi fost toți în păr; ceia ce se și făcu, isgonindu-se aproape jumătate din arnăuții, beșlii și neferii ce păzeau București. Astă licențiare ne așteptată a oștilor causă multă mirare și nedumirere în popor și o interpretă fiecarecum putu. Majoritatea între-văzu într-însa apropiata încetare a greutăților și revenirea zilelor bune și liniștite, și se siliră a plăti birurile mai grele, a-și vinde tot ce aveau, adică: vite, pămînt și case, a se împrumuta, a se înșela unii pe alții și a da stăpânirei tot ce cerea ca să se sfîrșească mai curând cu astă stare intolerabilă.</p>
<p>Poate că ceia-ce doreau ei s-ar fi realisat daca beizadea Grigorie n-ar fi găsit de cuviință să comită pe cea mai mare și mai nechibzuită greșeală, care costă viața a mii și mii de oameni și pricinui în țeară cea mai groasnică învălmășeală. Pasvantoglu după ce rupse în mod definitiv tratativele cu Poarta și se văzu iarăși înconjurat în Vidinul său de oștile lui Tersenicli aianul Vidinului și de alți aiani Deli Osmani, zice Dionisie Fotino (Vol. II, pag. 196), trămise lui Mihai-Vodă Șuțu o epistolă, prin care -l invita a-l lăsa în pace, a nu trămite pe arnăuții săi ca să-l bată, și a lăsa oștile împărătești să facă aceia ce pot și voesc, și din zacheralele ce trămite oștilor împărătești să trămită o parte și lui, și pentru aceasta el se lega d-a lăsa țeara Românească și Oltenia în pace și d-a trămite într-ale lor pe Cârjalii care au venit în număr foarte mare numai pentru ca să jefuiasc aceasta țeară. Beizadea Grigorie în loc d-a îndemna pe tatăl său d-a accepta acea propunere care într-acel timp era foarte înțeleaptă, căci cu nimic nu împovăra vistieria și nici relațiunele sale cu Turcia nu le compromitea, căci putea să se cocoloșască lucrurile pe sub mână, fără să simță cine-va, zise tatălui său că dacă ar priimi o asemenea propunere ar comite o lașitate și un act de trădare față cu Poarta și -l îndemnă s-o respingă.</p>
<p>Boerii și poporul auzind de astă propunere și de primejdia ce-i amenința la cas de refus, veniră în număr foarte mare și rugară în genuchi pe Vodă ca să-i fie milă de țeară și să facă tot ce -i o sta prin putință ca să depărteze de la amărîtele sale buze înzecit mai amarul pahar al invaziei cîrjalîilor ce-i amenința, care erau mult mai barbari ca pasvantlîi, dar Mihai-Vodă îndemnat fiind de fiul său rămase nestrămutat.</p>
<p>Aflând acest răspuns, bieții boeri și bietul popor din București, cu toată repulsiunea ce simțeau, ne mai având altă speranță, începură să-și plece cu atenție urechile iarăși spre graiurile de sirenă ale partisanilor moscovismului, care prin vocea consilierului de colegiu Vasile Malinovski consulul general al Rusiei pentru ambele principate, cu reședința în Iași, și a asesorului de colegiu Luca Kirico, Vice-consul cu reședința în București, și mai cu seamă prin a dragomanului lor T. Nedova, care era om foarte înteprinzător și meșter la cuvînt, le promitea munți de fericiri, și scăparea de orice nevoi, dacă se vor îndupleca și vor adresa prea puternicului împărat al Rusiei o respectuoasă petiție prin care să-i ceară ajutor și protecțiune.</p>
<p>Bieții Români, văzând că speranță de mântuire de nică-eri nu le licărea, că din contra norii Orientului țărei lor din ce în ce se îngroșeau și se făceau mai amenințători, și că dintre fruntașii boerilor pământeni, oameni ca Pană Filipescu și Banul Costache Ghica, pe lângă care se alipise încă câți-va din foștii adversari ai Rusiei, propagau în gura mare și cu insistență apropiarea cât mai nezăbovită către politica rusească, ca unica mântuitoare și apărătoare, fără să știe săracii că Pasvantoglu, după îndemnul emisarilor Ruși a ridicat stea de revoltă contra Suveranului său, și că cu bani rusești au fost plătite cetele de năvălitori care de peste doui ani devastau fără de contenire biată Oltenie, se înduplecară a alcătui o petiție pe care s-o adreseze Țarului. Prin acea petiție ei descria în culorile cele mai vii ticăloșiile țărei, din care pricină mulți din ei au apucat calea pribegiei, lăsându-și casele pustii, alții au cheltuit până au sărăcit, vînzându-și chiar moșii și acareturi ca să plătească angaralele ce li se cereau, alții -și-au văzut casele arse și jefuite de turci, rudele ucise, ori slutite sau robite de pasvantlîi și în fine toți au suferit și sufere nenorociirle cele mai anevoe de descris. Bisericile li s-au ars și profanat, orașele și satele li s-au ars și pustiit, țeara li s-a prădat și jefuit, se rugau dar ferbinte și cu lacrămi în ochi să se milostivească, prea puternicul Impărat, care e creștin ca și ei, să aibă milă de creștini și să facă într-un chip ca țeara această să fie în pace de către turci. Astă petiție fu iscălită de către Mitropolit, episcopi, arhimandriți, boeri mulți mari și mici, negustorime și prostime multă, și dată vice-consulului din București, care prin consulul general din Iași fu trămisă la St. Petersburg și încredințată Impăratului; însă până să ia vre-o decisiune acest Impărat care numai el și ai lui știau cine era causa tuturor acestor nenorociri, evenimentele nenorocite merse cu pași mult mai repezi ca greoi pași ai politicei muscălești.</p>
<p>Boerii pământeni câți nu voise a subscrie petiția adresată Țarului, care din causa nenorocirilor ce se grămădise pe spinarea țărei rămăsese foarte puțini la număr, se gândiră a scri la Diiu lui Manaf-Ibraim căpetenia cârjealîilor, și trămițându-i bogate daruri îl rugă a-i fi milă de țeara lor și a o cruța de noui nenorociri. Manaf le primi bucuros darurile și le zise să fie pe pace că de la el nu vor avea nici o supărare. Astă încredințare, de și venea de la o căpetenie de tâlhari, fu crezută, căci pe atunci turcii încă păstrau reputația că erau robi cuvântului datu, și îndemnă pe mulți boeri și negustori fugari, mai ales din Craiova, să se întoarcă înapoi, să-și reconstruiască casele, să se reapuce de afaceri, boerii să-și vadă de moșii și negustorii să se împrăștie pe la bâlciuri, țăranii să se apuce cu temeiu de munca câmpului și cu toții cu veselie să se ocupe, unii cu una alții cu alta, mai cu seamă că sosise primă-vara și se arăta foarte priincioasă câmpurilor.</p>
<p>Pe lângă acestea și veștile de la câmpul de răsboiu se arătau a fi priincioase. Muniș-aga, Tahir-aga și Ahmed-Giami, băteau pe pasvantlîi de -i stingeau, au luat cu putere Fet Islamul și Craina din mânele acestora; apoi au înconjurat, și după trei luni de asediu, au silit Negotinul să capituleze, pe care pe urmă l-au ocupat ostile împărătești, și în fine au înconjurat din toate părțile Vidinu care până aci fusese despresurat din partea Balcanilor. Priimind știri despre aste victorii, Șuțu comunică Sultanului știrea despre aste succese și -i arătă că în curînd, cu voia lui D-zeu, va lua și Vidinul; pentru care Sultanul îi trămise firman cu laude și cu o mulțime de berhudarola (adică aferim și bravo) care au bucurat foarte mult pe Domn, dar care în foarte scurt timp se prefăcu în lacrămi și întristare. Iată pentru ce:</p>
<p>Pasvantoglu mâniindu-se foarte pe Domnul țărei Românești pentru că s-a bucurat mult de nesuccesele sale și a făcut mare ziafet când a primit știre că oștile împărătești l-au bătut, s-a jurat să -și spele în sânge românesc acest mare afront, și a ordonat cârjaliilor ca în număr de peste 1800 din cei mai sângeroși din ei să treacă în Oltenia și s-o jefuiască fără de milă. Indată ce primi acest ordin, Manaf Ibraim căpetenia acestor înfricoșați tâlhari, trecu Dunărea împreună cu cetele sale în ziua de 23 Aprilie anul 1802, și cum ajunse la Calafat care era pustiu, din causa deselor incursiuni barbare ce -l isbise de atâtea ori, trecură printre două tabere de Turci, una așezată în satul Mușetoi, și alta la Baclavetu, fără ca Turci să le facă vre-o supărare, negreșit pentru că erau supărați că vodă le înjumătățise lefile și tainurile, iar slujbașii lui nu le dăduse de 6 luni nici acele lefi înjumătățite. După ce scăpară de astă piedică, tâlharii se împărțiră în două cete care apucară spre două direcțiuni deosebite: una compusă din mai bine de 1000 înși sub comanda sa și povățuirea unui trădător de fanariot anume Hristodulo Hiotu, care cunoștea țeara, căci el n-o cunoștea, apucă spre Cerneți și pe sub munți, iar alta în număr de peste 800, sub povățuirea unui șef de hoți anume Kusingeli, apucă pe drumul mare prin Craiova spre Caracal și mai departe.</p>
<p>Cerneții fu iute jefuit și dat prăzii, și locuitorii săi câți nu apucase să fugă, fură uciși, schiloziți și robiți, dar astă nenorocire nu produse prea mare sgomot, căci orașul era mic și mai mult de jumătate despopulat, din causă că cei mai mulți locuitori se dusese la satul Clenov care era în apropiere, unde de Sf. George se ținea un tîrg mare. La acel tîrg care fu imediat călcat de groasnicii bandiți nenorocirea se desfășură în toată groasnica sa selbătecie.</p>
<p>Acolo la Clenov fiind zi de târg mare se adunase lume multă din toate împrejurimile și chiar de mai departe, de la Târgu-Jiului, Ocnele mari, Râmnic și chiar Craiova și Calafat, mai ales negustorime cu felurite mărfuri. Târgul mergea bine, căci era primul bălciu ce se făcea de la arderea Craiovei de către pasvantlîi; negustorii făceau afaceri frumoase și vindea cu preț bun; tîrgul de vite și de cai mai cu seamă era cel mai căutat, căci venise de peste munți de la Hațeg vite de prăsilă și de jug din cele mai alese, pentru ca să umple marele goluri făcute de nenumăratele beilicuri; banii se schimbau din mână în mână cu cea mai mare înlesnire și veselia era zugrăvită pe toate fețile; mai cu seamă de la nămiezi spre seară chefurile și petrecerile începură să se întinză pe sub umbrare și pe iarba verde, de -ți era mai mare drag. Lăutarii și cimpoerii cântau prin toate părțile; horele, sârbele, bătutele și alte jocuri plăcute poporului nostru se întindeau mari și frumoase pe sub toate umbrarele; flăcăul voinic și rumena fată jucau sprinteni de le săltau voios, unora bogatele lor chici, celor alte sânurile lor rotunde și fermecătoare; bărbații tineri și femeile lor se amestecau încă printre tineri, iar bătrânii cu ploschița în mână se uitau cu drag la ei, și codanii și codănacii le dau rotocoale sbeguindu-se și încurrându-se ca tinerii iezi. În sfârșit bucuria era în apogeul său; aerul răsuna de sgomotele cele mai vesele; fericirea parcă își așezase sălașul în acel colțișor de loc.</p>
<p>De o dată însă se auzi în spațiu un sgomot teribil, un sunet sinistru, un țipăt înfricoșat ca urletul de mii de fiare sălbatice, țipăt care venea despre Cerneți și care domină toate veselele și variatele sunete ce spintecase până atunci aerul. La auzul acestui țipăt cobitor, ca prin farmec tăcură și alăutele, și fluerele, și cimpoaele și chiotele cele vesele și înmărmuri de spaimă și groază mare toată întreaga aglomerare de lume care până atunci fusese sbuciumată de cea mai sglobie mișcare. De o dată salve de sute de șiușianele se auzi în spațiu, sute de limbi de foc începură să șierpuiască în aer înfășurate în negură de fum alburiu și sute de chiote și de strigăte înfricoșate amestecate cu fioroase scrâșniri de dinți eșiră de odată din sute de piepturi de ființe omenești care erau mai înfricoșate ca cele mai înfiorătoare fiare. Aceste ființe sinistre sburau mai iute ca iuțeala vântului pe niște cai sălbatici ca și ei, și veneau spre Clenov ca cum ar fi fost mânați împreună cu niște întunecoși nori de praf de cea mai repede și mai devastatoare vijelie.</p> 
<p>Astă ne-așteptată năvălire produse în bâlciu cea mai dureroasă confusiune, cea mai desastruoasă învălmășeală, cea mai groasnică zăpăceală! Unii dintre acei ce populase până atunci bâlciul: barbați, femei, băeți, fete, copii, bătrîni, pe câți îi lovise descărcăturele șiușianelelor, căzurâ la pămînt în lacuri de sânge ca să nu se mai scoale; alții începură să alerge de colo până colo uluiți, căutându-și și adunându-și copii și ființele scumpe spre a le pune la adăpost esistențele; alții, începură să-și adune în lăzi și căruțe avuturile, alții să se ascunză și să se baricadeze prin casele satelor, alții să-și ia lumea în cap și să fugă care încotro apucau, lăsând în voia întâmplării, părinți, copii, soții, frați, avut, și să alerge către pădurea-vecină spre a-și scăpa încai o amărîtă de viață; cei mai mulți începură să fugă de colo până colo prin bălciu fără să știe ce face și strigând într-una:</p>
<p>– Cârjalii, carjalii!</p>
<p>Curând după aceia potopul ce venea furios fu în mijlocul bâlciului unde se sparse ca o bombă nimicitoare, ca o furtună devastatoare, ca o nenorocire ne așteptată; cum ajunse numai de cât o mulțime de cârjalîi, urîți ca necuratul și groasnici la înfățișare năvăliră în mijlocul mulțimei de Români în tocmai ca o ceată fometoasă de lupi în mijlocul unei turme de oi, se împrăștiară în toate părțile și începură pe unii a-i omorî eu descărcaturi de pistoale, pe alții a-i tăia cu isbituri de iatagane, pe alții a-i sluți tăindu-le nasurile, buzele, urechile, bărbia, chiar mânele și a-i lăsa: ast-fel nici cu morții, nici, cu vii, pe alții, adică pe tinerii cei mai robuști și mai voinici a-i luă robi, și pe alții a-i călca în, picioarele cailor ca să sufere moartea cea mai dureroasă. Alți nelegiuiți începură să dea foc șiatrelor din bâlciu și caselor din sat ca să scoață afară pe cei ascunși spre- a-i ucide, schilodi și robi ca și pe cei-l-alți, și alții începură să prade tot ce era de prădat: bani, scule, obiecte casnice, haine, grâne, vite etc. pe carele încărcau în carele,trăsurile și chervanurile țăranilor și negustorilor din bâlciu și a le trămite împreună cu robii sub bună escortă spre Calafat ca să le treacă la Vidin. Alții în fine cei mai neomenoși dintre toți, începură să ultragieze femeile tinere, fetele și chiar băeții în modul cel mai barbar, și după aceia a-i supune celor mai ne-umane chinuri și în fine a-i ucide sorbindu-le viața picătură cu picătură.</p>
<p>Intr-acel timp întâmplându-se să fie în sat un număr oare-care de turci din armata Nazîrului, aceștia se uniră cu turcii negutători și cu românii cei mai curagioși care se întâmplase a fi vânători și a avea arme, și se baricardară în câte-va case și începură să organiseze un început de resistență; din nenorocire numărul lor fu atât de mic, în cât spurcații de cârjalîi în mai puțin de o oră îi copleși sub numărul lor cel covârșitor și-i ucise până la unul.</p>
<p>Moșia și satul Clenov erau pe atunci proprietatea tânărulu Dinicu Bibescu, care se însurase de curând și care locuia împreună cu tănăra sa soție în casele boerești ce se aflau situate în marginea satului. Cum aflară una ca aceasta de la un delator, care își scăpă viața primind să joace un rol atât de ticălos, cărjalii, sperând că la curtea boerescă vor da de buluc gras, se năpustiră ca hienele spre1 curtea boerească, și cu toate zidurile cele groase ale curții, și cu tot numărul însemnat al arnăuților boerești care treceau peste trei-zeci, și cu toată vitejească apărare acelor din întru, răsbiră în curte ca o vijelie, după ce sparseră porțile, și escaladară zidurile, și intrând în casă prădară tot, pârjoliră tot, ucise pe toți arnăuții și se făcură stăpâni peste tot. Stăpânul casei și nevasta sa nu fură exterminați, ci fură numai luați robi, ca să-și rescumpere viața cu sume mult mai considerabile de cât cele ce găsise pe lângă ei acolo la moșie. Vai! sărmanii cât suferiră! moartea ar fi fost mult mai puțin crudă ca viața ce -i făcură să petreacă acei neomenoși în compania lor, căci îi luară cu dânșii ca să-i însoțească în toată înfiorătoarea espediție ce aveau să întreprindă. Peste două ore acești șiacali cu chip de om plecară de la Clenov înnainte spre munți. Două ore! atâta a fost de ajuns pentru ca înfloritul sat ce se numise până atunci Clenov să fie transformat într-un morman de ruine, cenușe și cadavre fumegânde! Ce vremuri înfricoșate!</p>
<p>Pe când se petrecea aceste, ștene de devastare Achmed Nazirul Brăilei, care devenise sarescher al oștilor trămise contra lui Pasvantoglu și pentru paza țărei Românești, se întâmplase să nu fie în Oltenia unde era cuartierul său general, ci la Lom, unde se dusese a se întâlni cu cele alte căpetenii spre a se sfătui împreună în privința mijloacelor prin care să se facă stăpâni pe Vidin. El cum reintră în țeară și află despre astă încursuinc, își despărți oștile de care dispunea iarăși în două părți, și trămise pe una spre Caracal în contra lui Cusengeli, și pe alta spre Târgu-Jiului spre care aflase că s-a îndreptat Manaf Ibraim cu ai săi. Mai nainte însă d-a ajunge el cu grosul armatei sale și artileria ce -l însoțea, trămise 200 călăreți pe cai sprinteni ca să meargă în goana cea mai mare la Târgu-Jiului ca să vestească pe cruceru Petrache șchiopul ispravnicul județului despre nenorocirea ce -l amenință. Indată ce se lăți astă veste, orașul se sparse pe dată, boerii și negustorii își părăsiră tot avutul și trecură cum putură pe la Vulcan în Transilvania, unde se aciuiră, unii pc la Sibiu, alții prin Hațeg; sărăcimea care tot d-auna a fost mai dosădită n-a putut să meargă atât de departe, ne având cu ce, ci s-a dus să înfundeze pădurile vecine, cei mai mulți aproape goi și cu mânele goale.</p>
<p>Intr-acest timp Cârjalii veneau mereu spre Târgu-Jiului, oprindu-se ades în cale ca să jefuiască și pârjolească satele ce întâlneau, între care și monastirea Strehaia, și ținând mereu după ei pe Bibescu și pe soția, sa. Vai! sărăcii boeri câte mai suferiră în această amarnică călătorie! Ei care erau învățați să umble numai în butci moi, mergeau călări pe deșelate pe niște mărțoage de cai țărănești care-i sguduia cum era mai rău; ei care erau învățați să mănânce toată bunătățile pămăntului, își țineau viața mâncând săracii de ei une-ori câte un codru de mămăligă muced udat de puțină apă și multe lacrămi, mai ades cu răbdări prăjite; ei care erau învățați a se odihni pe saltele de puf, dormeau noaptea pe pămîntul gol fără nici un acoperemânt sau vre-un țol de învelit! Iar când nu puteau să încalice repede ori să meargă atât de iute ca să se ție după păzitorii lor, mâncau sfârcăituri de bice ustutătoare încât li se împestrițară spinările cu vergi roșii din care de multe ori țîșnea sângele. Dintr-astă causă biată cocoană care rămăsese de curând însărcinată, lepădă și-și văzu singură de nevoile sale fără moașe, fără nici, un ajutor și fără măcar să se oprească o clipă în cale sau să descalice. Asemenea suferințe nu se pot descri nici nu se poate pricepe cum nu ucide pe ființa ce le îndură.</p>
<p>Insfîrșit nelegiuiții muncitori ajunse la Târgu-Jiului, dar scrâșniră din dinți de turbare văzîndu-l că era gol și -și răsbunară prădând puținele avuții ale boerilor și târgoveților câte nu putuse să ia cu ei, și arzând casele care rămăsese pustii. După ce eșiră din orașiu care arse până la cea din urmă casă, cârjalii se îndreptară în goană spre Ocnele-mari și Râmnic, crezând că într-acea parte au fugit orășenii, și merse în acea goană până în înserat, jefuind într-una și pârjolind tot ce întâlneau.</p>
<p>A doua zi pe când se pregăteau din nou de drum, se pomeniră față în față cu Nazirul și oastea sa în număr ca la 1200, ceva mai mulți ca ei; dar ei nu își perdură cumpătul, ci se pregătiră de luptă; de și n-avea cu ei nici infanterie, nici baionete, nici artilerie. Nazirul și cazacii lui zaporojeni se bătură cu multă bravură, dar Turcii și de astă dată se luptară numai de formă, adică descărcându-și armele în vînt și dând cu tunurile pe d-asupra căpetelor inimicilor. Dintr-astă causă ținu bătaia cinci zile fără de nici o ispravă.</p>
<p>A șeasea zi, pe când Nazirul care credea că a înconjurat pe cârjalii din toate părțile și se pregătea a -i da lovitura de grație, află încremenit de surpriză și ciudă că Manaf și ai lui s-au strecurat cu Bibescu și femeia sa cu tot printre oștile sale și s-a dus nu se știe unde. Aceste necazuri toate i le pricinuiau numai Turcii care -și dau toate silințele să facă cel mai mare rău Românilor, de ciudă că nu le-a plătit Vodă lefile de șease luni.</p>
<p>După ce se convinse cu dinadinsul de fuga inimicilor săi, Ahmed-aga trămise în toate părțile bumbașiri ca să-i caute, și aflând pe sub seară că au apucat calea spre Polovraci, plecă fără zăbavă într-acolo. Intr-acest timp cârjalii călcară schitul Polovraci, urmăriră pe călugări până în vestita peșteră din marginea Oltețului, unde nu putură răsbi, și arseră schitul până în temelie; mai călcară, arseră și jefuiră satul Stăuești, sat bogat de munte unde găsiră mult de jefuit, mai bătură pădurea vecină în care se adăpostise mulți fugari beceșnici, din care scoase peste 150 de nenorociți, pe care îi căsăpiră pe dată; mai arseră și jefuiră toate satele din cale-i până, la Ocnele mari: Horezu], Bistrița, Govora și înfine ajunse la târgul Ocnelor mari, pe care-l găsiră pustiu ca toate cele alte sate și târguri și cumpăr fi găsit și capitala județului Vâlcea, dacă ar fi ajuns până acolo. Indată ce ajunse și se convinse că acolo fiu era nimeni alt de, cât Vasile Tufecci-pașa cămărașiul Ocnelor împreună cu 60 neferi creștini încredințați, lui pentru paza Ocnei, cari șe închisese cu toții într-o biserică de piatră, spre a se apăra, cârjalii nu făcură alt de cât, după un schimb de câte-va focuri, datură foc învelatoarei care era de șindrilă și cu chipul acesta sili pe cei închiși să se predea de bună voe. De astă dată tâlharii fură mai omenoși, nu ucise nici schilodi pe nimeni, ei pe câți îi găsi răniți îi lăsară liberi să se ducă unde o vrea, și pe cei valizi îi opriră; mai cu seamă pe cămărașiu, care după spusa Hiotului era protejat de Vodă, îl opri pe lângă ei până ce va plăti trei armăsari, tacâmul lui ce purta înaintea lui Vodă și 30 pungi cu bani. Curând după aceia îi sosi din urmă și Nazirul care numai de cât îi înconjură cu oamenii săi, ocupă dealurile ce înconjoară Ocnele, care sunt situate ca în fundul unui ciaun, și începură să-i bată cu tunurile și puștile lor. Cinci-spre-zece zile ținu și aci bătălia, căci cârjalii se închisese în case și se băteau de la metereze, dar nici aci turcii nu dobândiră vre-un succes, căci numai cazacii se băteau cu credință, iar soldații împărătești, de și se suise la număr până la 3000 și se răsboiau numai cu vr-o 1000 tâlhari neregulați, nu se răsboiau serios, ci continuau a împușca vântul, după povățuirea lui Ferchat-aga bimbașa al lor, care în toate nopțile juca cărți cu cârjalii, pe când acestiia se luptau cu disperare dând în carne de cazaci și arnăuți care biet se luptau din toată inima, dar nu erau mai mulți de 500.</p>
<p>După cinci-spre-zece zile de luptă inutilă, cârjalii convingându-se că înainte nu mai era nimic de prădat și că Râmnicu s-a pustiit și chiar s-a golit de avere, într-o noapte, ca și până atunci, periră ca năluca din mijlocul oștilor împărătești și luară direcțiunea spre miază-zi, adică spre Drăgășani, ca de acolo să meargă spre Caracal, ca să se împreune cu cetele lui Kusangiali.</p>
<p>Intr-acest timp a doua ceată, adică cea comandată de Kusangeali, Cara-feiz și Mima-soglu, și care de îndată ce se despărți de a lui Manaf Ibraim apucase calea spre Craiova, urmase fără abatere calea ce -și alesese, fără să fie întru cât-va închietată de turci, prădă, tăiă și pârjoli din nou casele și pe locuitorii din Craiova, câte case începuse a se reclăzi și câți locuitori apucase a se restatornici; prădă, pârjoli și nimici toate satele ce întâlni în cale-i de acolo înainte, ajunse la Caracal pe care asemenea -l devastă, fără a i se opune nimeni, căci locuitorii săi îl părăsise de mult și se instalară și se întăriră acolo, necutezând să meargă mai departe, din causă că erau foarte puțini la număr, abia vr-o 800. Manaf Ibraim își împreună cetele cu ale sale cam pe la 8 Maiu, adică peste vre-o două săptămâni, dar n-apucă să facă nici o mișcare de mergere înainte sau înapoi ca numai de cât Nazîrul îl înconjură din toate părțile cu o oaste de peste 8000 oameni, între care și 3000 arnăuți domnești veniți de la Slatina. Aci se sfîrșiră suferințele bietului Dinicu Bibescu și ale femei sale, care -și rescumpărară viețile cu multă dare de bani, trămiși pe sub ascuns de la familia lor și putu să -și redobândeascâ libertatea.</p>
   </div>
         <div type="chapter" n="14">
<head>XIV. Băjenia cea mare</head>
<p>Mai nainte d-a avea loc această întrunire a celor două cete de făcători de rele, un număr oare-care de taigii și de poslujnici care transportase la ordiele împărătești felurite provisiuni, veniră la București, unii cu carele lor, alții pe cai și alții pe jos, prea puțini sdraveni, cei mai mulți cu nasurile, bărbiele și urechile tăiate, dar toți spăimântați într-un mod înfricoșiat, și spuse în toate părțile că un număr mare de cârjealii au ars și pustiit Craiova și Calafatul, pe locuitori -i a sluțit, ucis și robit, la unii preoți le-a tăiat bărbile cu carne cu tot; la alții a smuls limbele din beregată, pe ei prinzându-i le a luat zacheralele și la cei mai mulți carele și vitele și -i au adus în halul în care se găseau, și pe ostașii domnești de adunătură -i a pus pe goană, fără ca aceia să cuteze a le răspunde măcar cu un foc. Ei mai spuse că pe când dânșii reușise de bine de rău să scape cu viață și să dea dosul spre a veni încoa, tâlharii se pregăteau a se îndrepta spre Olt, ca să vie la București spre a-l da jealului și focului cum dăduse până aci pe Craiova, Caracal, Târgu-Jiului și Ocnele-mari. Această veste produse în capitală o panică din cele mai teribile, mai ales când aflară că oastea ce Vodă întreținea cu atâta cheltuaială, și pe care o trămisese să apere linia Oltului, dăduse dosul mai nainte de a da ochi cu inimicul și începuse apoi să prade și să pârjolească tot ce întâlnea în cale mai amarnic ca cârjalii. Ce puteai să te aștepți de la niște oameni fără căpătâiu, de la niște împușca în lună fără nici o ocupație, de la niște derbedei apelpisiți care nu pusese mânele pe arme de când îi făcuse mumă-sa și care se înrolase în armata lui Șuțu, numai ca să primească tainuri și lefuri.</p>
<p>Locuitorii spăimântați de grozăviele ce-i așteptau, se adunară cu mic cu mare în ziua de 15 mai 1802 și se duse la mitropolie, trase clopotele cele mari care se trăgeau în vremea, zilei numai la caz de nenorociri, și după ce se adunară toți boerii, toți negustorii și toată suflarea omenească, puse pe mitropolit în fruntea lor și se duse în corpore la palat și începură să strige:</p>
<p>— Invață-ne ce e de făcut Măria ta, că vin tâlharii de cârjalii să ne răpue.</p>
<p>Vodă văzând atâta mulțime și atitudinea ei atât de desperată și de amenințătoare o sfecli, își perdu cumpătul și începu să îngâne câteva vorbe da îmbunare și încuragiare și să le zică la toți să stea pe loc că primejdia nu era atât de mare, ci cu dinadinsul mărită de dușțnanii săi; în fine conchise zicând:</p>
<p>— Am luat răspuns de la ispravnicul de la Olt că hoții au fost înconjurați din tâte părțile la Ocne, în cât cu nici un chip nu mai pot scăpa.</p>
<p>— Ce înconjurat! esclamă cu necaz Banul Nicolae Brâncoveanu scoțând o scrisoare din sîn, și apoi adaose dându-i-o lui Vodă. Citește, Mâria-ta, ce-mi scrie omul meu de la moșia Brâncovenii, și încredințează-te că Manaf și ai lui au scăpat din ghiarele Nazîrului care-i înconjurase, -mi au jefuit tot ce aveam, mi-i au ucis și chinuit oamenii, încât numai el a scăpat prin fugă cu viața, și acum s-au unit la Calafat cu cetele lui Casangiali și vin încoa cu toții prădând și pârjolind tot.</p>
<p>— O singură nădejde ne mai rămâne, răspunse Vodă care era făcut de pămînt; oștenii mei, deliii și arnăuții mei, a căror ordie e în Slatina, sunt mai bine de trei mii la număr; ei se vor uni cu cazacii Nazirului și -i vor opri în cale.</p>
<p>— Măria ta să trăești, răspunse banul bătrînul, că ei nu mai sunt acolo, ci fug mâncând pămîntul încoa spre București, fără să aștepte a da ochi cu dușmanii.</p>
<p>— Cel puțin îi vom avea aci la îndemână.</p>
<p>— Eu credu că ei mai nainte și mai rău ca cărjalii ne vor jefui și schingiui, strigă Pană Filipescu.</p>
<p>— Dacă este așa ce credeți că este de făcut? strigă Vodă cu totul desnădăjduit.</p>
<p>— Să fugim, să ne mântuim viețile, să trecem în Ardeal ca să scăpăm de schingiuiri; de astă părere este și ghinărarul rus Borozin cu care am vorbit aseară la Consulul rusesc, răspunse Pană Filipesu.</p>
<p>— Fugiți, siguripsiți-vă familiele, duceți-vă în Ardeal, pune-ți-vă la adăpost viețile, căci văzu bine că a căzut focu Dumnezeescu din cer peste capetele noastre și ne pedepsește pentru păcatele noastre cele multe strigă Vodă în prada celei mai crude desperări; iacă chiar ispravnicul din Romanați care a fugit la Slatina, adaogă după ce citi o scrisoare ce într-acel minut îi pusese un postelnicel din nainte, mă prevestește că ceia ce-ți aspus arhon bane, omul Evgheniei sale de la Brâncoveni e adevărat, și că unii din cărjalii chiar au ajuns în marginea Oltului și caută vad bun de trecere. Duceți-vă cu D-zeu cât se poate mai curând, mare sau mic, treceți granița și puneți-vă viețile la adăpost, iar eu mai rămân aici ca să mai văzu ce e de făcut și să scap orașul de jaf.</p>
<p>— Aide cu noi Măria ta, strigară toți din toate părțile, cu ochii lăcrămând.</p>
<p>— Nu, nu poci, nu mă lasă datoria, poate peste două trei zile; căpitanul ese cel din urmă din corabia ce se îneacă, răspunse Vodă asemenea lăcrămând.</p>
<p>— Noi nu plecăm fără tine; fără păstor oile se prăpădesc, strigară boerii, negustorii și poporul cu voci înduioșate.</p>
<p>— Nu pot să las orașul singur pe mâna leotei de derbedei ce furnică prin el. Mergeți înainte până regulez streji strajnice care să vă păzească avutul, și pe urmă oiu veni și eu. Plecați; are să plece cu voi și casa mea împreună cu tot avutul ce-mi a hărăzit D-zeu; poimâine vă ajung și eu pe la Vălenii de munte sau Sinaia, pe care din căi mă veți vesti că ați apucat.</p>
<p>— Fie voia ta, răspunse Pană Filipescu; noi plecăm căci și consulii pleacă.</p>
<p>— Mergeți feții mei, luați cu voi și pe cei lipsiți și strimtorați, și rugați pe D-zeu să vă ajungem și noi cu pace, replică Domnul.</p>
<p>— Amin, răspunse într-o voce toată mulțimea.</p>
<p>— Eu rămâi cu Măria ta, zise Mitropolitul Dositeiu, după ce plecară mulți dintre boeri ca să -și facă mai în grabă rost de ducă.</p>
<p>— Asemeni și eu, adaose Iosif episcopul Argeșiului.</p>
<p>— Și eu, și eu, zise unul din după altul Banul Nicolae Brâncoveanu, Banu Grigorie Ghica și încă căți-va din boerii fruntași.</p>
<p>— Ar fi bine să rămâe mai mulți, mai cu seamă dintre bărbații cei voinici, pe care să -i armăm cu ce vom găsi spre a păzi casele celor fugiți de făcătorii de rele, murmură Beizadea Grigorie care își perduse țănțoșia și fudulia de altă dată.</p>
<p>— Nu mai e cu putință să ții pe nimeni Măria ta, răspunse Banul Dimitrie Ghica adresându-se către vodă; a intrat frica în inimele oamenilor în cât nu e cu putință să-i împiedici de a fugi, măcar de le-ai pune înainte orice stavilă.</p>
<p>— Daca e așa face-se voia Domnului, murmură Vodă cu totul abătut.</p>
<p>Chiar într-acea zi pristavi domnești se răspândiră în tot orașul, și cu trîmbițe vestiră prin toate stradele poporul despre pericolul ce-i amenință, și-i invita să -și caute scăparea în fugă. Vai! ce groasnică confusiune și ce spaimă înfricoșată produse această publicațiune domnească, mai ales în sărăcime care nu avea nici un rost și nici bani cu care să facă pregătirile trebuincioase pentru asemenea neașteptată strămutare. Văduvele și orfanii mai cu seamă care nu aveau nici un sprijin de nică-iri erau coprinși de cea mai groasnică desperare. Boerilor fu greu, greu de tot să se despartă de atâta avere ce remânea după ei, pe care nu putea, s-o transporteze cu dânșii; asemenea și negustorilor, ale căror bolți gemeau de mulțimea teancurilor de mărfuri, dar cel puțin, cei mai mulți din ei aveau de aproape un an în curțile lor chervane mari, tocmite cu luna, ai căror cai și cărăuși stau pe bere și pe mâncare de atâta vreme pentru ca în momentul în care va bate ora de primejdie să încarce și să plece; asemeni cei mai puțin prevăzători aveau la disposiție trăsurele lor proprii în care putea încăpea și familia lor și câte-ceva din obiectele mai scumpe ce posedau, căci trăsurile pe atunci erau mari aproape ca nise case, dar sărăcimea? dar nevoiașii? dar desmoșteniții vieței? vai și amar de ei! în ce situațiune groasnică se găseau!</p>
<p>Din fericire în asemenea momente inima omenească se ridică la înălțimea primejdiei și caritatea inlocuește lipsa celor nevoiași; boerii de astă-dată fără deosebire de străini sau pământeni se arătară demni de numele ce purtau, adică de părinți ai poporului și de stâlpi ai țărei, și își deschise largi pungile și jignițele loru, procurară bani și d-ale hranei celor nevoiași; tocmiră toate carele și căruțele câte găsiră disponibile în oraș și în satele dimpregiur și le puse la disposiția celor neînlesniți. Țărănimea din împrejurimi, care asemeni năvălise în oraș spre a apuca împreună cu orășenii calea băjeniei, puse și ei cu voe bună la disposiția sărăcimei carele si vitele lor, și până în seară Bucureștenii mai mult de jumătate erau gata de pornire; ce nu putuse lua cu ei și era mai de valoare fusese îngropat prin pimniți și grădini, ori ascuns prin tainițele din poduri; restul fusese lăsat în părăsire.</p>
<p>A doua zi, adică în dimineața zilei de 16 Maiu anul 1802, mai toți Bucureștenii, mari și mici, după ce -și scosese din case haine, mobile, scule și alte lucruri prețioase și le încărcase în butci, carîte, chetvane, care, căruțe, sau pe cai, și cei ce nu putuse să-și procure vre-o căruță ori cal, le legase în boccele mari și le luase la spinare, și pe când răsărea soarele își mai aruncară încă odată ochii spre casa ce părăseau, umplură aerul de țipete de jeale și apucară lunga și amara cale a pribegii, îndreptându-se: unii spre bariera Podului Mogoșioaei, alții spre a Podului Târgului d-afară, și se îndreptară spre Ploești imbulzindu-se și dând unii peste alții ca să iasă mai curând din orași, de și nimeni nu-l gonea din urmă, de și afară nu găseau alt de cât pustietatea și mai mare nesiguranță.</p>
<p>Vai! ce jale, ce durere, ce strângere de inimă coprindea pe acela ce se uita la acel convoiu ne-mărginit, în care animalele domestice de tot soiul se amestecau cu ființele omenești de toate stările, secsurile și vârstele, care mergeau în trâmbe compacte spre aceiași direcțiune, umplând aerulu de țipete sfâșietoare și de plângeri pătrunzătoare și de cântece duioase mai jalnice ca plânsurile! D-ar fi fost o inimă chiar de peatra tot ar fi fost mișcată până la lacrămi privind la acel șiarpe uriaș care se strecura printre păduri umbroase, lanuri de grâne nemărginite, și dealuri verzi, pe drumuri și poteci late și înguste. Calea într-o întindere de 20 de ore făcute cu piciorul, era înghesuită de o mulțime de tot soiul, care mergea, unii pe sus, alții pe jos, dar toți la pas că nu era chip să meargă altfel. Aci vedeai carete și butci în care se răsfățau boerii și cocoale cu copii lor, pe care le păzeau cete de arnăuți, slujitori și feciori de curți boerești călări; aci chervane de bâlciuri, căruțe, care țărănești și mocănești, în care peste felurite obiecte casnice aruncate unele peste altele în cea mai mare grabă stau clae peste grămadă femei, fete, copii și bătrâni; toate aceste vehicule mergând în trei șiruri. Aci vedeai oameni tineri sau bătrâni, boeri, negustori, meseriași, muncitori sau țărani călărind pe armăsari, cai sau mârțoage, și în fine în toate părțile un puhoiu fără seamăn de mare de ființe pedestre: bărbați, flăcăi, femei, fete, bătrâni, purtând în spinare sarcini grele de bulendre, pâine și felurite obiecte casnice, și în brațe țiind copilași mici, și de mâni având agățați codănaci mai măricei, care de voe de nevoe făceau pe jos calea esilului fără să se oprească, fără să stea să se odihnească și fără să poată să cadă de osteneală, căci îl împingea altul de la spate, și dacă cădea trecea peste el toate inelele nemăsuratului șarpe omenesc. Noroc că iubirea de oameni a aproapelui fu mai mult desvoltată ca altă dată într-acele momente, și cei odihniți se dau din când în când și pe la soroace jos, ca să dea loc și celor osteniți.</p>
<p>Era tristă, mișcătoare, și foarte jalnică vederea acestei uriașe emigrațiuni care semăna cu o armată învinsă, sfărîmată și fugară, căci cei mai mulți plângeau casa ce au părăsit, lucrurile scumpe ce au lăsat în voia soartei, partea cea mai mare din avutul agonisit cu atâta osteneală în decurs de mari de ani, pe care nu-l va mai găsi, grădinița sa plină de fructe verzi, viișoara sa ce începuse a lega, holdele sale mari și îmbelșugate, gospodăria sa prosperă și prăvălia sa plină cu de toate, pe care le va găsi la întoarcere cu totul nimicite, în fine isichia și îndestularea sa pe care a schimbat-o cu oboseala, lipsa, frica și nesiguranța. Această întristare era întru cât-va înveselită de cei cu inimă mai largă, de acei puțini care întâmpin nenorocirea cu fruntea mai senină, de acei fericiți cari priimesc adversitatea cu surîsul pe buze și veselia pe față; mai cu seamă de femeile tinere și fetele, privighetori omenești menite d-a descreți fruntea cea încruntată de obidă, ele umpleau aerul cu cântece duioase, cu doine mișcătoare, cu frunză verde răpitoare, sau cu hori sâltătoare care aveau darul d-a descreți multe din frunțile întunecate și d-a face pe mulți să uite suferințele ce au îndurat și suferințele ce vor mai îndura! Pe lângă aceste cântece se amestecau o mulțime de glume, anecdote comice și vorbe vesele zise de oameni muscaliți, care au darul d-a zice lucrurile cu noimă, și cușiart,în cât făcea să rîză chiar pe oamenii cei mai serioși. Lumea e tot lume și în vreme obicinuită și în vreme de grea cumpănă, fiecare cu firea lui variată și împestrițată, ca viața să nu fie monotonă,</p>
<p>In fine sosi și seara și ora de poposire! Toți se opriră și începură să se pregătească cum putură, spre petrece noaptea, unii, adică capul coloanei pe câmpia din apropierea Ploeștilor, și coada ceva mai departe de Colentina, adică mai în marginea Bucureștiloru, cum putuse să se pregătească și să plece mai de vreme ori mai târziu. Numai de cât se întocmi streji din arnăuțime, slujitori și bărbații cei mai voinici din popor împrejurul și mai cu seamă la capătulu din urmă al coloanei, și fiecarese întinse pe iarbă, aprinse, nenumărate focuri și începură a stropoli pentru mâncare și culcare. Boerii, mai cu seamă cei români se arătară de astă-dată și în tot timpul acestei lungi călătorii foarte generoși și ajutători către mulțimea celor săraci, care nu apucase sau nu avusese cu ce sa-și facă rost de hrană. Cei mai mulți din ei împreună cu merinde: pâne, vin și bucate calde, împărțite de ei însăși, împărțeau cu abundență șicuvânte blânde și încuragiatoare, care întăresc foarte mult inima celui abătut în ore de restriște.</p>
<p>Aspectul acestei mari tabere, luminată de ne-numărate focuri era foarte interesant; mișcarea ce domnea în el, alergarea în sbeguri a celor ce umblau de colo până colo după merinde, sprintenia femeilor și fetelor ce pregăteau această cină câmpenească, sunetul armonios al lingurilor și cuțitelor ce scoteau isbindu-se de bliduri, care pentru un fometos formează o melancolie mai plăcută ca o sinifonie a lui Beechtoven, mugetul prin care vitele își chemau pruncușorii lor la ugerele lor pline, scârțâitul cumpenelor ce într-una se scoborau și se ridicau din puțuri cu citurile pline spre a adăpa pe cei însetați, cântecele lăutarilor care înveseleau mesele boerilor, duiosul viers al fluerului cu care tânărul ciobănaș se silia a-și alina aleanul ce-i copleșa inima, glumele și rîsurile ce produceau mii și mii de incidente ne-prevăzute, care făcea pe român, care din fire nu e hain la inimă, să dea uitării focul în care ardea; toate acestea adunate la un loc dau acestei întinse caravane un colorit foarte viu, foarte original, foarte mișcător; curând însă tot reintrâ în tăcere, somnul veni să repare toate puterile obosite și să șteargă toate gândurile îngrijitoare.</p> 
<p>A doua zi caravana porni cu noaptea în cap și merse tot mereu grăbindu-se, căci vestele ce veneau într-una din București nu erau nici de loc liniștitoare. Ast-fel merse trecând prin Ploești, care la minut se sparse, și luând cu dânsa mai pe toți locuitorii săi, și svântând în cale tot ce găseau de mâncare, întocmai ca o migrațiune de lăcuste ce svătează orice frunză verde ce întămpină în drumu-i. În Ploești marea caravană se desparți în două și apucă: una spre răsărit spre a sui cursul rîului Teleajen și a intra în Transilvania pe la Bratocea, trecând pe lângă Vălenii-de-munte, și alta mergând drept spre miază-noapte spre a sui cursul Prahovei și a trece pe la Predeal la Brașov. Cei d-ântâiu merse mai încet și făcând mai multe popasuri, căci drumul, de și mai puțin prăpăstios era mai puțin umblat, dar merse mai liniștiți și se opriră la Vălenii-de-munte, în număr ca la vr-o 20000, căci, li se părură locul mai sigur, mai lesne de apărat, mai ferit de năvăliri și mai lesnicios la fugă. Acolo se opri și Banul Ghica bătrînul, pe care drumul ce făcuse până acolo deja îl obosise.</p>
<p>Cei d-al doilea avură să îndure mult mai multe necazuri, atât din causa greutății drumului cât și din alte împrejurări; a doua seară ei ajunse la Câmpina, și ne încăpând în strîmptul platou al acelui orășel, se întinse până la Poiana, Câmpinița, Corbii, ambele Breze, Gura Beliei, Secăria, Șotrile; Comarnic, Cernica și Posada, și după ce se ospătară bine rău cu ce le mai rămăsese, se odihniră cum putură și pe unde putură și a doua zi se sculară iarăși de dimineață și se pregătiră a continua drumul ca și până acum, adică îndelete, și cu graba cât se poate de stâmpărată. Bine ar fi fost de ar fi mers lucrurile ast-fel, căci multe nenorociri s-ar fi evitat; dar din nenorocire soarta nu vru să fie așa.</p>
<p>A doua zi de dimineață îndată ce se sculară, băjenarii cei mai fruntași se adunară în consiliu și începură a se consulta asupra chipului cum să treaca mai cu înlesnire atâta potop de lume cu atâta sumedenie de care strimtorile munților, mai cu seamă Orățiele dintre Comarnic și Sinaia, care azi cu șoseaua și tot sunt primejdioase de trecut pentru o aglomerare de lume atât de mare, ne cum atunci când erau numai niște poteci abrupte strimte și presărate cu scochine, prin care se strecura cu mare anevoință abia câte un car. Pe când boerii stau ast-fel la sfat, iată că sosi din spre București o ștafetă; un blestemat de arnăut care vrea să producă confusiune spre a putea să comită apoi niscai-va jafuri, veni în goana calului să spue fugarilor că cârjalii trecând dincoa de Olt s-au despărțit de la Pitești în trei părți, din care una a apucat spre București, alta spre Dunăre și ata pe sub munți spre Târgoviște și de acolo spre Câmpina ca să oprească trecerea emigranților spre Ardeal.</p>
<p>Această știre era neadevărată, dar cine avea cap și putere ca s-o controleze și să scape de influența ei? Toți o crezură și căzură în confusiunea cea mai anevoe de descris. Toți dădură bice cailor și boilor și năvăliră în goana cea mare ca să traverseze mai curând drumul ce-i despărțea de Brașov, dar acel drum era cum este și acum unul singur, și pe lângă aceasta strâmpt, stâncos, neregulat, prăpăstios și pe une locuri înspăimântător de periculos. Pas de mergi iute? Ca să ușureze carele, toți se dătură jos până și femeile, cocoanele și chiar bătrânii, și începură a sui cum putură grelele coaste, scălcindu-și picioarele în colțurile de piatră, urcând cu multă greutate dealurile drepte ca casa, respirând cu anevoință de oboseală, și cu toate astea mergând fără să stea, fără contenire, căci frica de cârjalîi îi sfârcuia pe la spate și le procura puteri supraumane. Bietele femei, bieții bătrîni și mai cu seamă lăuzele și bolnavii erau cei mai de plâns, căci în care nu era chip să meargă cine-va, fiind-că în unele locuri costișul era așa de înclinat în cât carele mergeau într-o rînă și obiectele din ele cădeau peste copii, singurele ființe ce rămăsese în care mai mai să le primejduiască viața. Bărbații valizi și tinerii, boerii ca și negustorii, târgoveții ca și țăranii se ațineau pe lângă loitrele carelor, și împingeau cu virtute pe unde era coasta mai repede, și aruncau sub roate bolovani ca să nu dea înapoi și dau mână de ajutor cum puteau ca să meargă mai iute și să scape de cârjalîi.</p>
<p>Toți voiau să meargă mai iute ca să ajungă mai curând, și chip d-a merge mai iute nu era! toți cădeau de osteneală din causa greutății drumului și chip d-a se repausa nu era căci de la spate îi biciuia frica de moarte! Toți ar fi vrut s-o ia rasna pe de lături ca să iasă mai curând cât mai departe, dar pe delături erau prăpăstii adânci și torente repezi și înghițitoare. Astă grabă nebună pricinuia mai multă întârziere și mai mare încurcătură. De o dată, cam pe la nămiezi, toată caravana fu nevoită să stea, căci la cotitura groasnicului pripor numit Fruntea lui Văsui, care și azi îți înfurnică trupul când treci pe lângă el, mai multe butci și carete ce apucase să meargă înainte aproape în goană, se opriră în loc de o dată și apoi căzură grămadă unele peste altele în mijlocul drumului cu roțile și osiele rupte, care se isbise de niște bolovani mari de piatră ce căzuse de curând din peretele muntelui vecin. Pas de mergi mai departe! Astă oprire neașteptată produse o confusiune și o spaimă îndoit mai mare ca toate cele întâmplate până aci. Țipetele, jălcăirile, bocirile, și strigătele desperate începură din nou să spintece aerul. Unii vrură să treacă peste orice numai să scape și să meargă înainte, dar le fu peste putință căci se aflau pe o înălțime înconjurată la dreapta de un perete drept ca casa și la stânga de o prăpastie adâncă de peste 800 metri, în fundul căreia urla Prahova furioasă; înainte se afla obstacolul care întrerupsese calea la locul cel mai strîmt și mai prăpăstios, chiar la podul peste un torent ce urla într-o adâncime aproape fără fund, și înapoi îi oprea frica de urmărirea cârjalîilor; fură dar nevoiți să stea pe loc, să pue mâna ca să arunce butcele sfărîmate în prăpastie și să descurce calea. Plânsurile unora, bocetele altora, strigătele bărbaților, țipetele femeilor și plângerile copiilor, unite cu mugetele vitelor, urletele torentelor, sgomotele cascadelor, fășîitul pădurelor și murmurul sălbatic al Prahovei, toate acestea amestecate la un loc produceau o cacofonie teribilă, fioroasă, impunătoare.</p>
<p>In fine după multă muncă și mare zăpăceală scăpară și de ast hop și porniră voioși înainte, dar nu scăpară numai cu atâta, căci la cotitura spre valea lui Bogdan caii de la un chervan se speriară de un brad trăsnit care se afla aproape de drum, și în loc d-a apuca la dreapta apucară la stânga și se prăpăstuiră în abis cu chervanul, precum și cu ființele și obiectele ce erau în ele și se făcură cu toții până jos praf și fărîme. Cai de la chervanul de al doilea se luară după ai celui d-ântâi și iarăși căzură cu toții în prăpastie; asemenea soartă avu și cel d-al treilea, cu toate că între acesta și prăpastie se pusese mai mulți oameni curagioși ca să-l oprească, asemeni și ai celui d-al patrulea se aruncară în prăpastie și căzură în negru abis împreună cu tot ce trăgeau și mulțimea de oameni care li se pusese în cale. Ca să înconjure primejdia cei din urmă fură nevoiți să oprească o clipă pe loc, să prăvălească în marginea prăpastiei câți-va bușteni de copaci căzuți în pădure de bătrînețe și să meargă înainte mai cu bagare de seamă, dar fără întrerupere fără să se gândească de a veni în ajutorul celor prăpăstuiți.</p>
<p>Abia pe înserate fu la Sinaia, adică la un loc de adăpost mai sigur, de unde li se deschidea o cale mai lesnicioasă. Acolo fură siliți, cu toată graba ce aveau să stea o zi ca să se mai odihnească, căci erau cu totul istoviți. Pentru ca să poată să stea mai în liniște, așezară chiar în inima strîmtorii, la Valea lui Bogdan o streaje puternică de arnăuți și slujitori armați în număr de peste 300, care puteau cu multă înlesnire să oprească în drum în asemenea loc mai bine de 3000 de năvălitori, și apoi se împrăștiară mai liniștiți pe poenița dintre Colții lui Barbeș, Păduchiosul, Furnica, Cumpătul, Piscu Cânelui și muntele Gagului.</p>
<p>Noaptea o petrecură bine rău liniștiți, căci starețul Isidor și obștea monastirei împărțiră cu dărnicie tot ce avură în îmbelșugatele lor jignițe, și își datură cu voe buna toate silințele ca să ușureze și să hrănească pe cei în lipsă, dar a doua zi vai și, amar! strîmta vale din josul monastirei se transformă în adevărată vale a plângerii, căci veni iarăși o veste mincinoasă care spuse cum că turcii din București s-au revoltat, au tăiat pe Vodă, pe Mitropolitul și pe câți boeri au mai răemas, și că apoi s-au unit cu cârjalîi ce tocmai sosise, și o parte au început să jefuiască și să pârjolească orașul, iar altă parte s-a luat după ei apucând calea munților. Cine poate descrie țipetele și plânsurile, mai ales al le cocoanelor și copiilor, mai cu seamă când din causa oboselei se vedeau în neputință d-a merge înainte atât oamenii cât și dobitoacele. Din norocire pe la nămiezi sosi din București un curier trămis într-adins de Brâncoveanu cu scrisori care -i liniști și transformă întristarea în bucurie.</p>
<p>A doua zi sosiră în pace în Brașov, dar și acolo noui necazuri și supărări, căci nu se găseau atâtea case cât se încapă atâta lume și obiectele de hrană din causa lăcomiei Sașilor care nici o dată n-au fost ospitalieri și miloși, ajunsese la o scumpete nepomenită. Noroc că sosi de la împăratul Iosif ordin ca să pue nart potrivit cu adevărata lor valoare pe obiectele de consumație și să împartă pe băjenarii mai săraci pe comptul împărăției prin satele vecine.</p>
   </div>
         <div type="chapter" n="15">
<head>XV. Domnia Derbedeilor, apilpisiților și a crailor de Curtea veche</head>
<p>Cei ce rămăsese în București: Domnul, Mitropolitul Dosithei, Episcopul Argeșiului Iosif, Banul Nicolae Brâncoveanu, Banul Scarlat Ghica, vistierul Constantin Filipescu care era în casă bolnav și alți câți-va boeri greci ca spătaru Anastasache, etc., nu trăiră de loc mai bine ca nenorociții emigrați în zilele dintre 16 și 19 Maiu; din potrivă îndurară suferințe mult mai împungătoare pentru că traiul lor devenisse foarte îngrozitor. În trei zile orașiul se pustiise așa de rău, în cât nu se mai vedea țipenie de om pe strade, căci chiar cei nevoiași câți nu putuse din diferite împrejurări să urmeze băjenia cea mare, se dusese de se ascunsese prin pădurile cele mari despre munte ca pădurea Vlăsiei, a Gherghiței, a Căldărușianilor, etc. pentru ca să poată la vreme de primejdie să fugă mai departe. Nu vedeai pe strade în tot cursul zilei alt de cât câini flămânzi cari umblau de colo până colo rătăcind morți de foame, câte un cerșetor pocăltit ca și câinii cătând pe lângă curtea Domnească câte ce-va de mâncare din ceia-ce aruncau puținii arnăuți domnești rămași la curte, sau un număr oare-care de vagabonzi, oameni fără de căpătâiu, rămășițe din ostenii de adunătură congediați de Șuțu, craidoni și derbedei, cum le zicea lumea pe atunci, cari umblau dupe jaf și pungășială pe unde nu păzeau arnăuții domnești, sau împușcă în lună cu creerii des echilibrați, apelpisiți cu mințile sărite, cărora le treceau prin cap fel de năsdrăvănii, pe care vreau să le pue în aplicare acum când se vedeau de capul lor stăpâni să facă orice vreau și le trăsnea prin gând. Seara asemeni nu se vedea alt de cât un întunerec profund, o besnă complectă, neantul pustiului, și nu se auzea de cât urlete de câini, cobitoare cântece de cucuvele ce se încuibase prin cloponițe, și în colo tăcerea mormântului! Ți-se strângea inima văzând în locul activităței de mai înainte, singurătatea cea mai absolută, și auzind în locul sgomotelor vieței de capitală și în locul sunetelor impunătoare ale clopotelor bisericelor și monastirilor numai țipetele cucuvaelor și urletul câinilor!</p>
<p>Dar unde pui frica ce muncea pe puținii oameni ce mai rămăsese într-acel pustiu, frică mereu ațațată și mărită prin veștile una mai înspăimântătoare ca alta ce soseau la curte în fie-ce minut, și prin așteptarea unei nenorociri a cărei mărime nu puteai s-o apreciezi, căci nu o vedeai încă! Toate acestea nu fură destule; alte nenorociri veniră să se adaoge spre a face și mai intolerabilă cupa de amărăciuni ce mereu sorbeau nenorociți rămași în capitală. În ziua de 17 Maiu des de dimineață căpeteniele arnăuților și ale turcilor rămași la curte pentru paza Domnului, îndrăsniră să se sue sus, să intre cu zorul în cămările domnești și să ceară cu gura mare lefile pe șease luni ce li-se datora de visterie; asemeni și cei rămași afară în curte descărcau la pistoale în aer și strigau în gura mare să li-se dea lefile, căci la caz contrariu vor năvăli în întru și vor jefui palatul.</p>
<p>Vodă și beizadea Grigorie îi împăcă pe aceștia cu câte ce-va bani câți aveau și cu pechi (bine) și promisiuni bogate care nu costa parale, căci erau puțini și cu puținul de care dispuneau ei, puteau să-i astâmpere, dar când să zică: Doamne ajută, iată că la 18 Mai năvăli în capitală leota de delii, arnăuți și bostangii cari veneau cu burta cailor pe pământ, fugind în ruptul capului din naintea cârjaliilor cu cari nici nu dăduse ochi, și care răspândi între bieții boeri spaimă și mai mare, spuind cum că cârjalii veneau după ei, mai în urma lor, și că s-au oprit ce-va în cale numai ca să mai prade Slatina, Piteștii, Roșiorii de Vede și alte orășele și sate câte întâlneau.</p>
<p>Această veste care era mincinoasă ca toate cele-alte, înduoi și întrei groază bieților boieri și -i hotărî să se închiză între zidurile Mitropoliei, până se vor întoarce câți-va curieri ce trămisese spre Vadu Lat și Titu, ca să vază dacă se adevereau spusele arnăuților. Vodă la rându-i dădu brdine oamenilor săi de casă ca să încarce ce mai rămăsese din lucruri de valoare încă netransportate, în carele ce staționau în curtea de din dos a palatului și să aștepte ordinele sale.</p>
<p>Dacă văzu aceste preparative de ducă din partea lui Vodă și închiderea boerilor în cetatea Mitropoliei, Bimbașa Sava din Negotin, căpetenia neferilor și arnăuților ce se întorsese atât de rușinați de la Slatina, aceiași persoană care jucă un rol atât de trist și suferi peste 19 ani moarte de ocară după înăbușirea mișcărei lui Tudor Vladimirescu, se urcă sus și a spuse lui Vodă lămurit să-i dea leafa lui și a oamenilor lui pe cele 6 luni datorate, că de unde nu nu-l lasă să plece și pârjolește și prada tot Bucureștii. Vodă le promise că a doua zi toți vor fi plătiți până la o para, și după ce-i congediă luă disposițiuni de fugă înduoit mai active.</p>
<p>A doua zi, adică la 19 Maiu, Banul Brâncoveanu se duse la palat și arătându-i o nouă scrisoare de la oamenii săi din Slatina, prin care -i spunea lămurit că în adevăr o parte din cârjalii a trecut Oltul și se îndrepta spre București, îi zise cu asprime:</p>
<p>— Măria ta, ce ai de gând cu noi? astă-noapte toată noaptea n-am dormit de frica arnăuților Măriei Tale cari s-au răsculat, au umblat forfota prin orașiu și într-una au dat focuri de pistoale; d-ale mâncărei nu mai găsim, căci nu mai este cine să le facă, și cârjalîi vin năvală preste noi fără să îndrăsnească cine-va a li-se împotrivi? ce înșelăciune este aceasta? ori vrei să ne perzi pe toți? Dacă Măria ta nu vrea să plece, află că noi numai ședem.</p>
<p>Auzind acestecuvânte zise cu ton hotărîtor, Domnul, după puțină gândire, ridică fruntea în sus și cu ochii inundați în lacrămi, zise boerilor săi:</p>
<p>— Dacă voi plecați, pe mine cui mă lăsați? Aide și Măria ta, răspunse Scarlat Ghica.</p>
<p>— Să plec, dar cum? nu mă lasă arnăuții mei cari -și cer lefurile și eu n-am de unde să le dau.</p>
<p>— Mânjește ochii bimbașii cu ceva; până atunci noi ne ducem la Colentina și te așteptăm până de seară în casa noastră de acolo.</p>
<p>După ce se luă această hotărîre, boerii eșiră din palat, își luară după a casă ce mai putură să ia și se dusse la locul indicat, unde așteptară cu nerăbdare ora apusului soarelui cu carele încărcate și cu butcele gata de pornire spre Moldova cum se învoise cu Vodă. Pe la cină însă veni într-un suflet spătaru Anastasache cu mai mulți călăreți să le spue să fugă cât mai în grabă, căci slujitorii de la curte s-au revoltat, au ucis pe Domn, căci n-au putut să le dea lefile și au început să prade palatul. Boerii auzind astă știre tristă ce li se comunică de un personagiu al curței atât de important, n-au mai stătut să cineze, de și era masa gata, ci s-au sculat cu repeziciune și au plecat spre Gherghița, fugind unii mai iute și alții mai încet după cum le era caii mai buni ori mai proști; dintr-astă causă s-au răslățit unii de alții și din pricina întunericului nopții care-i sosi din urmă, s-au rătăcit, și perzând drumul au umblat toată noaptea prin pădure, în cât tocmai în revărsatul zorilor s-au putut regăsi și au mers până la Gherghița. Acolo fiind strimtorați de foame se oprire ca să îmbuce ce-va și să mai primească ce-va știri de la București.</p>
<p>Pe când se pregăteau ca să se pue la masă iată că sosiră doi greci doamnești călări în fuga mare, care spuse că în noaptea precedentă s-au revoltat arnăuții și turcii, și înțelegându-se între ei, au mers în corpore la curtea domnească și au început să ceară în gura mare să le răspunză imediat lefile, că de unde nu ucid pe toți din palat și apoi îl dau pradă focului. Eșind beizadea Grigorie în balcon, a început să se adreseze la ei cu vorbe bune, să-i încredințeze că la ziua de sigur le va plăti la toți tot ce li se datora și -i a rugat cu îmbunări să se liniștească.</p>
<p>După aceia a chemat în întru pe căpetenia lor, bimbașa-Sava, și cum l-a văzut în cămara domnească, Vodă l-a îmbrăcat cu conteșiu, -i a dat și vr-o 3000 lei bacșiș pentru buzunarul lui, i-a mai dăruit și un armăsar si l-a rugat cu lăcrimi ferbinți să -l facă scăpat, și să spue la oamenii lui că el a eșit la plimbare prin satele vecine, iar a treia zi să să ducă la Târșior, unde s-a mutat de trei zile hasnaoa domnească ca să primească lefile tuturor oamenilor săi. Ca să-l îmbuneze și mai mult și -să-i măguleze deșertăciunea, îi dătu la mână și pitac prin care -lu orînduia ca caimacam domnesc în lipsă-i.</p>
<p>Sava care era un om foarte lacom și deșert, primi propunerea, își luă oamenii și se duse cu ei la conacul lor ca să se cinstească și să chefuiască și lăsară curtea domnească pustie și fără de pază. Cum a văzut una ca asta, Domnul numai de cât s-a dat jos din palat, s-a urcat fuga în caretă cu beizadelele Grigore și Iancu, și urmat de toți oamenii curței sale călări câți îi rămăsese credincioși, a eșit din oraș și s-a dus drept la Colentina, crezând că îl aștepta încă boerii. Acolo negăsind pe nimeni a dat ordin vizitiului să apuce drumul spre Vălenii-de-munte ca să treacă mai curând în Transilvania.</p>
<p>Mitropolitul și boerii cum auziră aceste amănunturi, s-au spăimântat foarte mult, și în loc de a se pune la masă, s-au urcat iute în butci și au început să fugă în goana cailor, dar nu spre Moldova unde le fusese vorba mai ântâiu, ci spre Văleni de-Munte încotro se îndreptase vodă, iuțind cât puteau caii, de teamă să nu fie ajunși de arnăuți, care de sigur văzându-se păcăliți, negreșit s-ar fi luat în urma fugarilor. Numai banul Nicolae Brăncoveanu și câți-va din rudele și curtenii săi nu -și schimbară gândurile ci se îndreptată spre Focșiani.</p>
<p>Ajungând la Văleni mai o dată cu vodă și găsind acolo pe Ghica bătrînul și vr-o 20000 Bucureșteni și Ploeșteni băjenari, boerii și mai cu seamă Ghiculeștii vrură să mai stea pe loc ca să primească noi știri, dar Vodă nu se învoi, ci cum văzu pe toți boerii săi adunați, fără a perde timp s-a urcat în caretă cu fii săi și a dat imediat ordin de pornire, și plecă repede spre hotarele Transilvaniei, urmând în sus cursul rîului Teleajenu până ce ajunse la hotar.</p>
<p>Boerii văzând fuga Domnului se grăbiră a pleca după el și poporul a se lua după boeri și a forma o caravană aproape tot atât de uriașă ca și aceia după apa Prahovei. Pe aci însă drumul nu era atât de prăpăstios și de primejdios ca acela al Prahovei, căci valea e largă și munții nu tocmai atâta de înnalți. Ei trecură pe lângă schitul Susana, și ajungând pe platoulu Bratocei, se despărțiră în două ramuri, căci potecile preste munți pe aci erau mult mai strimte și mai grele ca cele de la Predeal. Una din aceste ramure lăsă schitul Cheia la dreapta, trecu punctul Bratocea și începu a sui repedea și prăpăstioasa coastă a muntelui Cuihaș, iar alta apucă pe lângă colțoroasele vîrfuri ale Slonului și pe lângă schitul Cheia, și începu a sui prăpăstioasa coastă a vărfului Craiului, a cărui culme se ridică la o înălțime de peste 2250 metre, de și din depărtare ți s-ar părea că l-ai sări printr-o singură săritură. Nimmic nu era mai greu și mai anevoios până acum doi ani, adică mai nainte de terminarea șoselei Bratocea-Sianț, ca suișiul pe coasta dreaptă, plină de bolovani, udată de nenumăratele isvoare care transforma drumul într-un etern noroi, adică ca drumul ce ducea pe lângă Ciuhaș spre Sanț; dar iarăși nimic nu era și nu este chiar azi mai anevoios ca suișul pe Vărful Craiului! Pentru ca să facă cine va drumul până pe platoul Ciuhașului și până dincolo de Poiana-Fetei, îi trebuia nu mai puțin de zece ore și peste șease perechi de boi, căci cu cai era peste putința trăsurilor ca să suie acele coaste. Pentru a îndeplini acest serviciu veniră o mulțime de țărani din împrejurimi, până și de la Măneciul Ungureni, căci li se plătea bine, dar fu peste putință să ajungă pentru toate trăsurile, ast-fel că multe butci fură nevoite să fie trase bine rău de caii lor, iar femeile și copii din ele a merge pe jos, fără măcar să fie adăpostiți de vre-un arbore, căci de la trecerea ultimului crac al Teleajenului în colo pădurea dispare și atăt Ciuhașu și Vârful Craiului rămân pleșiuve și goale de orice vegetație.</p>
<p>După ce după multe și peste măsură de mari greutăți băjenarii se văzură sus pe slemnea muntelui, toți uitară necazuri și nevoi și se aruncară pe iarbă să se odihnească, dar de o dată o ploae rece amestecată cu spic cu zăpadă, căci pe vârful Craiului adesea ninge și vară, începu să inunde pământul și pe călători, care nu putură găsi nici un arbore ca să se adăpostească. Dintr-astă pricină multe femei, bătrîni și copii se bolnăviră de răceală și muriră mai târziu. Pe sub seară băjenarii se scoborîră în vale unii pe la Șanț și alții pe la Zizin unde maseră noaptea, și a doua zi de dimineață traversară Săcelele și Dărstele și ajunse bine rău la Brașov. Domnul cu beizadelele, de și ajunsese mai ântâiu nu întrară în oraș, ci remaseră în vama Șanțului așteptând cu neastâmpăr să le sosească și restul familiei care plecase cu o zi înainte cu spătaru Anastasache și nu mai sosea.</p>
<p>Iată pentru care pricină întârziase așa de mult spătaru Anastasache: Bimbașa Sava a doua zi se dusese după vorbă la Târșior ca să ia lefile oamenilor săi din hasnaoa domnească, și negăsind nimic și pe nimeni, înțelesese că a fost tras pe sfoară de cătră vodă, și se luă după el împreună cu câți-va oameni d-ai săi călări pe cai buni, dar în loc să apuce calea Teleajenului, apucă pe a Buzeului, și în loc de a da de Domn dătu de familia domnească, adică de fiicele lui vodă și de spătarul Anastasache, pe cari îi opri în loc și îi înconjură, din toate părțile amenințându-i cu gurele pistoalelor lor. Bietele fete speriate ca să scape dătu bimbașii o lădiță cu scule care valorau peste 50000 lei, și acesta, cum se văzu stăpân pe atâtea scumpeturi, numai de cât le dătu drumul, și el apucă spre Moldova împreună cu escorta sa ca să împartă cu ei și să nu mai dea ochi cu cei alți arnăuți. Printr-acest pas se lipsi și de căimăcămie și lasă capitala în plata domnului.</p>
<p>Familia domnească trecu de acolo vama pe la Fața-cheei, trecu la Zagon și aflând că Vodă o aștepta la Șanț, se îndreptă spre partea locului și după ce se întâlniră cu Vodă și beizadelele porniră cu toții spre Sighișioara, unde împăratul Iosif preparase nenorocitului domn cuartier de retragere și unde peste puțin îi sosi mazîlia de la Poartă.</p>
<p>In timpul acesta arnăuții înțelegând că și vodă și bimbașa Sava -i a tras pe sfoară fură cuprinși de furie mare, și unindu-se din nou cu turcii, începură a preda palatul, casele boerești, bolțile negustorilor și tot ce găsiră mai bun după aceia eșiră din oraș încărcați de bogate prăzi și se împrăștiară prin țeară de teamă să nu dea peste ei vreun pașă de la vr-un serchat vecin și să-i pedepsească cum meritau.</p>
<p>După ce plecară și arnăuții și turcii și orașul rămase cu desăvîrșire pustiu și lipsit de orice pază si de orice formă de guvern, iată că eșiră la iveală din ascunzătorile lor toate haimanalele, toți vagabonzii, toți derbedeii si toți disperații, pe care poporul îi numeau crai pentru că ei se plimbau ca craidonii noaptea cu lăutari în tot timpul când populațiunea onestă și muncitoare suporta greutățile nenumeratelor angarale și se chinuiau de grija nenorocirilor ce amenința țara. Toți acești oameni fără căpătăiu eșiră la iveală și nici una nici alta puse mâna pe frânele guvernului și se încercară să alcătuiască o administrație și o poliție demnă de ei, adică administrația și poliția jafului și a pungășelelor. Ceia ce rămăsese ne jefuit de arnăuți și turci fusese jefuit și pungășit de ei sub pretext de a pune bine aceia ce găseau pus rău, și ceia ce scăpase din ghiarele acelora, din ale acestora nu scăpă.</p>
<p>După ce jefuiră curțile boerești, casele și prăvăliele negustorești și chiar locuințele prostimei, se duse de jefuiră și ei palatul domnesc, dar mai bine ca arnăuții, căci aceia făcuse lucrurile în pripă, pe când ei le făceau în delete căci n-aveau de ce se grăbi. În urma acestei isprăvi se instalară în palatul domnesc de la Curtea Veche, de unde le proveni și numele de Crai de Curtea Veche, și își alese dintre ei pe unul Domn, pe altul mare ban, pe altul mare vornic, și pe alții mari logofeți, mari vistieri, mari postelnici, mari spătari, mari agi, mari comiși, etc. Căpitanul lor, un vagabond de origină arnăut, a nume Melamos, care până atunci fusese bocceagiu, fusese ales de Domn, îi pusese în cap cuca domnească, pe umeri conteș de mare paradă și în mână busduganul de domn, și după aceia scoțându-l pe stradele principale, îl plimbă cu o pompă comică, umplând aerul de vociferații sălbatice. După ce se săturară de plimbat, sparse obloanele la câte-va cârciumi, intrară în pivnițe, desfundară o mulțime de buți și boloboace și începură a se da la cele, mai scârboase orgii fără de nici un frîu și fără de nici o rușine. În fine săturându-se și de orgii și ne mai având ce jefui, se preparară a da foc și orașului, dar din norocire pentru el, beșleagă Ibraim bosniacul, care sta la Cotroceni împreună cu câți-va ostași turci, prinse de veste, și intrând în oraș, puse mâna pe dalcaucii și derbedeii și începu a spânzura pe care punea mâna; ast-fel că în scurt timp toți desmetici se făcură nevăzuți. După aceia, în lipsă de boeri, făcu mare spătar pe un boerănaș de a treia treaptă anume Guliano, om foarte stricat; iar agă pe un om din popor dar inteligent și foarte onest, care se numea Polcovnicelul Ioniță. Pe urmă aduse din orășelele vecine măcelari și brutari, strânse o parte din fugarii de prin păduri, asigurându-i că nu vor păți nimic, și în scurt timp restatorniciră rostul orașului.</p>
<p>Aflând prin un curier trămis de Ibraim despre cele întâmplate în București, Hasan-pașa de la Nicopole și Tersenicli aianul Ruștiucului care se întorsese de curând de la împresurarea Vidinului, căci Sultanul în urma intervenirei bătrânului Hasan-pașa, iarăși ertase și se împăcase cu Pasvantoglu întărindu-l din nou în funcțiunea de pașă al Diiului, aianii se înțelese între ei, și luând cu dânșii un număr oare-care de armată, veniră aci în grabă spre a pune lucrurile la bună orânduială. Mai ântâiu chemară de la Focșani pe Banul Nicolae Brâncoveanu, care trecuse în Moldova numai cu câți-va boeri și cu Abdi Divan efendisi, și care se întoarse în București la 3 Iunie 1882, și cum sosi îi încredință administrarea țărei; după aceia chemă prin trămiși într-adins pe toți băjenarii câți se mai găseau adăpostiți pe la Gherghița, Văleni de Munte, Câmpina și Buzău, scrise și la cei din Brasov, Făgăraș, Sibiu și satele vecine să se întoarcă înnapoi, căci s-a făcut liniște și nu mai aveau de ce să se teamă, și în fine trămise 2000 oameni aleși și credincioși spre Caracal ca să gonească pe cârjalîi, unde găsiră încă pe Achmed Nazîrul Brăilei tot țiindu-i înconjurații.</p>
<p>Cum sosiră acolo bătălia începu cu îndoită vigoare, dar mai serioasă ca pân-acum, căci oștenii sosiți din nou dau în carne vie iar nu în vânt. Cârjalii se bătură cu desperare, dar încetul cu încetul începură să o slăbească, căci fiind de peste zece înconjurați începuse să isprăvească provisiile de mâncare. În cele din urmă văzând că nu mai era cu putință ca să mai resiste, își lăsară acolo răniții, și într-o noapte făcură o eșire desperată, năvăliră furioși spre peretele încunjurătorilor, îl sparse prin puterea isbirei lor și o luară la fugă.</p>
<p>Văzându-se afară de linia de înconjurare, ca să scape mai lesne de urmărirea Nazîrului care se luase după ei, se despărțiră în două, și apucară: Manaf și ai săi drept spre Calafat, iar Cusangiali spre Turnu-Măgurele ca să apuce să se închidă în cetatea de acolo. Planul lor însă nu se putu realisa, pentru că și Nazîrul își împărți oastea în două și-i urmări fără preget și fără cruțare, și-i bătu de nenumărate ori, și le reduse numărul lor la mai puțin de jumătate, și-i fugări îndreptându-i pe toți tot spre Calafat până aruncară pe Dunăre, unde-i aștepta încă caicele de nimeni supărate, și-i prigoni până ce intrară în Vidin. Dacă turcii ar fi fost oameni de ispravă cârjalii în Vidin n-ar fi mai intrat, ci cu toți ar fi perit, numai să fi consimțit strejile turcești după marginea Dunării să le închidă calea.</p>
<p>Tersenecli și Hasan-pașa nu stătură mult timp în București, căci aflând că banii rusești a revoltat contra Porții încă pe un pașe, pe cel mai rău din toți, pe Giurgi-Osman care fusese exilat în Asia, și că Sultanul strîmtorat de atâta revolte -i a acordat ertarea și pașialîcul Silistrei, toți pașii și aianii după marginea Dunărei se spăimântără, căci acel pașe era foarte rău și crud, și după ce ținură un mare sfat în București, la care asista: Ilicoglu, Batal-aga, Satoglu, Asta-noglu, Hagi Omeroglu, Mehemed Ali beiu, Giaurlmam, Tărnoglu, Hasan Bairactaru și alți mai mulți aiani și pașale, se hotărîră a se duce cu toții în strâmtorile Balcanilor cu oștile lor și să -i dea răsboiu de moarte.</p>
<p>Pentru aceia mai sus pomeniții lăsară în București un număr oare-care de oaste, încredințară guvernul țerei în mânele lui Dimitrie Hangerliu trămis de la Iași ca caimacam al lui Alexandru Vodă Suțu, numitu de Poartă vremelnicește ca domn al ambelor țeri; și se duse drept la Balcani, unde spre ciuda Rusiei, nu se dătu răsboiu ci se făcu pace, căci Giurgi Osman-pașa renunță la pașalicul Silistrii și se mulțumi cu altu post mai depărtat de Dunăre.</p>
   </div>
         <div type="chapter" n="16">
<head>XVI. Activitatea boerilor emigrați</head>
<p>Mai nainte de a se orîndui un nou domn în loculu fugarului domn Mihai Șuțu, iata cu ce se ocupară boerii cei mai fruntași ai țărei în bajenăria lor: După ce ajunse și se stabiliră în Brașov, ei începură să se consfătuiască între ei asupra soartei ce așteptă pe nenorocita lor patrie și asupra mijloacelor prin care s-o scape cu o oră mai curând de nenorocirile ce o băntuiau, care proveneau numai din defectuoasă, abusivă și barbară cârmuire a Turcilor și a uneltelor lor.</p>
<p>Din prima zi boerii se despărțiră în două tabere opuse; una cea mai numeroasă condusă de banul Costache Ghica și banul Pană Filipescu era de părere să trimită o doleanță la Țarul Rusiei și să-l roage ferbinte a lua din nou nenorocita lor patrie sub înalta sa protecțiune și a o scăpa de Turci; aceștia rămase în Brașov; alta cea mai puțin numeroasă ca cantitate dar compusă din cei mai fruntași din boeri, spre exemplu: mitropolitul, episcopul, banul D. Ghica și fii săi, Manolache Brâncoveanu, Dumitru Racoviță, Radu Golescu, fiul său Dinicu, Scarlat Câmpineanu, Isac Ralet etc. se duse la Sibiu, și uninduse cu boerii din Craiova, alcătuira un arz către Poartă prin care o ruga să curme cu o oră mai curând relele că apăsau grumajii nefericitei lor patrii, și tot de o dată să trimită pe unulu dintre ei la Paris ca să vadă ce se face Nicolae Dudescu cu misiunea sa, despre care până acum n-am mai vorbit nimic pentru că de la 1797 și până la 1802 nu mai dătuse celu mai mic semn de viață.</p>
<p>Cea d-ântâiu grupă îndată ce a alcătuit petiția către Impăratulu, prin care, pe lângă multe altele, cerea ca domn pe tînărul Constantin Ipsilante unelta Rusiei cea mai fidelă, și de îndată ce a subscris-o cu toții, a dat-o vice-consulului rusesc care fugise împreună cu ei, și acela s-a dus nu mai de cât la St.-Petersburg și a dat-o în mâna Impăratului Alexandru Pavlovici care înlocuise pe tatăl său încă de la 24 Martie anul 1801. Țarul care începuse a căuta pricină de gâlceavă Turciei pentru că aceasta se împăcase cu Francia și începuse din nou să favoriseze politica francesă, îndată ce a primit această petiție a dat ordin secretarului împărătesc să scrie ambasadorului său ca să meargă în persoană la Sultanul și să i ceară în numele său, precurmarea relelor ce bântuia principatele Române și a îndestula ruga boerilor, adică de a numi ca domn pe Constantin Ipsilante, în conformitate cu disposițiunile tractatului de la Kuciuc Kainargi, adică pe termen de 7 ani, căci la cas contrariu îi va declara răsboiu ca unui călcător al acelui tractat.</p>
<p>Sultanul primind această încunoștințare din partea ambasadorului rusesc se turbură foarte, și în loc d-a învinovăți netrebnicia guvernului său, se mânie pe Alexandru Moruzi fostul domnitor, care petrecea la Constantinopole, acusându-l ca pe cea mai principală causă a răului, căci în timpul domniei sale îi tăinuise adevărul și -i spusese minciuni liniștitoare ca sa -și atragă laude, din care pricină Parvantoglu s-a întărit și mărit până a adus împărăția la marginea prăpăstiei peirei. În aprinderea mâniei sale fu p-aproape să dea ordin să-l tae, ceia ce ar fi și făcut dacă nu se punea la mijloc regiale influente ca să potolească pe împăratul și să -l facă scăpat. După aceia, ca să mai micșoreze primejdia și să -și împuțineze dușmanii, a scris firmanul prin care ierta pe Pasvantoglu și în fine a scris și tuturor pașialelor după marginea Dunărei ordine severe de a se feri în viitor de țara Românească și a da pace raielelor din coprinsul ei, ne supărându-i întru nimic, căci la cas contrariu pe cine-va prinde vinovat îl va ucide fără de milă.</p>
<p>Primind în același timp arzul celor alți boeri, îi mai trecu scârba și mânia ce îi pricinuise doleanța celei alte părți ce îi parvenise prin Țarul Rusiei, și trămise la Brașov și Sibiu firman împărătesc prin care invita pe boeri și pe popor de a se întoarce fiecare pe la casele lor fără de nici o grije. În ceia ce privea cererea Rusiei de a se numi Ipsilante ca domn, Sultanul de o cam dată o dădu la o parte, căci se opunea la realisarea sa atât regialurile sale cât si elciul Franciei care reintrase iarăși în bunele gracii ale divanului turcesc, și nu vru nici de loc să asculte vorbele eleiului rusesc.</p>
<p>Boerii ostili Rusiei, care chiar de atunci începuse a se numi partid românesc și care se hotărâse a respinge orice conlucrare cu Rusia sau cu orice putere vecină afară de Turcia, ca păgubitoare intereselor țerei, și care își dăduse toate silințile ca să dobândească protecția Franciei si a lui Napoleon Bonaparte, a cărui stea mereu creștea, după ce trămise arzul la Poartă ca să dovedească că între ei și partisanii Rusiei nu era nici un amestec și că ei au rămas credincioși sultanului, se grăbiră a trămite pe unul din ei, și anume pe tînărul Dinicu Golescu la Paris ca să afle de urma lui Dudescu și, de ceia ce a făcut el p-acolo. Junele Golescu nu stătu mult timp fără să trămită nerăbdătorilor emigrați știri despre el, ci îndată ce ajunse și dobândi informațiele de care avea nevoe, se grăbi a scrie părintelui său o epistolă care înveseli pe toți boerii pămînteni.</p>
<p>El printr-acea epistolă spunea că Dudescu să ruina la Paris dând baluri și banchete la persoanele cele mai marcante și mai influente din anturagiul lui Napoleon, că d-na de Stael și d-na de Recamier amicele intime ale primului consul, la fie-ce ospăț al lui Dudescu, la care luau parte, ceia ce se întâmpla foarte adesea, găseau sub șervet câte o boabă de mărgăritar mai mare ca mazărea, sau câte un diamant, ori câte un robin sau smarand, pentru ca să pue la vreme cu prilej câte o vorbă bună pe lângă puternicu lor amic în favoarea Românilor, că grație stăruitoarelor lor interveniri, atât Bonaparte cât și francezii au început să cunoască țările române, pe care până atunci le confundase cu Turcia, că a dobândit amiciția generalului polonez Poniatovski, care cunoștea principatele și importanța lor strategică, că a dobândit încredințare de la acesta, că dacă armiele francese ar împinge răsboiul până în Rusia, el va îndupleca pe primul consul să treacă prin principate și să le redea vechia lor splendoare, și că Napoleon a trămis deja ambasadorului său instrucții ca la caz de vr-o vacanță eventuală în Valahia, să stăruiască cu insistență, ca până va reuși a pune pe tron un domn pămîntean, să mute la București pe Alexandru Șuțu domnul Moldovei, un partisan înfocat al politicei francese, care a făcut multe fapte bune și folositoare de când domnea în Moldova. Ceva mai mult, Golescu vesti tatălui său că ambasadorul frances deja a reușit să înduplece pe Sultanul a da domnia protegiatului Franciei și că deja Șuțu -și a ocupat tronul de o cam dată vremelnicește încă din ziua de 29 Iunie anul 1802.</p>
<p>Cum aflară această noutate, boerii veseli și plini de speranță se grăbiră a scri lui Dudescu o epistolă prin care -i mulțumea de tot ce a făcut, și îl îndemna să meargă înainte pe calea ce a apucat, promițându-i tot sprijinul lor atât moral cât și material, și legându-se solemn d-a face toate sacrificiele ca să -i scape averea din ghiarele lacomului Băltărețu.</p>
<p>După aceia trămise pe unul din ei la Iași ca să afle câte ce-va despre noul domn ce le sosise, și pe urmă începură să se pregătească ca să se întoarcă în țeară. Iată ce informații dobândiră ei de la Iași:</p>
<p>Alexandru Vodă Șuțu era fiul lui Nicolae Șuțu și se supranumea și Dracache; el își făcuse studiele în Paris, număra o mulțime de amici între oamenii politici ai Franciei din acea epocă și dobândise scaunul domniei Moldovei prin influența ambasadorului frances din Constantinopole și intrase în posesiunea tronului său cam pe la finele lui Octombre anul 1801, adică cam odată cu unchiul său Mihaiu Șuțu care se suise pe tronul Valachiei. El, după cum mărturisește și Postelnicul Drăghici, a guvernat țeara în mod părintesc și -i a respectat drepturile cu sfințenie. În timpul său țeara a prosperat, și poporul s-a simțit pe deplin fericit, în cât toți -i a dat titlu de părinte al patriei; pentru aceia trecerea sa din Moldova în Valachia fu primită de Moldoveni cu părere de rău, și boerii cei mai fruntași îl petrecură la plecare până aproape de Rachova, pe drumul Vasluiului, ca pe nici unul din predecesorii săi când plecară din domniei.</p>
<p>Aste știri înveseliră pe boerii din partidul național și -i făcură să pornească numai de cât din Sibiu spre a intra în țeară prin Brașov. Ajungând acolo aflară că Alexandru vodă a intrat în esercițiul funcției sale, dar că Poarta n-a numit în Moldova pe nimeni în locu-i, ci l-a lăsat tot pe el să ocârmuiască și acest principat, ceia ce nu făcuse nici o dată până atunci. Ei mai aflară că Vodă, ne găsind nici de loc bani în visterie, a început să răfuiască cu banii săi ostile împărătești de datoriele din trecut și să le dea drumul ca să se întoarcă iar peste Dunăre; mai aflară încă că partisanii Rusiei nu -lu putea suferi, îi aruncau mai naînte de a se convinge dacă faptele lui erau bune sau rele ponosul de Romanomachos, și că au trămis Porții un arz prin care cerea înlocuirea sa cu Ipsilante, fără care nu consimțeau a se întoarce în București.</p>
<p>Cei din Sibiu aflând acestea se mâhniră foarte, se încercară a îndupleca pe rusofili să renunțe la această demarșe, și văzând că nu era speranță de reușită, îi lăsară în plata sfîntului și intrară în țară mâhniți. Pe când boerii săpau pe Șuțu, acesta își da toate silințele să întemeieze orașul, să întocmească o miliție serioasă conformă cu epoca, care să apere siguranța locuitorilor, să golească țara de turci și să-i vindece rănile ce o băntuise până atunci. El solicită și obținu de la Poartă iertarea unchiului său Mihai Șuțu, care după aceia putu să treacă din Sighișioara prin țara Românească ca să se ducă la Constantinopole, unde peste puțin timp muri în sărăcie, din causă că numeroșii săi creditori s-au făcut stăpâni pe toată averea sa, și în fine, după ce puse toate la cale, scrise mitropolitului, episcopilor și boerilor ca să se întoarcă în țară, și după aceia se puse a guverna țară cu prudență și înțelepciune, dar pe când se aștepta mai puțin, pe la mijlocul lunei lui August 1802, primi ordin de la Poartă să se întoarcă la Iași, căci în Valachia a fost numit domn Constantin Ipsilante. Reușise partisanii Rusiei!</p>
<p>El nu avu parte să stea mult timp nici acolo, căci cum ajunsese la Iași primi firman de mazîlire și de înlocuire cu vestitul Alexandru Moruzi care adusese pe capul Valahiei nenorocirea pasvantlîilor și cârjaliilor. Politica francesă fusese învinsă la Constantinopole de către cea rusească care deja apăsa cu greutatea călcâiului său pe nenorocitul bolnav de la Stambul!</p>
<p>Sinaia, 1890, Septembre 14.</p>
<p>Cum au domnit Ipsilante și Moruzi, ce isprăvi au făcut în cursul domniei lor și ce evenimente au urmat după aceia vom afla în schița istorică ce va apare în calendarul pe anul viitor.</p>
<trailer>N. D. POPESCU.</trailer>
   </div>
</body>
 </text>
</TEI>
