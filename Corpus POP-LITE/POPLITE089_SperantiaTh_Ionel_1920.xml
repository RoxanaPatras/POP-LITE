<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Sar și Ionel: ediție POPLITE </title>
            <author>Sperantia, Th. D.</author>
            <respStmt>
               <resp>codare POPLITE</resp>
               <name>Lucreția Pascariu</name></respStmt>   
            <respStmt>
               <resp>corectură manuală</resp>
               <name>Claudia Surdu</name>
            </respStmt>
            <respStmt>
               <resp>verificare corectură manuală</resp>
               <name>Alexandra Olteanu</name>
            </respStmt>    
            <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
         </titleStmt>
         <publicationStmt>
            <publisher>UAIC</publisher>
            <date></date>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="10.5281/zenodo.7342136"></ref>
         </publicationStmt>
         <sourceDesc>
            <bibl>
               <author>Sperantia, Th. D.</author>
               <title>Sar și Ionel</title>
               <pubPlace>București</pubPlace>
               <publisher>EDITURA LIBRĂRIEI SOCEC</publisher>
               <date>1921</date>
               <decoNote type="illustration" subtype="yes"/>
               <dim unit="char" type="big"/>
               <extent>
                  <measure unit="word">41115</measure>
                  <measure unit="page" type="under_250"/>
                  <measure unit="feuilleton" type="under_65"/>
                  <measure type="complete"></measure>
               </extent>
            </bibl>
         </sourceDesc>
      </fileDesc>
      <profileDesc>
         <textClass>
            <keywords scheme='https://opentheso.huma-num.fr/opentheso/api/theso/Typologie'>
               <term type='domaine' ref="https://hdl.handle.net/20.500.11942/crteb7oodgosm">literatura</term>
               <term type='factualite' ref="https://hdl.handle.net/20.500.11942/crt22aacdhvi7">fictiune</term>
               <term type='forme' ref="https://hdl.handle.net/20.500.11942/crtnufdew1lfb">proza</term>
               <term type='genre' ref="https://hdl.handle.net/20.500.11942/crthuyig1pxri">roman</term>
               <term type='agencement' ref="https://hdl.handle.net/20.500.11942/crtbdm5xnc6io">foileton</term>
               <term type='origine' ref="https://hdl.handle.net/20.500.11942/crtxolq1evsr9">opera originala</term>
               <term type='discours' ref="https://hdl.handle.net/20.500.11942/crt4wma17ncnj">narativ</term>
               <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
               <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
            </keywords>
            <keywords>
               <term type="reception" n="5"/>
               <term type="print_count" n="2"/>
               <term type="finished"></term>
               
            </keywords>
         </textClass>
      </profileDesc>
      <encodingDesc>
         <projectDesc>
            <p>Cuvantul cheie de tip "reception" indica numarul de comentarii critice formulate cu referinta la textul publicat.</p>
            <p>Cuvantul cheie de tip "print_count" indica numarul de editii ale textului in intervalul de 10 ani dupa prima publicare.</p>
            <p>Cuvantul cheie de tip "finished" indica stadiul realizarii operei de catre autor.</p>
            <p>Masura de tip "complete" indica faptul ca am gasit romanul in forma completa.</p>
         </projectDesc>
      </encodingDesc>
   </teiHeader>
 <text>
    <front>
       <div type="titlepage">
          <head>SAR și IONEL</head>
          <head>TH. D. Speranția</head>
          <head>Librăria Socec  Co., Societate Anonimă</head>
          <head> Prețul Lei 12</head>
       </div>
       
       <div type="titlepage">
          <p>SAR și IONEL</p>
          <p>Sar și Ionel e cel mai bun dar pentru copii.</p>
          <p>Dacă-l vor citi și părinții va fi și mai bun.</p>
          <p>BUCUREȘTI</p>
          <p>Editura Librăriei Socec  Co., Societate Aaonimă</p>
          <p>19 2 1</p> 
       </div>
       <div type="liminal">
          <p>Toate  exemplarele vor purta semnătura autorului.</p>    
       </div>   
    </front>
   <body>
<div type="part">
      <head>SAR și Ionel</head>
<p>Sar nume mare, titlu de împărat din vechime, din țările răsăritului: Sar-Danapal, Salmana-Sar, Nabueadne-Sar.</p>
<p>Sar al nostru nu-i împărat, nu e nici om; e prietenul lui Ionel, Sar cățel.</p>
<p>Sar și Ionel trăiesc în aceeași casă. Părinții lui Ionel îngrijesc și de Sar.</p>
<p>Ionel are șase ani, Sar trei luni. Ionel de-un cot cu pantaloni cu tot, sau să zicem de-un metru. Sar din vârful botului pană în vârful cozii, patruzeci și unu de centimetri. Ionel nu învață la școală, nici Sar.</p>
<p>Ionel n-are nici o treabă, adică nu-1 pune nimeni la nimic; își găsește singur însă de treabă tocmai ce nu trebuie. De pildă, ai lăsat din întâmplare pe masă o sticlă cu cerneală, Ionel, dacă intră în odaie, se duce numai decât drept la dânsa, o ia, o întoarce cu fundul în sus ca s-o vadă cum e la fund, și varsă cerneala pe fața de masă. Ai lăsat din mână un cuțit, Ionel trebuie să dea peste dânsul, să-și taie vreun deget, ori să taie fața de masă,ori vreo perdea. Înt-o zi a dat de foarfece și și-a ciopârțit, și-a tușinat o sprânceană.</p>
<p>Nici Sar n-are nicio treabă, dar își găsește și el de lucru: roade câte o umbrelă pe la vârf, pe unde se încheie balenele; roade câte un galoș, câte o mănușă căzută pe jos. Mai ales lucrurile de piele îi plac grozav. Când o fi mare trebuie să se aleagă cu vreun meșteșug de pielărie: curelar, cojocar, blănar... Într’o zi s-apucase de reparat un manșon al mamei lui Ionel, zicea că-1 face toarte frumos, îi scotea blana.</p>
<p>Multe ar lucra el Sar, dar mama lui Ionel nu-1 lasă prin casă. Cine-1 aduce-n casă, trebuie să-l ținăt în brațe, n-are voie să-l lase pe jos, pentru că Domnul Sar, cât e de Sar nu prea știe de curățenie... De aceea D-lui, de obice, șade p-afară ori cel mult într-un antreu.</p>
<p>În antreu șade așa de frumos și de cuminte de ți-e mai mare dragul. Are acolo o bucată de covor și stă pe el lungit pe burtă, cu botul îtins pe labe și numai cu ochii urmărește pe cine trece încoace și n-colo. Nu e vorbă, îi vine lui câteodată câte un avânt, câte-o toană să zică: dar lasă-mă-n pace. D-le, ce tot mă ții sechestrat aici în antreu? Lasă-mă să mă duc sus prin odăi! Am treabă, D-le, vreau să mă duc la mamița lui Ionel, să mă țin după pantofii ei când umblă încolo și-n coace prin casă; să-i rod vârful pantofilor când stă pe loc; să mă culc pe poalele rochiei, când s-așază pe scaun de atârnă rochia jos! E așa de bine acolo pe rochie, moale, cald și miroase asa frumos: miroase a mamă de Ionel! Dacă n-oi fi eu acolo pe cine să-l ia de după cap și să-l scuture mamița lui Ionel? Cine să i se rostogolească înainte și să i se dea cu burta-n sus?... Pe cine să bată peste burtică? Ce, adică numai prin curte să mă întâlnesc eu cu oamenii?</p>
<p>S-ar duce el sus fără să mai ceară voie, dar la ușă este o scară cu trepte înalte pe care nu le poate urca. Se duce până la scară, se ridică cu lăbuțele pe treapta întâi de jos și stă așa acolo până ce-i trece dorul de dus. Ori dacă s-apucă de țipat e destul să-i zică mama lui Ionel: Taci, Sar! Rușine! Ești băiat mare! Fii cuminte; și el tace numaidecât.</p>
<p>Dar ce se întâmplă într-o zi?</p>
<p>Vin musafiri cu copii și copiii și cu Ionel aduc pe Sar în casă.</p>
<p>Când se vede D-lui prin casă la fugă prin toate odăile până prin Salon și prin birou. Trage cu dinții de toate colțurile covoarelor, se urcă pe ghetele musafirilor, nu stă degeaba nici cât ai clipi; iar la urmă când î1 ia nu știu cine și-l duce la locul lui, în antreu, să vezi ce țipăt de jale, să vezi plânset și urlătură ce-ți toarnă!!...</p>
<p>Ridicat în două picioare, cu lăbuțele pe treapta întâi a scării și cu botul căscat și îndreptat în sus, urlă cât îl ține gura! Urlă cu încredințarea că are tot dreptul să urle.</p>
<p>Taci, Sar! Rușine ... </p>
<p>El urlă.</p>
<p>— Taci, Sar, că te bat!</p>
<p>El urlă înainte.</p>
<p>— Sar, te bat, înțelegi!. ..</p>
<p>Urlă.</p>
<p>„Cum să tac, parcă-și zice el în gând. Cum să tac dacă am dreptate! Doar nu cer vreun lucru care nu se poate. Cer tocmai ce se poate, cer să mă lase în casă cum m-au lăsat adineauri. Dacă m-au lăsat, vrea să zică se poate? Dacă nu se poate, de ce m-au lăsat atunci? Vreau în casă! ... Am treabă acolo. . .Dacă mă țineți aici, cine să se ducă în salon să tragă cu dinții de colțurile covoarelor? Cine să roadă picioarele scaunelor? Cine să roadă colțurile de jos și muchiile biroului?</p>
<p>Așa a plâns el Sar într-o zi, a urlat s-a văicărit și a lătrat cât a putut și cât i-a cerut sufletul. Apoi s-a așezat câinește, rezemat pe coadă și a rămas un moment cu botul în jos, gânditor.</p>
<p>—Ian să ne gândim și altfel, își zice el. Poate nu e așa cum mi-a părut mie. Poate că n-am chiar voie deplină să mă duc prin casă; poate că e slobod să mă duc numai câteodată, așa cum am fost acum. Negreșit că e așa. Negreșit!</p>
<p>Și împăcat cu acest gând, se ridică frumos, se duce de se culcă în coșul lui, în colțul antreului și-i trage un somn să se ducă vestea.</p>
<p>Doarme, se scoală, se duce prin curte și se ridică la lada de gunoi.</p>
<p>— A! Ce mai lucruri bune în lada asta, se gândește, el. Și frumos ce miroase! Ce mai scumpeturi trebuie să fie aici! Vezi ce prost eram!</p>
<p>Vream numaidecât să mă duc în casă, când colo în curte câtă ți-e lada plină de bunătăți!...Asta trebuie să fie cea de care tot aud vorbind oamenii; asta trebuie să fie cofetăria! Ian se uită câte mai sunt în ea! Uite, coji de ceapă, coji de sfeclă, coji de morcovi, de pătrunjel,de cartofi, cărbuni, coji de ouă, cenușă! Cenușa nu știu la ce-o fi bună! Cam te ustură nasul de cenușă; dar trebuie să fie și ea bună la ceva, la vreun fel de mâncare. . ..</p>
<p>A! lată și un os! Os mare! Am să-l iau de aici, să mă apuc să-l rod.</p>
<p>Când voi lua  eu osul ăsta și m-oi apuca să-l rod, poate să vină atunci și câinele regelui, să zică bravo, uite colea Sar e chiar câine adevărat, câine mare, dulău care roade oase!...</p>
<p>Și de-aici înainte Sar are treabă cu rosul osului: vioi nu se mai gândește la dus în casă.</p>
<p>Dar Ionel ieșind în curte dă de dânsul rozând la os.</p>
<p>— Dar ce faci tu, Sar? Ai luat os de la gunoi! Murdar?! De la gunoi?! Murdar? Ce-o să zică mama când te-o vedea? Ce, ești copil de țigan? Nu ți-e rușine?!</p>
<p>Și lui Sar i se face rușine. Lasă osul de o parte, se întinde cu burtica în sus și ochii i se umplură de lacrimi, parc-ar zice:</p>
<p>—Na, bate-mă! Taie-mă! Spânzură-mă! Sunt un ticălos, sunt un păcătos, un nemernic, care se bagă în gunoi, care nu știe să se respecte! Na! Ia-mă de coadă și mă aruncă peste gard !...</p>
<p>Și lui Ionel i se face milă.</p>
<p>— Săracul Sar! Săracul mititel! Se teme! Nu te teme, Sar!</p>
<p>Îl ia în brațe. »</p>
<p>—Nu te teme! Haide în casă! Haide să-ți dau ceva, ceva bun! Zahăr.</p>
<p>II duce-n casă. Îi dă zahăr.</p>
<p>El mănâncă zaHărul și apoi s-apucă iar de alergat prin casă, de tras cu dinții de colțurile covoarelor, de ros picioarele scaunelor și ghetele musafirilor, până ce dă de dânsul mama lui Ionel.</p>
<p>— Cum, tu, Sar, în casă?</p>
<p>El fără să mai lungească vorba, strânge frumos coada-ntre picioare și o ia deocamdată repejor la trap, și apoi o dă în galop și o duce așă până jos în antreu, la coș.</p>
<p>— Se vede că atâta mi-a fost porția de ședere în casă pe ziua de astăzi, gândește el.</p>
<p>Peste o bucată de vreme, Sar a început să poată urca și scările antreului, dar nu îndrăznește să se ducă-n casă.</p>
<p>Se așeza din când în când cu labele pe treapta de jos și se uita în sus la lumea care umbla pe acolo, prin odaia de la scară, când e ușa deschisă; dar atât, mai mult nu.</p>
<p>Când te uiți însă la dânsul parcă citești în ochii lui întrebarea:</p>
<p>— Dar pe mine când mă mai luați sus?!</p>

	<p>*</p>
	
<p>Până acum Sar încă nu știe că el e câine. Nu știe de ce zic oamenii că el e cățel. EI crede că zic cățel, pentru că e mic, dar când o fi mai mare, atunci o să fie și el băiețel ca Ionel, și apoi om ca tatăl lui Ionel. El socoate că tatăl lui Ionel a fost odată cățel, apoi s-a făcut copil și pe urmă om. Chiar se gândește Sar, câteodată, cum o să-i șadă lui când o fi îmbrăcat cu pantaloni, cu hăinuță și cu pălărie pe cap, ca Ionel. Și mai ales se gândește el, dacă atunci când o fi mare o să mai aibă coadă, deoarece la oameni nu vede această podoabă.</p>
<p>Gândul cozii îl frământă mult pe Sar. Ar vrea el să se încredințeze dacă coada se ține bine la locul ei, ori dacă poate are de gând să cadă. De aceea nu te mai pomenești că îl vezi învârtindu-se împrejur,ca să-și prindă coada cu dinții.</p>
<p>Și i se pare curios că, cu cât se învârte mai repede să prindă coada, cu atât coada fuge mai repede împrejur, de nu poate s-o ajungă.</p>
<p>Această operațiune Sar o face deseori și o numește cu un termen școlăresc: lucru manual.</p>
<p>Într-o zi, pe când se afla el într-o astfel de îndeletnicire didactică, iată numai deodată vede afară în pragul ușii ceva care i se pare lui un fel de căluț mic. Când se uită mai bine, parcă ar fi un fel de cățel.</p>
<p>— Cum se poate cățel așa mare? se gândește el. Dacă e mai mare decât dânsul trebuie să fie copil ca Ionel.</p>
<p>Ori poate și Ionel a fost un fel de cățel mare ca un căluț? Vrea să zică atunci și el înainte de ajunge copil ca Ionel, trebuie să se facă întâi căluț?</p>
<p>Sar încă până acuma nu văzuse câine.</p>
<p>Nedumerit dar stă și se uită cu ochii mari la acest necunoscut.</p>
<p>Necunoscutul lui Sar însă nu e un necunoscut, e cunoscut foarte bine și se numește Tobi.</p>
<p>Tobi e câine, și încă un câine de soi nobil. E de la un baron din străinătate, din Petau—Stiria (Steiermark) — câine neamț și militar.</p>
<p>Căpitanul, cumnatul lui Ionel și-a făcut stagiul în Austria, la pioneri ori pontonieri și de acolo l-a recrutat pe Tobi.</p>
<p>Tobi, de la pământ până grebăn are o înălțime de vreo patruzeci de centimetri. Capul îl ține însă mult mai sus.</p>
<p>El zice că-i ordonanță de căpitan. Să-l vezi pe stradă cum merge de mândru și de grăbit, ai crede că e un fel de inspector de poliție, mai vârtos când îl vezi cum intră prin toate curțile și se oprește de miroase pe la toate colțurile..</p>
<p>De altfel e și bine dresat, un adevărat gimnast. Sare la înălțimea căpitanului, sare gardul cu mâinile în șolduri!</p>
<p>La păr e gri închis, dar barba a început să-i înălbească — om în vârstă!</p>
<p>Are o ureche tăiată nițel, de aceea când îl privești în față parcă ar fi cu chipiul pe-o ureche.</p>
<p>E scurt de coadă. Se zice că pe când era el mic, un domn veterinar a găsit că e nevoie de o simplificare și i-a tăiat coada. Dar ciumpul ori cotorul de coadă ce i-a mai rămas îl ține drept în sus, cum îl ține o capră care se respectă. Tobi zice că coada în sus e semn de noblețe, ba chiar dovedește acest lucru prin zicătoarea :</p>
<p>Capra cât de răpănoasă Coada în jos tot n’o lasă.</p>
<p>Tot din cauza nobleții, lui Tobi îi place zăhărul și muzica. Zahăr mănâncă ori cât i-ai da, și mănâncă fără să bea apă; iar muzica ... cum aude pianul, se pune să-l acompanieze: urlă cât îl tine gâtul.</p>
<p>Sunt însă și lucruri care nu-i plac: nu poate suferi pe postași și pisicile: zice că e antisemit (?).</p>
<p>Cum stă Sar și se uită așa curios, Tobi se apropie și-l miroase nițel.</p>
<p>Când se vede Sar mirosit de un așa personaj, de odată i se umplu ochii de lacrimi, se dă cu burta în sus, stă o bucată nemișcat, apoi repede se ridică, se apropie de el, dă din coadă, se bucură și-i zice nene și bădie, și domnule și cucoane și cum i se pare lui c-o fi mai bine. E încântat că a mai întâlnit unul care seamănă cu dânsul și ar vrea să-1 întrebe o mulțime de lucruri:</p>
<p>— Nene, d-ta ești copil ori cățel? că văd că nu prea ai coadă? Ce s-a făcut coada d-tale? Ai mâncat-o, ori ți-au mâncat-o alții ? Dacă n-ai coadă, cu ce faci d-ta lucrul manual?</p>
<p>Tobi însă privește un moment de sus, apoi îl lasă și intră repede prin odăi, să dea câte o bună ziua la cei de pe acolo. Sărută mâna mamei lui Ionel, dă de vreo două ori cu limba pe la gura lui Ionel; sare de vreo câteva ori înaintea tatălui lui Ionel și apoi, haide, iese afară și o ia la sănătoasa pe stradă, ca un om grăbit. Sar o ia și el la fugă și iese pe poartă în stradă după Tobi.</p>
<p>Dar Tobi se duce, se duce, se tot duce, și nu se mai uită înapoi.</p>
<p>Sar se duce și el o bucată, apoi se oprește și privește înainte pe stradă :</p>
<p>— Vai, domnule, ce frumos e pe acolo! Ce larg! Ce întins! Ce lume mare! Și eu n-am fost încă niciodată pe aici!</p>
<p>Ce fericit e d-nul Tobi că poate umbla pe unde îi place! A! Dar de acum o să umblu și eu!...</p>
<p>Cotoiul Marcu, supranumit Stimabilul Marcu și Jupânul Marcu, șade sus pe gard pe vârful unui par și cu toată liniștea sufletească de cotoi bătrân, privește jos la Sar.</p>
<p>Sar se uită-n sus la Marcu și-și face seamă lătrând și urlând, de necaz, că nu-l poate ajunge să-i scuture nițel cojocul.</p>
<p>Din ziua când a ieșit în stradă să petreacă pe Tobi, Sar a prins așa gust de stradă că acuma numai acolo ar vrea să stea. Cum vede poarta deschisă, zvâc afară. Toată ziua păzește numai poarta.</p>
<p>Când scapă în stradă o ia la fugă încotro-i vine. Aleargă de-i clămpăie urechile, parc-ar fi niște aripi, ori niște mâneci largi.</p>
<p>Scăpase de mai multe ori pe stradă, nebăgat în seamă și nu pățise nimic, și acum nici nu vrea să se mai întoarcă pe acasă. Îl strigai Sar, Sar, Sar! Cuțu, Cuțu! Sărică! pace, el nici nu gândea să te audă, nici nu întorcea capul măcar; se făcuse chiar neînțelegător. Trebuia să alergi după dânsul pe stradă, să-l prinzi din fugă, și după ce-1 prindeai, până să-1 aduci, se zbătea în brațe de trebuia să te lupți cu dânsul ca să-l poți ține. Astăzi însă când a mai ieșit în stradă s-a întâmplat că în stradă era și fata din casă, Frusina cu o mătură-n mână și când a luat-o la fugă a ajuns tocmai la dânsa. Frusina de bucurie cum îl vede începe să-l croiască cu mătura: dă-i, dă-i, dă-i, până, ce o rupe la fugă înapoi în curte și fuge așa de zăpăcit de cade în bot.</p>
<p>Acum e supărat pe Marcu.</p>
<p>I s-a părut că Marcu a râs de dânsul, când a mâncat bătaie de la Frusina și acum vrea să se răzbune pe el.</p>
<p>Poate de vreun ceaas șade acolo, se uită în sus la cotoi și latră. Și când știi cum s-a petrecut lucrul, parcă-ți închipui că îi ține un discurs în felul acesta:</p>
<p>„Cotoiu bătrân și om fără inimă să râzi de un june căruia soarta nemiloasă îi ține calea și-l bate cu mătura, pentru că în avântul lui de sfântă libertate a luat-o nițel razna pe stradă? Rușine, rușine, rușine! De trei mii trei sute de ori și jumătate rușine!</p>
<p>Ba de la o vreme, în necazul lui, Sar începe a crede că bătaia a mâncat-o numai din pricina lui Marcu. Iar când ajunge la gândul ăsta, își face și socoteala dacă l-a bătut din pricina lui Marcu, atunci nu l-a bătut pentru că a ieșit pe strada, și deci... e liber să iasă pe stradă.</p>
<p>Din pricina acestei socoteli, mai mănâncă o bătaie!</p>
<p>— Unchiule, întreabă într-o zi Ionel, oare de ce Sar e așa neînțelegător, că mănâncă atâta bătaie și nu vrea să-nteleagă să nu mai iasă pe stradă?</p>
<p>— Apoi de, dragă Ionel, așa e orice deprindere rea; cu cât o lași mai mult de se învechește, cu atât scapi de dânsa mai anevoie.</p>
<p>— Dar unchiule, dacă ghetele se învechesc scapi anevoie de ele?</p>
<p>— Nu, dragă Ionel, nu m-ai înțeles. Sar trebuia pedepsit chiar de prima dată când a ieșit în stradă, trebuia amenințat, trebuia oprit, trebuia bătut chiar, ca să înțeleagă că nu-i voie, că nu trebuie să iasă pe stradă.</p>
<p>— Dar el de ce a ieșit?</p>
<p>— Apoi a ieșit pentru că nu știa că nu e bine.</p>
<p>— Dar de ce nu știa ca nu e bine?</p>
<p>— Pentru că e mic și când e mic e și prost: câte ciori zboară, el crede că toate se mănâncă. Ai înțeles.</p>
<p>— Da, înțeles, Unchiule: dar ciorile se mănâncă?</p>
<p>— Ei! se mănâncă! Cum să se mănânce? !</p>
<p>Așa merge vorba.</p>
<p>— Dar d-ta ai mâncat cioară?</p>
<p>— Nu mă-nțelegi că nu se mănâncă cioară. Cine e prostul care să mănânce ciori?</p>
<p>— Unchiule dar când erai d-ta mic?</p>
<p>— Nici atunci.</p>
<p>— Dar când erai mai mic?</p>
<p>— Nici, nici...</p>
<p>— Dar când erai mic, mic și prost ?</p>
<p>— A! Atunci nu știu. Cred că nu. Căci eu ascultam de părinți și mâncam numai ce-mi dădeau ei.</p>
<p>— Și ei nu-ți dădeau sâ mănânci ciori?</p>
<p>— Nu.</p>
<p>— Unchiule, D-tu, zici că ascultai de părinți?</p>
<p>— Da.</p>
<p>— Dar cine erau părinții D-tale?</p>
<p>— Mama mea și tatăl meu.</p>
<p>— Și D-ta ascultai de ei ?</p>
<p>— Da.</p>
<p>— Si cum ascultai?</p>
<p>— Cum ... cum s-ascultă.</p>
<p>— Dar ei ascultau de D-ta?</p>
<p>— A! Ei nu.</p>
<p>— Nu?! De ce?</p>
<p>— Pentru că numai copiii trebuie să asculte.</p>
<p>— De ce numai copiii? Eu vreau s-asculte și părinții.</p>
<p>— Apoi părinții n-au nevoie să asculte căci ei sunt mari, știu ce trebuie să facă și cum să facă.</p>
<p>— Dar copiii nu știu ?</p>
<p>— Copiii nu.</p>
<p>— Dar dacă știu?</p>
<p>— Dacă știu atunci bine; dar, vezi, nu știu.</p>
<p>— Dară vezi eu știu.</p>
<p>— Ce știi?</p>
<p>— Știu ce vrei, știu tot.</p>
<p>— Tot? Ce tot?</p>
<p>— Așa? Atunci, poftim, ia vioara asta și cântă o bucată de muzică.</p>
<p>— Ei, apoi vioara n-am învățat.</p>
<p>— Vrea să zică nu știi.</p>
<p>— Dacă n-am învățat.</p>
<p>— Bine, tocmai asta e vorba că n-ai învățat. N-ai avut când învăța, ești prea mic.</p>
<p>— Ba, sunt mare.</p>
<p>— Da, mare, dar nu destul.</p>
<p>— Ba, mare destul, dar nu toți oamenii învață vioara.</p>
<p>— Bine, dragă, atunci poftim hârtie, ia și scrie o scrisoare.</p>
<p>— Apoi asta n-am învățat.</p>
<p>— Vrea să zică nu știi?</p>
<p>— Dacă n-am învățat.</p>
<p>— Apoi tocmai asta, că n-ai învățat o mulțime de lucruri și de aceea nu știi. Și când nu știi trebuie să întrebi pe alții care știu.</p>
<p>— Dar dacă nu vreau să întreb?</p>
<p>— Dacă greșești, faci lucrul greșit, îl faci rău.</p>
<p>— Dar dacă întrebi?</p>
<p>— Dacă întrebi atunci îți spune, îți arată, te învață ce să faci. </p>
<p>— Unchiule, eu aș vrea să te întreb ceva.</p>
<p>— Poftim.</p>
<p>— Cum să-mi fac un arc?</p>
<p>— O să-ți arăt eu și o să-ți fac chiar eu unul.</p>
<p>Și unchiul s-a ținut de vorbă, i-a făcut un arc. Unchiul i-a dat arcul. Ionel luând arcul nu mai putu de bucurie, își zicea în gând:</p>
<p>— Are dreptate unchiul când zice că nu știu multe lucruri: uite, de pildă arc nu știam să fac. Oare când voi ajunge să fiu mare și să știu de toate?</p>
<p>Sar se supără, latră, urlă, dar Marcu șade liniștit in vârful parului.</p>
<p>— Dă-te jos, mă! parcă zice Sar.</p>
<p>Marcu stă nemișcat.</p>
<p>—- Dă-te jos, n-auzi?</p>
<p>El stă.</p>
<p>— Dă-te jos să te gâtui.</p>
<p>Stă.</p>
<p>— Ești un nesuferit, un nesimțit, un anarhist!</p>
<p>Cam cu acest fel de încheiere Sur pleacă de la gard și se duce de-a dreptul la poartă și iese în stradă.</p>
<p>Aci i se întâmplă însă ceva pe neașteptate, Frusina, fata din casă, c-o mătură în mână vine după dânsul.</p>
<p>— A. uite și Frusina! gândește el. Se vede că vine să se plimbe și ea cu mine. Ne plimbăm amândoi. Hai s-o aștept.</p>
<p>Frusina însă nu veni ca să se plimbe. Mama lui Ionel i-a fost zis Frusinei ca să nu-1 lase niciodată pe Sar să iasă pe poartă. I-a fost, zis însă să nu-l bată, ci numai să-l sperie că-1 bate: să nu-1 lovească cu bățul sau cu mâna, cu palma ci eu lucruri moi, de pildă cu o cârpă mare, cu o mătură de paie.</p>
<p>Deci Sar o așteaptă pe Frusina.</p>
<p>Frusina însă cum se apropie de el, începe să-i dea cu mătura și să-i strige: Acasă, acasă, acasă? ticălosule!</p>
<p>El deodată neștiind ce să facă, se pitulă jos, se face mititel, se dă cu burta-n sus, dar când vede că ea dă mereu cu mătura, o rupe la fugă drept acasă și se oprește tocmai la ușa antreului.</p>
<p>— Ce-o fi avut Frusina? A înebunit?!</p>
<p>—Lui Sar nu putea să-i intre în minte că un lucru: oare îi place lui să nu placă și altora și chiar tuturor.Nu pricepe, că l-a bătut pentru că a ieșit pe stradă.</p>
<p>Cum stă el așa pe gânduri iaca și Frusina vine acasă:</p>
<p>— Ticălosule! să mai poftești pe stradă altădată!</p>
<p>Sar însă nu pricepe ce spune ea, că el încă nu învață la școală să știe limba română. Se uită cu coada ochiului după dânsa și o apucă iar spre stradă.</p>
<p>— Ce să te mai uiți la o nebună! Am făcut foarte rău că am fugit acasă. Dacă am văzut că dă cu mătura trebuia s-o iau la fugă încolo, mai departe în stradă, să mă duc cine știe unde. Negreșit că cu vorbele pe care le spunea dânsa acum, râdea că m-ai întors acasă. Hai înapoi.</p>
<p>Hai înapoi, zice el, și haide chiar, se scoală. Și, ia codița lui bârligată în sus, ca un steag, peste spate, o ia la trap, crețișor pe lângă peretele casei și cât ai clipi ajunge în stradă, gândindu-se ce prost a fost el de s-a întors acasă din pricina Frusinii.</p>
<p>Dar cum se gândește el așa, numai se pomenește deodată, jnap, jnap, jnap, jnap peste cap. Un jnăpăit parc-ar fi de mătura Frusinei! Cine să fie oare? Nu poate vedea, pentru că nu poate deschide ochii, căci jnăpăială asta îi trage mereu, jnap, jnap, jnap, peste cap.</p>
<p>Ce e de făcut? Cum să scape? Hai, sa dă eu burta în sus. Dar atunci aude și vorbele:</p>
<p>— Acas! acas! acasă, ticălosule!</p>
<p>— Frusina! se gândește el, și repede, o rupe la fugă acasă.</p>
<p>Vorbele astea: acas! acas! mi se pare că înseamnă: nu pe stradă, nu pe stradă! Dar ce-o fi având oare de mă oprește să mă duc pe stradă?... Cum adică, nu-i voie de umblat pe stradă? Dar de ce mă bate numai pe mine?! Am văzut mai adineauri vreo doi copii, și un om și un cal, și nu le-a făcut nimeni nimic; și Frusina s-a uitat la dânșii și nu s-a dus să ia mătura să le dea peste cap: jnap, jnap, jnap, cum mi-a făcut mie. Hai să-ncerc dinadins.</p>
<p>Și Sar iese acum pe poartă, dar nu se duce departe, ci se așează chiar lângă stâlpul porții.</p>
<p>N-apucă el îsă nici să se așeze bine, când iaca Frusina iese pe poartă cu mătura în mână și stă de se uită într-o parte și în alta pe stradă;</p>
<p>— Dar unde s-o fi dus acum?!</p>
<p>Apoi întorcând capul și văzându-l:</p>
<p>— A, aici mi-ai fost? și se repede la el.</p>
<p> Sar, fără să mai aștepte explicații, numaidecât, repede o tunde-n curte.</p>
<p>— Păcătosule! Te-oi îvăța eu!</p>
<p>— E nebună! se gândește Sar.</p>
<p>Iar Ionel de colo:</p>
<p>— Vezi ce pătești dacă nu-nțelegi să nu mai ieși pe stradă?!</p>
<p>— Ba, e o nebună, se gândește Sar. Și dacă ar fi numai nebună, traba ei, nu mi-ar păsa mie, dar vezi, are și mătură.</p>
<p>Sar n-are unde se culca.</p>
<p>În această seară au venit o mulțime de musafiri, care și-au lăsat galoșii în antreu pe covorașul pe care dormea el. Trebuie să spunem că Sar nu mai doarme în coș, e acum mare.</p>
<p>E mare, se vorbește că nu știu când o să-i rupi turta! Nu prea înțelege el ce vrea să zică a rupe turta. Aude că ruperea turtei e un fel de sărbătoare, dar el își închipuie că ruperea turtei trebuie să semene ceva cu mătura Frusinei: jnap, jnap, jnap peste cap, până ce nu mai vezi bine.</p>
<p>Așa i-a rămas lui în minte Frusina și cu mătura, că orice pacoste, orice nenorocire, holera, ciuma, turbarea, jigodia, și le închipue în chip de Frusină, cu un măturoi cât lumea de mare. Și vorbele pe care le înțelege mai bine, ca: Acasă! Jos! Afară! Tu?! Aici?</p>
<p>Păcătosule! Ticălosule! îi deșteaptă în minte mătura Frasinii.</p>
<p>N-are unde se culca. În antreu covorașul plin de galoși. Cei de acasă n-au nicunul grija lui.</p>
<p>Ce să facă el ? Unde să se culce? Șade el o bucată câinește, rezemat în coadă, și moțăie lângă ușa din dos ca un portar de Minister în fotoliul lui, în serile când birourile lucrează noaptea. Șade, moțăie, dar timpul trece și somnul îl biruie. Iese p-afară. Afară întuneric. Afară la poartă trăsuri. La ferestre în casă lumină mare. Prin dreptul ferestrelor se văd mulțimi de capete de domni și doamne.</p>
<p>Sunt pline de lume toate odăile și tot mai vin trăsuri.</p>
<p>Pe lângă picioarele noilor musafiri se strecoară și el și își găsește un loc bun de dormit. Un loc care îi place foarte mult și de care nici n-a bănuit până acum că este, pentru că până acuma n-a fost el p-aici prin odaia asta. De acum o să vină întotdeauna să se culce acolo. E odaia liniștită, nu e nimeni să-l supere. Pat mare! Poate că e făcut anume pentru el! Sau dacă nu chiar pentru el, se vede că nu e al nimănui, căci altfe ar trebui să fie cineva acolo.</p>
<p>Patul însă nu e al nimănui cum gândește Sar, e patul mamei lui Ionel. Alături, mai este un pat al tatălui lui Ionel. Sunt două paturi, unul lângă altul, dar Sar s-a culcat numai în unul, pentru că nu i-a venit la îndemână să se culce pe amândouă.</p>
<p>S-a culcat deocamdată cam ghemuit, s-a făcut mititel, parcă să nu cuprindă loc mult, dar tu încetul, după ce s-a încălzit, s-a întins cât era de lung, și capul și l-a rezemat de pernele de la căpătâi. Avea el ambiție să se culce în pat ca oamenii.</p>
<p>Și dormind acolo, începuse niște visuri frumoase. I se părea că, Marcu, dintr-un vârf de par se uita în jos cu dispreț, iar el s-a ridicat cu labele rezemat pe gard și când s-a întins o dată, i s-a lungit gâtul așa de tare că a ajuns până la vârful parului, a prins pe Marcu, l-a luat jos și a atras o scărmănătură de l-a lăsat mort, întins pe pământ.</p>
<p>Dar când ședea el și se uita la cadavrul neînsuflețit al lui Marcu, deodată vede la orizont ridicându-se un fel de aeroplan în chipul măturii Frusinei și aude parcă și vorbele: Tu aici?! ...</p>
<p>Când deschide ochii, ce să vezi?... Frusina!</p>
<p>Sar și Ionel, amândoi prieteni,amândoi stau pe gânduri. Sar șade câinește în coadă și se uită în sus la Ionel; Ionel rezemat de perele și scărpinându-se cu o mână pe la frunte, se uită în jos la Sar.</p>
<p>Ionel a fost ieșit dimineața afară pe poartă la maidan, să se uite la băieți cum ridicau la zmeie și tocmai când se uita el mai bine, tocmai când era mai frumos, iaca tatăl lui vine din oraș, îl ia frumușel de mâna, îl duce acasă și-i spune că altădată să nu se mai ducă pe acolo, că n-o să fie bine.</p>
<p>Acum Ionel stă lângă perete și se gândește; ce frumos trebuie să fie acum pe maidan. Dimineața veniseră vreo patru băieți cu zmeie, acuma trebuie să fi venit vreo patruzeci, poate și o sută.</p>
<p>Ce frumos trebuie să fie vreo sută de zmeie pe sus! ? Ce mișcare! Ce sbârnâială!</p>
<p>Și Ionel și cu Sar uitându-se unul la altul parcă se înțeleg în gând, parcă ar vorbi:</p>
<p>— Vezi, Sar, ce rea e lumea asta! Ce rău e tata că nu mă lasă pe măidan!?</p>
<p>— Da, Ionel, ce rea lumea, dar ce mare mătura Frusinei!! . . .</p>
<p>Iacă Mama lui Ionel.</p>
<p>— Dar ce stai tu așa puișor?</p>
<p>— Cum?...</p>
<p>— Spune, de ce stai așa pe gânduri?</p>
<p>— Dacă ... mulțime de băieți cu zmeie și tata nu mă lasă nici să mă uit.</p>
<p>— Vrei să te joci cu zmeul ?</p>
<p>— Da.</p>
<p>— Și pentru asta, trebue să stai așa supărat? Mi-a spus tata că te uitai cu drag la băeții care se jucau cu zmeiele și a zis că o să-ți cumpere și ție nu zmeu frumos, mare, dar tata n-a voit să te lase cu băieții acolo în stradă pentru că tu ești încă mic și a fost în grijă să nu ți se întâmple ceva. Apoi a văzut acolo pe un băiat cu mâinele pline de mulțime de bube murdare care se cheamă râie, și de care te puteai umple și tu. De aceea o să-ți cumpere un zmeu frumos și o să te joci cu el aici acasă. Costache vizitiul o să te ajute să-l înalți.</p>
<p>— Mamă, dar de ce culoare o să fie zmeul? întreabă Ionel, gândindu-se cu bucurie acum la zmeul lui și apucându-se cu amândouă mâinile de mâna mamei.</p>
<p>Mama lui Ionel din dragostea pentru copilul ei era necontenit cu gândul și cu ochii la dânsul. Cum îl vedea supărat sau pe gânduri, numai decât îl cerceta să vadă care e pricina și căuta să-l împace. Dacă copilul voia ceva care nu se putea, ori care putea să-i aducă vreun rău, atunci căuta să-l ia cu vorba, să-i întoarcă gândul în altă parte, sau îi dădea vreun lucru ori vreo treabă ca să-l facă, să uite ce voia, ori ce cerea: apoi avea grija ca mai în urmă să caute prilej să-i arate, să-l facă să-nțeleagă că lucrul ce-1 cerea sau îl dorea el, nu era bun sau nu se putea avea, sau era stricător. Stătea cu dânsul de vorbă ca și c-un om mare și-i povestea și-i explica până ce-1 vedea c-a înțeles și că s-a convins că e așa. Și întotdeauna, îi spunea numai adevărul, de aceea copilul o credea, era sigur că cum zice ea așa este. Și ori când era ca copilul să se hotărască într-o parte, și îl vedea că stă la gânduri, ea numaidecât căuta să-1 îndrume și-i zicea: Dragă Ionel, tu fă cum știi că e bine, iar dacă nu știi cum e bine, atunci nu fă. Și-l urmărea să vadă cum face și îi spunea dacă a făcut bine sau nu și copilul era mulțumit de interesul ce-o vedea că pune.</p>
<p>Și niciodată nu-1 silea: îl lua numai cu binele. De bătut nici vorbă. Foarte rar se întâmpla să-i zică: ce, Ionel, vrei să superi pe mama? Dar când îi zicea vorbele astea, apoi își găsea beleaua cu el: câte o zi întreagă se ținea de dânsa întrebând-o! Mă iubești, mamă? Mă iubești? Nu te-ai supărat pe mine?</p>
<p>Cu aceste îngrijiri și sub ochii mamei, Ionel crește frumos, sănătos și cuminte.</p>
<p>Seara după masă mai umblă puțin prin casă pe lângă mamița lui, să se încredințeze dacă nu cumva e supărată pe el: i se suie în brațe, îi cuprinde gâtul cu amândouă mâinile, o sărută, se uită în ochi, o întreabă dacă-1 iubește și-i spune și el cât o iubește de mult: O iubește ca de aici până la Ploiești, până la Predeal, până la Viena, până la Paris, până în America, până la Ierusalim, până în cer sus la D-zeu... Se mai joacă nițel cu Sar, apoi se duce la culcare. Se dezbracă frumos, își pune hăinuțele strânse regulat pe scaunul de lângă pătuțul lui, se închină frumos lui D-zeu, îl roagă să dea sănătate mamei și tatei, și pe dânsul să-l ajute să crească mare, sănătos și cuminte. Spune rugăciunea, către sfântul înger păzitor:</p>
<p>Înger îngerașul meu, Ce mi te-a dat Dumnezeu, Totdeauna fii cu mine Și mă-nvață să fac bine...</p>
<p>Face cruce pe perină:</p>
<p>In numele Tatălui și—al Fiului și al Sfântului Duh, Amin.</p>
<p>Și îndată ce a făcut crucea numai de cât se culcă, pune capul pe pernă repede ca să prindă Crucea acolo, să nu fugă să rămână fără ea.</p>
<p>Într-o seară s-a întâmplat că tocmai când făcea el crucea pe pernă, Frusina vine și-l ia cu vorba de-1 întârzie de la culcat. Ce mai plâns și nenorocire s-a întâmplat din pricina asta!</p>
<p>— Uite, Mamă. Frusina m-a făcut să-mi stric rugăciunea: în loc să pun capul pe pernă peste Cruce, ea m-a ținut de vorbă de-am întârziat...</p>
<p>— Lasă, drăguță Ionel, nu te supăra pe Frusina că ea n-a știut că tu te închini.</p>
<p>— Ei, ea n-a știut: dar eu ce să fac acum? Se poate să fac altă rugăciune?</p>
<p>— Da, dragă, fă. zice mama, și Ionel începe numaidecat:</p>
<p>Înger Îngerașul meu...își face cruce și se culcă.</p>
<p>Dimineața cum deschide ochii, numaidecat se scoală, se spală, se îmbracă, se închină, își ia gustarea sau cafeaua: într-o jumătate de ceas e gata cu totul. Când e gata, hai la joacă.</p>

	<p>* * *</p>
	
<p>Joaca Iui ... îi zicem noi joacă, dar |pentru dânsul e o ocupație foarte serioasă. De obicei el face tot ce fac cei de pe împrejurul lui și numai ceea ce i se pare mai nou și mai ales, tot ceea ce seamănă a meșteșug, a mașinărie. Umblă cineva cu vreun clește, c-un ciocan numaidecât se duce să vadă ce face și dacă poate și dacă are cu ce face și el la fel. Și-a făcut și el grădinița lui pe care o îngrijește și o udă în fiecare zi: are două puicuțe și un cocoșel pe care le îngrijește el. Le dă mâncare, se uită câteodată ziua să le vadă. și când vor avea pui, atunci de la fiecare o să-și aleagă câte doi pui. A cerut să-i dea și un purcel pe care să-l îngrijască. Iar când o fi mai mare vrea să aibă vreo doi stupi cu albine, câțiva pomi, și o bucată de pământ, să-și facă grădină.</p>
<p>De mult a învățat a citi și a scrie. A citi a învățat deodată de pe numele gazetelor și al revistelor: Adevărul, Epoca. Universul, Dimineața, Viitorul, Revista Copiilor.</p>
<p>Iar prin casă știe tot ce se face și cine ce face. Trebuie să știe mămica lui dacă Costache e acasă, ori Frusina, ori bucătăreasa, întreabă pe Ionel; s-au pierdut cheile sau un foarfece, un briceag, întreabă pe Ionel, el știe sau el le găsește.</p>
<p>E bun, e blând și cuminte, vorbești cu dânsul ca și c-un om mare.</p>
<p>Sar tot în grija și sub ochii mamei lui Ionel crește și el mare și cuminte. E ascultător, nu mai roade, nu mai strică, nu mai fuge afară pe poartă singur. Pricepe o mulțime de lucruri, înțelege o mulțime de cuvinte și face multe năzdrăvănii, de pildă:</p>
<p>La sonerie sunt trei clopoței: Cel mai mare care răsună mai gros, sună de la poartă, cel mijlociu, din casă, din parter, iar cel mai mic și mai subțire, din etaj.</p>
<p>Când sună cel mic sau cel mijlociu, Sar nu zice nimic, parcă nici n-aude; dar când sună cel de la poartă, atunci numaidecât începe să latre și o ia la fugă să vadă cine e la poartă sau la ușă afară.</p>
<p>Două feluri de oameni îl interesează pe Sar: cerșetorii și poștașii și mai ales poștașii.Când vede un poștaș îi vine ca un fel de nebuneală: se repede la el să-l apuce și latră și latră și aleargă împrejurul lui pe unde să-i fie mai îndemână să-l poată apuca de picior. Și tot se repede și iar se trage-ndărăt de ajunge de se dă cu burta de pământ și cu picioarele dindărăt crăcănate parcă vor să se dezbine.</p>
<p>Dar când nu poate ieși afară în curte și dacă, din întâmplare, când s-aude clopotul cel mare de la sonerie, el e pe jos prin subsol, atunci repede aleargă să se uite spre ferestrele care dau în curte, iar dacă nu vede nimic, iute aleargă în săliță să se uite spre fereastra ușei de-afară, și dacă nu zărește nimic, numai ce-1 vezi că se rădică în două picioare și tot se dă mai îndărăt ca să poată vedea mai departe.</p>
<p>Apoi în tren să-l vezi pe Sar.</p>
<p>Într-un rând părinții lui Ionel având să se ducă undeva în Moldova, au luat cu dânșii pe Ionel și l-au luat și pe Sar. L-au luat pe Sar cum au luat și pe Ionel, l-au luat pentru că nu voiau să-l lase acasă pe mâna slugilor, să se învețe obiceiuri rele ori să se îmbolnăvească.</p>
<p>Știind însă că nu prea era voie de luat câini în vagon, părinții lui Ionel voiau să-1 cam îndosească pe Sar și de aceea când au intrat în vagon, l-au băgat sub o canapea. El însă nici gând să stea sub canapea, mereu scotea capul și se uita ca să iasă; iar când a plecat trenul, el dintr-o săritură a fost la fereastră și la fereastră a rămas, n-a vrut să mai plece de acolo. Ședea ridicat în două picioare pe canapea, cu labele pe policioara ferestrei și se uita pe fereastră cum s-ar uita un om, cum te uiți D-ta.</p>
<p>De altfel și în trăsură când mergea, el vrea să se uite înainte. Îl puseseră o dată pe straponten— pe scăunaș, dar el atâta se tot dădea spre margine să se uite înainte că într-un moment se pomeniră cu dânsul că a căzut. După aceea l-au pus pe capră lângă vizitiu, lângă Costache.</p>
<p>Pe capră îi plăcea grozav, ședea rezemat pe coadă, câinește și se uita în toate părțile și când vedea vreun poștaș, numai ce-1 auzeai hârâind.</p>
<p>Acelaș lucru a făcut în tren. La Ploiești, unde stă trenul mai mult, el stătea la fereastră și se uita în toate părțile după lume și cum vedea câte un tregher, numai ce-1 auzeai mârrrr ... se vede că lui i se părea că tregherii sunt postași.</p>
<p>Și părinții lui Ionel din pricina asta vorbeau între ei:</p>
<p>— Ce facem cu dânsul când o veni conductorul?</p>
<p>— Să-l dăm sub canapea.</p>
<p>— Să-l dăm, dar stă?</p>
<p>— Atunci ce faci cu el?</p>
<p>— Să-1 dăm la o parte, să-i punem ceva pe cap, să nu vadă pe conductor.</p>
<p>S-a întâmplat însă că conductorul cât a fost ziuă, lumină, n-a venit; iar după ce-a înserat și nu se mai vedea afară, Sar n-a mai stat nici el la fereastră. A stat o bucată și el pe canapea, la rând cu oamenii până ce-a început a moțăi cum făcea și acasă, apoi Mama lui Ionel l-a culcat lângă fereastră.</p>
<p>Ziceam c-a început a moțăi și că așa făcea și acasă. Acasă când mama lui Ionel stătea afară pe peron deasupra scării din față, lucrând ori cosând ceva, ori citind, Sar venea și el s-așeza câinește lângă scăunelul ei și stătea parcă să-i țină de urât. Cum el însă nici nu cosea, nici nu citea, cum n-avea deci nimic care să-l ocupe, de la o vreme începea să moțăie de somn. I se închideau ochii și capul începea să i se lase în jos într-o parte și tot se lăsa, se lăsa până ce deodată se deștepta și începea să se uite spre poartă și mârâia, parcă ar fi voit să arate că, Doamne ferește, el n-a dormit. Era mândru și căuta să-și ascundă slăbiciunile. Când de pildă venea în casă plin de noroi și cineva deschidea ușa să-1 dea afară, el nu ieșea cum ar ieși orice câine, rușinat și cu coada între picioare, ci o zbughea repede pe ușă lătrând cu gălăgie, parcă nu tu l-ai dai afară ci el ar fi cerut să-i deschidă repede ușa, că are cine știe ce treabă, parcă ar fi ieșit ca să alunge pe cineva, pe vreun poștaș...</p>
<p>Și fiindcă a venit vorba de poștaș, spuneam că atunci în tren după ce-au înserat, Sar s-a culcat într-un colț pe canapea lângă mama lui Ionel, la spatele ei.</p>
<p>Cum șade însă el culcat acolo, iată prin coridor conductorul.</p>
<p>— Cățelul e acoperit? întreabă tatăl lui Ionel.</p>
<p>— Da, dar ce e?</p>
<p>— Ar trebui acoperit să nu se vadă: vine conductorul.</p>
<p>— E acoperit bine și-l mai acopăr eu.</p>
<p>— Mamă, întreabă Ionel, dar dacă l-o vedea conductorul, îl dă jos?</p>
<p>— Nu, de ce să-l dea?...</p>
<p>— Apoi de ce zice tata să-1 acoperi să nu-l vadă?</p>
<p>— Pentru că nu-i voie să se ia câini în vagon.</p>
<p>— Și dacă nu-i voie, ce e?</p>
<p>— Nimic.</p>
<p>Apoi atunci cum nu-i voie?</p>
<p>Și Ionel se gândește ce poate să facă conductorul dacă l-o vedea pe Sar. I se pare chiar că vede pe conductor apropiindu-se cu felinarul de locul unde era cățelul, ridică felinarul în sus și se apleacă.</p>
<p>Printre franjurile gri ale șalului se vede codița lui Sar. —Dar ce e acolo ? un câine ? câine-n vagon? În vagoane nu e voie pentru câini.</p>
<p>Cu aceste vorbe, parcă conductorul se apropie de fereastră, o deschide, apoi întinde mâna și apucă pe Sar de sub șal: Vagonul nu-i pentru câini, zice el și cu o ciudă de sălbatic aruncă pe fereastră cățelul.</p>
<p>Aci Ionel începe să plângă.</p>
<p>— Ce e, dragă, întreabă mama.</p>
<p>— Nu vreau să vină conductorul.</p>
<p>— Cum să nu vină, nu se poate.</p>
<p>— Dar eu nu vreau să ia pe Sar.</p>
<p>— Dar nu-1 ia.</p>
<p>— Dar dacă nu-i voie în vagon?</p>
<p>— St! tăcere, conductorul!...</p>
<p>— Ușa vagonului se deschide:</p>
<p>— Biletele, mă rog.</p>
<p>Sar, de-acolo din colț: Mârrrrrr...</p>
<p>— Aveți un cățel?</p>
<p>— Poftim, biletele zice tatăl lui Ionel; iar Sar începe un mârâit mai zdravăn.</p>
<p>— Mamă, vreau să-ți spun ceva, îi șoptește Ionel cum era culcat cu capul pe brațele mamei, pe când conductorul cercetează și găurește biletele.</p>
<p>— Două persoane și-un copil? mai zice conductorul.</p>
<p>Sar auzindu-1 începe să și latre.</p>
<p>— Înainte nu se zicea nimic dacă avea călătorul un cățel, dar acum... vorbește conductorul.</p>
<p>Sar cum mai aude pe conductor începe chiar să latre cum trebuie și iese de sub șal.</p>
<p>— Mamă... Mamă... tace Ionel... să nu-1 ia... În acest moment tatăl lui Ionel alunecă în mâna conductorului o patacă de cinci lei;</p>
<p>Conductorul rădică mâna, ia șapca în chip de salut de mulțumire și apoi adaugă:</p>
<p>— Nu, nu-l iau... Înainte nu se zicea nimic dacă avea omul... dar acum...</p>
<p>Sar era câine subțire, cu ambiție: nu-i plăcea să râdă cineva de dânsul.</p>
<p>O pildă:</p>
<p>Lui din toate mâncărurile îi plăcea biftecul, iar decât biftecul îi plăcea mai mult zahărul. Laptele nu-l putea suferi, cafea cu lapte nici atâta. Când vedea că-i dă cafea cu lapte fugea și se-ascundea. În sufragerie era o canapea.</p>
<p>El se vâră sub canapea și stătea acolo până ce putea să fugă afară. Cât stătea jos farfurioara cu cafea cu lapte el nu ieșea prin casă. Scotea numai din când în când capul de se uita dacă farfuria cu cafeaua e tot acolo, și repede îl trăgea îndărăt sub canapea.</p>
<p>Pentru că lui Sar îi plăcea așa de mult zahărul, tatăl lui Ionel, câteodată, când era în sufragerie, în preajma mesei, lua pe Sar de labe, îl ducea la peretele din fund, îl ridica în două picioare, îi arăta o bucățică de zahăr pe care o ținea sus în fața lui și trăgea îndărăt zicând: câți câini sunt în țara ungurească! ... și-l făcea astfel să meargă în două picioare ca să apuce zahărul. Așa îl făcea să meargă tot lungul odăii în două picioare. Se-nțelege că la sfârșit îi dădea zahărul pe care îl mânca cu multă poftă uitându-se la dânsul și clefăind cu multă fală, parcă i-ar fi zis: vezi ce frumos și cu ce poftă mănânc!...</p>
<p>Și era nostim de privit acest exercițiu de mers în două picioare pe care-1 făcea Sar. Era nostim cum se ținea el în două picioare, cu botul în sus spre bucățica de zahăr, cu lăbuțele rădicate tot în sus parcă ar fi înotat cu ele, cu corpul drept, cu pieptul înainte și cu codița adusă în sus ca un arc. Dar dacă, în drumul lui de la peretele din fund până la ușa sufrageriei s-ar fi întâmplat să vadă pe cineva râzând, numaidecât se supară, se lăsa jos în patru labe și fugea de se ascundea sub canapea. Nu-i plăcea să râdă cineva de el, era câine simțitor, cu ambiție, câine subțire— Ionel zicea c-o să-1 îmbrace cu haine soldățești, chipiu, pușcă... și o să-l pună să facă exerciții militare.</p>
<p>Și știe multe Sar. Înțelege o mulțime de cuvinte. Când ziceai zahăr, se uita pe masa la zăharniță și se lingea cu plăcere și cu nerăbdare; când ziceai apă, se uita la cană sau la străchinița din care bea el: când ziceai pisică, începea se latre și să alerge să caute pisica. Avea contra pisicilor o ură tot așa de mare ca și contra poștașilor. Desigur că el își închipuia că toate nenorocirile care se întâmplau pe lumea asta, că ciuma, holera: cutremurele de pământ, grindina, lăcustele, foametea, inundațiile, furtunile, sunt numai din pricina pisicilor și a poștașilor. De aceea, el zicea c-o să lase prin testament cu jurământ și cu afurisenie să nu cumva cineva din neamul lui să se facă poștaș ori pisică.</p>
<p>Știa numele tuturor celor din casă: îi ziceai du-te la tata, du-te la mama sau du-te la Ionel ori du-te la Frusina și se ducea la cine îl trimiteai.</p>
<p>În timpul verii, părinții lui Ionel petreceau vacanța la țară.</p>
<p>Acolo la țara era cu familia, un domn Mateescu, care avea un băiețel- Răducanu, foarte bun prieten cu Ionel. În vara trecută Ionel și cu Rducanu își întemeiaseră un adevărat serviciu poștal, cu ajutorul lui Sar. Când Ionel vrea să trimită un bilet lui Răducanu lua o bucată de hârtie, scria ce avea de scris, apoi chema pe Sar, îi lega hârtia la zgardă, cu capăt de ață ș-apoi zicea : Hai, Sar du-te la Răducanu, fuga! Și Sar o zbughea la fugă, ieșea pe poartă ori dacă poarta nu era deschisă sărea pestre gard și o lua pe șosea la fugă, la fugă, la fugă, ca un iepure, parcă nici nu-i ajungeau picioarele de pământ, îl vedeai numai cum lasă pe șosea o dâră de praf în urma lui, ca fumul de la un motociclu, și se ducea pușcă acasă, la D-l Mateescu.</p>
<p>Acolo cum ajungea, intra pe poartă, ori sărea peste poartă dacă nu era deschisă și fuga pe scară în casă, ori dacă nu era deschis aștepta și lătra la ușă până-i deschidea.</p>
<p>În casă, Răducanu sau altul careva îi scotea biletul de la zgardă, îl citea și-i făcea altul de răspuns, pe care îl punea tot la zgardă și-l trimitea: du-te la Ionel.</p>
<p>Acest serviciu de curier, Sar îl făcea eu deosebită plăcere fiindcă era lăudat și premiat cu cate cu o bucată de zahăr și chiar cu două, căci îi dădea și Răducanu fiindcă și la Mateescu era un cățel, Bombonel, cu care era bun prieten și se împacă, foarte bine.</p>
<p>Știa multe cuvinte Sar și câteodată, parcă se chinuia chiar să vorbească. Era odată foarte însetat, alergase mult cu Bombonel— și umblând să ceară apă, mamei lui Ionel i s-a părut că ar fi rosti up, af, apă, și i-a dat apă și a băut, de nu se mai putea sătura.</p>
<p>Dar odată ce-a făcut Sar cu-o zgardă nouă!</p>
<p>De obicei purta zgarde frumoase de culoare roșie, albastră— culoare deschisă și cu clopoței sau mai bine zis cu zurgălăi. I se cumpăra zgardă cam pe zile mari: Crăciun, Paște și Sfântul-Petru sau pe la începutul lui Iulie când părinții lui Ionel se duceau la țară. Se înțelege că la țară îl luau și pe Sar. Și zgarda pe care i-o cumpărau în Iulie nu i-o puneau la gât decât în ceasul plecării. Și el înțelesese lucrul ăsta, îndată ce vedea că i-a pus zgardă nouă, îl prindea o bucurie și un neastâmpăr care nu se putea ostoi. Alerga încoace, alerga încolo; se ducea, venea, sărea cu labele pe Ionel, pe mama lui Ionel, lătra la bucătăreasă parcă i-ar fi spus să se uită la dânsul că are zgardă nouă, decorație nouă, lătra după Marcu. Lătra în vânt după o vrabie, după nimic și mai vârtos alerga și lătra și se uita, la poartă, știa că după ce i-a pus zgarda trebuia să vină și trăsura ca să plece. Deși tatăl lui Ionel avea trăsură, dar vara când pleca la țară, lua trăsură de piață, pentru mers la gară, fiindcă pe a lui o trimitea înaintea la țară.</p>
<p>Și cum venea birja, Sar țup sus, se urca într-ânsa se cinchia, adică se așeza câinește pe perne și aștepta să vină și ceilalți, Ionel: cu părinții și Frusina și să plece. Frusina mergea și ea și stătea pe capră lângă birjar.</p>
<p>Iar când ajungea la țară, unde părinții lui Ionel aveau un conac, alerga și se băga prin toate părțile și prin toate colțurile parcă ar fi luat în primire oriparcă ar fi fost un fel de controlor sau inspector, tot alergând și mirosind și lătrând parcă ar fi dat ordin. Și în acelaș timp parcă nu pierdea din vedere să arate că are zgardă nouă.</p>
<p>Se înțelege că se poate câteodată să te-nșeli, să ți se pară ceva; dar pe Sar hotărât îl vedeai că-și dă seamă că are zgardă, că-i place zgarda, că-i mândru cu dânsa și parcă, nu știu cum, se bizue pe ea, se crede cu dânsa mai împuternicit, mai oficial, mai tare, mai mare, mai puternic! Așa odată la țara iese la primblare prin sat cu mama lui Ionel și cu Ionel. Încă mama lui Ionel nu voia să-1 ia. La ce să-1 iei? Să sară vreun câine d-ăștia sălbatici de prin sat, să-1 muște... poate... să-1 și omoare?...</p>
<p>L-a luat însă ca să nu-i strice plăcerea lui Ionel, dar de abia intră-n sat și numai iată de la o casă, doi câini mari cât niște urși se reped după dânsul.</p>
<p>Mama lui Ionel când vede așa, la fugă după el să-1 cheme îndărăt: Sar! Sar! Sărel! Nea Sărel...</p>
<p>Sărel nici gând, parcă nici n-aude, se duce drept la câini.</p>
<p>— A-a-a-ciiș, acuș îl sfâșie: se gândește mama lui Ionel, uitându-se la câinii cei mari întârâtați...</p>
<p>Ionel strigă și el: Sar! Sar!... Nea Sar! Nea Sărel... și plânge: dar ce să vezi, câinii în loc să se repeadă să-l apuce, parcă se rușinează de el. O iau îndărăt de unde ieșiseră; iar el se duce după dânșii intrând și-i petrece până ce-i bagă-n curte la ei.</p>
<p>— Uite, mă rog, ce câini mari și proști, se gândește mama lui Ionel, ori se vede că și ei ca și oamenii au vreun fel de respect ori de frică de cei cu zgardă sau gulerați!</p>
<p>Sar însă merge fără nici o grijă, parcă ar zice: lăsați-mă, frate, știu eu doar ce fac, și ce pot și cine sunt!</p>
<p>Merge mai departe prin sat, intră prin curțile oamenilor; intră prin case, pe unde găsește ușa deschisă: sare pe prispe, se ridică-n două labe la câte-o fereastră de se uită înăuntru, parc-ar fi acasă la el și câinii care cum îl văd parcă se tem de el: se reped nițel la-nceput, apoi se retrag. Numai într-un loc ieșise o cățea cu vreo doi cățeluși după dânsa și aceea parcă nu prea se temea de dânsul, dar nici el nu s-a dus mai departe, ci repede s-a întors îndărât la mama lui Ionel și la Ionel.</p>
<p>Mai departe când să iasă din sat, să coboare pe un șes la un ceir, iaca-n drum la o casă niște curci cu pui de curcă. Sar deodată, la dânsele să prindă vreo una. Curcile: Chiau! Chiau ca puii de potârniche nu știu unde să se ascundă; iar o babă ia un cârlig de la o fântână de peste drum, cât ți-e ptrăjitorul când î1 oblește odată spre Sar, îi fac pofta de curci și-o tulește cu coada între picioare de nici știe pe unde apucă, de era să dea într-un șanț, dar dacă-1 ajungea baba cu cârligul, nu-i mai rămâneau multe coaste întregi.</p>
<p>Spaima lui însă nu ține mult. Când coboară-n șes, pe unde curge o gârliță, iaca un cârd de gâște. El, după ele!... gâștele fug, el fugi; gâștele gag, gag, el latră și... după ele!... Gâștele gag, rădică aripile și-ncep să zboare. Zboară deodată mai pe jos, pe urmă tot se ridică până ce ajung pe sus. Sar văzându-le cum se ridică unele după altele, începe să se ridice și el în două picioare și să sară-n sus ca să zboare și el.</p>
<p>Văzând însă că nu poate, se întoarce îndărăt zicând parcă cu despreț: Duceți-vă la ciorile, nebunelor! Ce-o să găsiți pe sus? O sa mâncați nori și stele?!</p>
<p>Mai departe iaca o turmă de porci. Cum îi vede, fuga după ei. Porcii la fugă, el la fugă. Fug ei fuge și el. Fug, fug, fug până ce el începe a se uita în sus să vadă dacă nu zboară și porcii cum au zburat gâștele.</p>
<p>Văzând însă că nu zboară, îi lasă și se întoarce îndărăt mărâind parcă ar fi zis: Proști, ăștia nici măcar nu zboară!...</p>
<p>Mai încolo dă de-o capră care păștea. El fuga la dânsa lătrând: bau, bau, bau.</p>
<p>Capra însă nu fuge, ci rădicând capul cu fața ei lungă, cu barbișon și mai lung și cu coarne ca un țăpoi se uita închiorchioșat la cățel cu o căutătură de cămătar care își cântărește din ochi muștereul, se uită la Sar și mestecă din gură.</p>
<p>Ei se oprește, nu văzuse până acuma capră:</p>
<p>— Bau, bau, bau!... Capra se uită și mestecă.</p>
<p>— Bau, bau, bau !...</p>
<p>Capra tot așa.</p>
<p>Atunci el cu necaz latră de vreo câteva ori mai tare, mai răstit, și în același timp se uită țintă-n fața caprei și își zice în gând:</p>
<p>— Uite, D-le, ce drăcovenie o fi asta?!... Cu coarne, cu barbă lunga!... Pe cine auzeam că avea așa... barbă?... Asta trebuie să fie vreun împărat de prin Egipt, de prin Babilonia, d-aia care se închinau la pisici!... Ce scârboși... să se-nchine la pisici ! Și uite-l cum mestecă din fălci! Are haz că o fi mâncând căței ca mine?...</p>
<p>În timpul acesta capra, văzându-l că se tot uită la ea, stă de mestecat și bate odată din picior.</p>
<p>El se sperie, latră odată tare parc-ar zice: Tiu, bată-te-ar toaca și o rupe de fugă înainte.</p>
<p>Mai înainte dă de-un cal mare, alb, alb și slab, un cal bătrân.</p>
<p>Cum îl vede hai la dânsul: bau, bau, bau!...</p>
<p>Calul fuge, dar nu prea fuge pentru că e împiedicat la picioarele de înainte, îi sunt picioarele legate jos cu o frânghie, departe de vreo palma jumătate unul de altul: de aceea nu fuge mult, face numai câțiva pași, adică sare de vreo câteva ori cu picioarele cele cu piedica și apoi se oprește și se uită la cățel.</p>
<p>Sar se oprește și el și-l măsură cu ochii gândindu-se:</p>
<p>— Dar ăsta ce o fi? patru picioare, cap, coadă!?... Câine nu poate fi, prea e mare... Cal? Seamănă a cal dar prea mare, prea lung ... stai, ce auzisem că e așa mare? Mănăstire?... Spital militar?... pod peste Dunărea, pe care trec trenurile?... ori vreo drăcie d-alea englezești, care au băgat pe nemți în toți sfinții, un tanc englezesc?... Hai să-1 lăsăm în pace.</p>
<p>Îl lasă, trece mai departe, și orice întâlnește oi, vite, oameni, de toate s-anină, nu le lasă în pace și se-ntoarce acasă în sat cu inima plină de mulțumire că a speriat pe toată lumea cu zgarda lui și că mâine poimâine o să se sperie de dânsul și prin gazete și poate s-o face și vreo carte în care se vor spune că a fost odată un câine minunat și vrednic de toată cinstea- anume Sar, care făcea cutare și cutare lucruri mari. . .</p>
<p>Așa e lumea însă, lucrurile nu merg tot într-un fel: nu ține tot senin și soare și liniște, ci vine și nor și cer posomorât și furtună.</p>
<p>Mama lui Ionel se-bolnăvește și e nevoită să se ducă în străinătate, la Paris, să se caute cu doctori de acolo. Ea se duce la Paris la sora  ei, al cărei bărbat are ocupație acolo: iar aici acasă, în locul ei, rămâne Tanti Lina, soră cu tatăl lui Ionel.</p>
<p>Pentru mama lui Ionel, dă D-zeu să nu fie primejdie, se face bine, se însănătoșește, dar din pricina lipsei ei de acasă, mare nenorocire vine asupra lui Ionel și asupra lui Sar.</p>
<p>Nu se poate spune în scurte vorbe ce anume s-a întâmplat, de aceea vom arăta pe rând felul cum au mers lucrurile. De pildă:</p>
<p>Când era mama acasă, Ionel niciodată nu ieșea pe stradă singur, nici nu se gândea să iasă. Auzise de la mama lui că copiii cei cuminți nu trebuie să umble singuri și vorba mamei o ținea ca sfântă.</p>
<p>Mama nu-1 oprea niciodată de la ce se putea să facă, dar nici nu-i dădea voie în ruptul capului să facă ce nu trebuia. Când zicea ea nu, trebuia să fie nu. Acel nu era bine gândit și nu se mai putea schimba.</p>
<p>Tanti Lina nu era așa: ea n-avusese copii, ea credea că unui copil poți să-i spui, ori să-i promiți orice, poți să-l înșeli. Așa :</p>
<p>Odată, Ionel bolnav, se uita pe fereastră la maidan.</p>
<p>— Tanti Lino, de ce sunt atâția băieți pe măidan?</p>
<p>— S-au adunat să se joace!</p>
<p>— Dar de ce se dau cu picioarele în sus și cu capul în jos ?</p>
<p>— Apoi fac gimnastică.</p>
<p>— Și toți fac gimnastică?</p>
<p>— Da, toți, și pot să mai vnă și alții.</p>
<p>— Și toți să facă gimnastică?</p>
<p>— Da toți.</p>
<p>— Și când fac gimnastică trebuie să se dea cu picioarele în sus?</p>
<p>— Da.</p>
<p>— Dar D-ta te dai cu picioarele în sus?</p>
<p>— Eu nu mă dau.</p>
<p>— Dar eu pot să mă dau ?</p>
<p>— Tu poți dacă vrei.</p>
<p>— Dar să mă duc pe maidan, la băieți, să mă dau cu picioarele în sus?</p>
<p>— Da, o să te duci când o să fii bine.</p>
<p>Din ziua asta lui Ionel îi rămâne gândul să se ducă pe măidan. Și cum se face bine haide, se duce.</p>
<p>Se duce întâi cu Frusina: dar stă deoparte, nu se joacă.</p>
<p>A doua zi însă, se duce singur. Se duce încet cu mâinile-n buzunar. Stă o bucată până ce a intrat în vorbă cu un băiat, apoi se bagă, la joacă.</p>
<p>Și ce bine-i pare că se joacă și el cu băieții pe maidan! A mai umblat el odată să iasă pe maidan, dar l-a oprit mama lui, nu l-a lăsat, se vede că atunci nu se putea, dar acum negreșit că se poate de vreme ce Tanti Lina i-a spus că poate să se ducă.</p>
<p>De-acum se duce regulat, până ce într-o zi îl găsește tatăl lui. Și tatăl lui fiind supărat, necăjit nu știu de ce, nu bagă de seamă că vorbește cu un copil și în loc să-1 ia cu binișorul, dânsul îl ceartă. Acuma Ionel șade supărat lângă perete și se gândește.</p>
<p>De ce se amestecă tata în treburile tantei Lina? Ea mă lasă să mă duc la maidan: el de ce nu mă lasă? D-sale nu-i place să se joace, se-nțelege, om mare, om bătrân! Aș vrea să-l văd și eu dându-se ca băieții peste cap pe maidan! D-sale nu-i place. Dar mie îmi place! Îmi place și o să mă duc... Dar dacă mă ceartă iar? Cum a zis? A zis că mă fac de râs și râde lumea de mine?</p>
<p>Dar atunci Tanti Lina de ce m-a lăsat... Se vede că tata nu mă mai iubește...</p>
<p>Hei, D-le ce greu e de trăit pe lumea asta!...</p>
<p>Și cu aceste gânduri Ionel se pune pe-un plâns de-i sare cămașa de pe el.</p>
<p>Ionel plânge că tata nu-l mai iubește, că tata i-a făcut nedreptate că nu l-a lăsat pe maidan; plânge tare, să se audă departe, departe, să s-audă până sus în cer, până la bunul D-zeu. Și chiar se gândește el: cum o fi șezând D-zeu cu mâna adusă la ureche și aplecat spre dânsul în jos să-l audă.</p>
<p>Ionel plânge dar cu-ncetul începe să bage de seamă, cu mult regret, că plânsul lui nu-l aude nimeni! Cei de prin casă nu s-au mișcat niciunul: de pe stradă n-a venit nimeni. Sar s-a întins la soare cât e de lung și doarme dus. Ion, vizitiul, coase la hamuri. Cocoșul cu găinile, cu puii, își văd de scormonit în fundul curții: atunci dar pentru cine să mai plângă? Nebun cine ară unde știe că n-o să poată secera! I se pare lui Ionel că el ajunge caraghios ca un orator care ar vorbi la scaune goale.</p>
<p>Scoate dar batista din buzunar să-și șteargă ochii, când iaca Tante Lina:</p>
<p>— Dar ce este Ionel? Plângi?!</p>
<p>— A-a-a-a-a!... începe Ionel acum un plâns lung, de cele cu coadă! Acum simte el că are dreptate să plângă. Acuma i se face o milă de dânsul singur, de i se rupe inima. Cum să nu plângă el când li-e milă altora de el? când i-i milă Tantei Lina, când toată lumea îl plânge?!</p>
<p>Când și casele de prin prejur plâng, când și turla bisericii se apleacă spre dânsul și plânge!</p>
<p>Se știe că un copil, dacă i se întâmplă ceva, dacă se lovește ori cade jos, ori altceva și nu-1 prea doare, se scoală, cam scâncește ori se cam strâmbă nițel, dar îndată uită și-și vede de treabă ori de joaca lui; iar dacă vine cineva și zice: vai, a căzut copilul ori s-a lovit copilul, atunci copilului i se pare că e în primejdie mare, în pericol grozav și atunci se pune pe plâns de nu-l mai poți împăca.</p>
<p>Așă se-nvață unii copii plângăreți și urâcioși, și cu cât plâng mai mult cu atât se-nvață mai urâcioși, pentru că ajung să creadă că toate lucrurile de care se lovesc umblă să le facă rău și să le facă rău numnai lor. Ajung astfel la un fel de nebunie să creadă că toată lumea îi persecută și că ei sunt fără de noroc. Se-nvață să fie — cum se zice — pesimiști.</p>
<p>Când un copil a căzut, s-a lovit și are nevoie de ajutor, tu dă-i acel ajutor, dar nu-i nevoie să-l plângi, să-l deplângi.</p>
<p>Tante Lina, de felul ei o fire bună, dar se supăra numaidecât și când se supăra vorbea vrute și nevrute. Și Ionel care acum se-nvățase și el supărăcios, începuse s-o imite și să-nprumute și vorbele pe care le întrebuința dânsa. Așa într-o seara ea se supără pe fratele ei; pe tatăl iui Ionel, caruia i s-a zis să nu certe slugile.</p>
<p>— Dar ce simt eu, zice Tante Lina supărată pe frate-său; ce sunt eu, cârpă să mă calce-n picioare, sunt eu un câine, un cățel să mă pună sluj!... să mă țituiască, să-mi pună mâna la gură, să-mi astupe gura, să mă calce-n picioare... și câte și mai câte de felul ăsta. În sfârșit că dacă e așa, atunci știe ea ce o să facă. Și Ionel o ascultă și se gândește cum o fi fiind ea cârpă de călcat în picioare?!... Și când i-o fi pus mâna de i-a astupat gura?...</p>
<p>Și Ionel se gândește la multe și aproape a uitat de ce plânge, dar plânge mereu.</p>
<p>— Taci, dragă Ionel! Lasă, dragă Ionel, zice Tanti Lina.</p>
<p>Ionel însă nu vrea să tacă!</p>
<p>Atunci numai iaca și tata:</p>
<p>— Dar ce asta? Ce e urlatul ăsta? Ce vrei numaidecât să ieși pe stradă să vie vreun automobil să te turtească? Câte nu se aud d-astea în toate zilele, cu copiii proști, și cu oameni nebuni care lasă copiii de capul lor! Ori să vină vreun câine turbat să te muște, să turbezi și tu, să te ducă la spital, să stai acolo cu cei turbați și cu câinii turbați?... Ori să dea peste tine vreun taur scăpat de undeva, cum s-a întâmplat mai dăunăzi?!... Cine să te scoată de la dânsul?!...Ori să te pomenești că se ia după tine vreun nebun să-ți dea cu parul în cap, să-ți spargă capul? Pe stradă umblă oricine, umblă fel de fel. Nici nu—1 știi că e nebun. Socoți că e om în toată firea și numai te pomenești deodată că se ia după tine! Ori vreun hoț de copii, pune mâna pe tine, te ia la subțioară și te duce de te vinde la țigani...</p>
<p>Ionel tace și rămâne pe gânduri.</p>
<p>Tata trece-n casă; Ionel după dânsul: «</p>
<p>— Tată, dar dacă ieși numai nițel pe maidan, te calcă automobilul?</p>
<p>— Poate să te calce.</p>
<p>— Dar câinele turbat vine?</p>
<p>— Poate să vină.</p>
<p>— Dar taurul?</p>
<p>— Și taurul.</p>
<p>— Dar nebunul?</p>
<p>— Și nebunul.</p>
<p>— Dar hoțul de copii?</p>
<p>— Și el.</p>
<p>— Vin toți?</p>
<p>— Toți.</p>
<p>— Dar de ce vin toți?</p>
<p>— Nu știu, dar pot să vină.</p>
<p>— Dar dacă ieși numai ni-i-i-țel pe maidan, tot vin?</p>
<p>— Da, pot să vină.</p>
<p>— Vin toti?</p>
<p>— Da.</p>
<p>— Și automobilul? </p>
<p>— Și</p>
<p>— Și taurul?</p>
<p>— Și.</p>
<p>— Și nebun id?</p>
<p>— Și.</p>
<p>— Și hoțul de copii?</p>
<p>— Și.</p>
<p>— Dar dacă ieși numai ni-i-i-i-țel, nițel de tot, pot să vină?</p>
<p>— Pot.</p>
<p>— Numai nițel, numai atât, uite cât fac pac, pot să vină?</p>
<p>— Ehi! Numai atâta, n-are când să vină așa repede.</p>
<p>— Atunci eu am să mă duc pe maidan numai atâta: pac! când s-or juca băeții cu zmeiele acolo.</p>
<p>Mai în urmă fiind acum noaptea târziu, Tante Lina vrea să-1 culce pe Ionel. Ionel însă tot își găsește de vorbă și nu vrea să se culce. Tante Lina s-ar culca și ea, e obosită.</p>
<p>— Da, mă culc, Tante Lino, zice el, dar, stai să-ți spun un basm.</p>
<p>— Ce să mai spui basmul.. Haide, dezbracă-te și te culcă să te învelesc și dormi. E acuș la douăsprezece ceasuri, miezul nopții, și eu de-abia stau de somn.</p>
<p>Și cu spusul basmului tot de la Tante Lina începuse. Într-o seară la vremea culcării Ionel fiind supărat. Tante Lina ca să-l împace îi promite să-l ducă la plimbare, îi promite să-i cumpere niște jucării, îi promite fel de fel, apoi văzând că nu-l poate împăca îi vine în gând să-i zică :</p>
<p>— Hai, atunci și-mi spune un basm. Vorba asta i-a plăcut copilului, s-a împăcat, i-a spus basmul,dar i-a rămas obiceiul ca seara la culcare ori cât de târziu să spună basme.</p>
<p>Uite. Tante Lino, să-ți spun un basm scurt, scurt de tot.</p>
<p>— Tu să spui basm și eu să stau să adorm aici pe scaun?!</p>
<p>— Scurt, scurt, scurt! Uite: A fost odată un copil, un băiețel... foarte cuminte ... nu se ducea pe stradă, nu se ducea pe maidan. Într-o zi băiețelul s-a dus numai nițel pe maidan.</p>
<p>— Apoi dacă s-a dus pe maidan nu era cuminte.</p>
<p>— Ba, da? dar s-au dus numai ni-i-i-țel. Și când s-a dus el acolo, numai iaca un automobil!... Când vede el automobilul ce să facă?... Ce să facă ? Știi ce face, Tante Lino? Odată ia un revolver și pac, împușcă automobilul!</p>
<p>— Cum să împuște automobilul?!...</p>
<p>— Apoi l-a împușcat că automobilul era ca un crocodil, adică nu ... ba da, nu era crocodil era chiar într-însul un crocodil în automobil, era un crocodil, crocodil maaare mare!... iar revolverul era un revolver mare, mare cât... cât o pușcă...</p>
<p>— Ei! Revolver cât o pușcă?!</p>
<p>— Da, ce n-ai văzut? Tante Lino!!...</p>
<p>— Cum să vezi dacă nu-i!</p>
<p>— Dar ce este atunci așa... mare?...</p>
<p>— Pușca e mare.</p>
<p>— Ei! Atunci era o pușcă și a împușcat automobilul...</p>
<p>— Ei, automobil împușcat... hai culcă-te.</p>
<p>— Apoi stai. După ce a împușcat automobilul, numai iaca vine un câine turbat.</p>
<p>— Ei, și a împușcat și câinele turbat... culcă-te haide...</p>
<p>— Apoi stai, nu vreau să spui D-ta... așa... vreau să spun eu basmul. Și a luat revolverul... și... a împușcat câinele turbat.</p>
<p>— Ei, destul cu câinele, că doar l-a mai împușcat odată!</p>
<p>— Și după ce l-a împușcat numai iacă un taur.</p>
<p>— E-e-c-ei!... Știu, dragă Ionel, știu!! A venit un taur și l-a împușcat, pe urmă a venit un nebun și un hoț de copii și i-a împușcat pe toți! Știu. Hai culcă-te acuma.</p>
<p>Aici Ionel începe a plânge și se gândește la vorbele Tantei Lina când era supărată:</p>
<p>— Cum, ce vrea să zică asta: să-i pun mâna la gură să nu-1 lase să vorbească, să spună și el acolo un biet basm!?</p>
<p>Dar ce e el? Cârpă, să-1 calce așa-n picioare Tante Lina?!!</p>
<p>Ori ce e el ? Un câine să-1 pună Tante Lina sluj?!</p>
<p>Dacă e așa vorba, să facă oricine ce vrea, atunci poate și el să ia un topor, să taie trăsura, să taie salcâmul de lângă casă, taie casa... taie . . . biserica, să taie tot orașul. Ori să ia o pușcă să-mpuște cocoșul, să-mpuște... ce să împuște?... ce să fie bun de împușcat?! Să împuște ceva...</p>
<p>Și de necaz că nu-i vină în minte ce să împuște, începe să plângă mai tare.</p>
<p>Cum? să stea cu pușca în mână și să n-aibă ce să-mpuște?</p>
<p>Tante Lina nu știe însă de ce plânge el.</p>
<p>— Dar ce e, dragă Ionel, zice ea. Ce plângi așa? E cam târziu, nu cumva ți-e foame, Ionel? spune!</p>
<p>— Ba mi-e foame, răspunde Ionel și începe să plângă și mai tare.</p>
<p>Până acum nu i se întâmplase niciodată la vremea asta, la miezul nopții, după ce s-a culcat în pat, să-l întrebe cineva dacă îi e foame.</p>
<p>Când era mama acasă, Ionel, seara, după masă, pe la opt, cel mult opt jumătate, era în pat și adormit.</p>
<p>— Ți-e foame? întreabă Tante Lina. Mititelul!! zi, îi era foame, de aceea plângea el!</p>
<p>Ionel auzind-o cum îl jelește i se face milă de el plânge și mai tare. Plânge că-i era foame și nu știa nimeni, și nici chiar el nu știa.</p>
<p>— Să-ți dau un pahar cu lapte?</p>
<p>— Nu vreau lapte.</p>
<p>Cum să vrea lapte! Când nu îi e foame omului la miezul nopții, să se facă de râs să ia lapte?</p>
<p>Mama lui Ionel, când vrea să-i dea ceva de mancare copilului îi dădea ce știa dânsa că e bine, fără să-1 întrebe pe el ori să-1 pună să aleagă. Tante Lina însă mereu îl întreabă, vrei cutare ori cutare. Și copilul văzând că e vorba de ales, înțelege că unele lucruri sunt mai bune și altele mai rele și voind să aleagă pe cele mai bune căuta se aleagă cât se poate mai mult. Și chiar când a ales tot i se pare ca n-a nimerit bine. Așa ajung unii copii să se facă oameni nehotărâți, oameni care nu știu singuri ce vor.</p>
<p>Ionel plânge.</p>
<p>— Vrei o cafea cu lapte.</p>
<p>— Nu vreau cafea cu lapte.</p>
<p>— Niște friptură rece de pui? Piept de pui?</p>
<p>— Nu vreau.</p>
<p>— Nițel magiun cu pâine?</p>
<p>— Nu vreau.</p>
<p>— Vrei un ceai?</p>
<p>— Nu vreau ceai.</p>
<p>— Pâine cu unt?</p>
<p>— Nu vreau pâine cu unt.</p>
<p>Plânge.</p>
<p>Vine tata.</p>
<p>Vine. tata.</p>
<p>— Dar ce vrea să zică asta? Ce plânge? De ce nu doarme?</p>
<p>— De, zice că îi e foame și orice spun să-i dau, nu vrea.</p>
<p>— Dă-i un pahar cu lapte.</p>
<p>— Vreau ceai cu magiun și pâine.</p>
<p>— Apoi nu te-am întrebat, eu de ceai și de magiun?</p>
<p>— M-ai întrebat numai de ceai și magiun, nu de ceai cu magiun.</p>
<p>— Ce ceai acuma la vremea asta? zice tata, dă-i un pahar de lapte, doar n-o s-ștepte acum până s-o face ceaiul.</p>
<p>— Atunci vreau mai bine lapte, zice Ionel, temându-se ca nu cumva să fie luat drept prost.</p>
<p>Tante Lina îi dă lapte, dar el adoarme fără sa-1 bea. Nu-i era foame.</p>
<p>— Tram-tara-tati-ta... Brum-dea, brum-dea, brum-dea!...</p>
<p>Ionel acum cântă aria lui „Deșteaptă-te Române”. El e la masă, la amiază, împreună cu Tante Lina. E la masă, dar s-a așezat pe scaun călare pe spătar, cu spatele la masă și cu spatele și către Tanti Lina, care a ajuns acuma la friptură.</p>
<p>— Haide, dragă Ionel, ce faci cu supa?</p>
<p>— Brum-dea, brum-dea, brum-dea! Deșteaptă-te Române!. . .</p>
<p>— Bine, dragă, nu mă-nțelegi?!</p>
<p>— Ba, da; dar acuma să treacă manifestația. E manifestație! N-auzi muzica: Brum-dea, brum-dea,</p>
<p>Sunt o mulțime de manifestanți cu torțe, cu steaguri, cu . . . sitoane.</p>
<p>— Manifestanți cu sifoane!</p>
<p>— Da, cu sifoane mari, merg și stropesc așa înainte: țuș-ș-ș-ș-ș!... Dacă pot să fie cu steagur și cu pacarte de ce n-ar fi și cu sifoane!...</p>
<p>— Haide, și-ți mănâncă supa și nu mai spune prostii! Unde ai mai văzut manifestații cu sifoane?!...</p>
<p>— Dar manifestanți cu automobile, cu câini turbați și tauri ai văzut?.... Tante Lina?</p>
<p>Eu, dragă Ionel, n-am zis de manifestații cu câini turbați, am zis că poate să se întâmple pe stradă un câine turbat, ori un automobil, ori un om nebun, ori...</p>
<p>— Ba, ai zis: dar eu am fost pe stradă de atâtea ori de-atunci și n-am văzut nici automobil, nici hoți de copii...</p>
<p>— Va să zică ai fost pe stradă?</p>
<p>— Dacă nu era nimica...</p>
<p>— Știi că o să mă faci să te bat, Ionel?</p>
<p>— Atunci te bat și eu, Tante Lino!</p>
<p>De când plecase mama și rămăsese mai mult cu Tante Lina, Ionel căpătase mai multe obiceiuri.</p>
<p>Întâi se certa cu Tante Lina și zicea și făcea mereu contrar de ce zicea dânsa. Ajunsese de se ducea dinaintea ei și-i bătea cu pumnul în masă.</p>
<p>Apoi, nu venea la masă. Tante Lina ședea și-l aștepta la masă și el se juca cine știe pe unde cu zmeul.</p>
<p>Noaptea nu vrea să se culce, să doarmă, ședea până târziu, se juca în pat, se dădea cu picioarele în sus, punea picioarele pe perete!...</p>
<p>Când îl silea mai mult să-și vadă de somn, atunci zicea că îi e foame.</p>
<p>Când îi dădea mâncare, nu vrea. Apoi luase obiceiul de plângea. Cum vedea că nu i se face tocmai după gust, se punea pe plâns, și nu tăcea până nu-i făceai pe chef.</p>
<p>Acum când îl cheamă la masă, el vrea să facă manifestație.</p>
<p>— Va să zică, n-ai de gând să mănânci, Ionel?</p>
<p>— Ba da. »</p>
<p>— Cum da?</p>
<p>— Da. Dar să treacă manifestația. Uite, au trecut cei cu sifoane, acum vin cei cu scaune, cu scaune pe cap. Manifestanți cu scaune pe cap, se cheamă manifestația scăunarilor! pe urmă manifestația cu pește. Fieștecare om de la manifestație are câte un pește, câte un crap, ori șalău, ori un somn.</p>
<p>— Ionel, dacă nu vii să mănânci, eu pun să ridice de pe masă.</p>
<p>— Ba să nu pui.</p>
<p>— Ba, pun.</p>
<p>— Ba, nu.</p>
<p>— Ba, da.</p>
<p>— Ei, dacă da, atunci să știi că plâng.</p>
<p>— Plângi.</p>
<p>— Dar am să plâng tare.</p>
<p>— Cât de tare poftești. „</p>
<p>— Dar am să plâng și mai tare.</p>
<p>— Plângi, dragă. Mai bine. Mâncarea costă parale, plânsul nu costă nimic. Decât să mănânci, mai bine plângi.</p>
<p>— Dar ce să mănânc?</p>
<p>— Mâncare.</p>
<p>— Nu vreau mâncare.</p>
<p>— Dar ce vrei?</p>
<p>— Vreau... vreau... vreau ce vreau eu.</p>
<p>— Ei, atunci mănâncă ce vrei tu.</p>
<p>— Nu vreau ce vreau eu.</p>
<p>Într-o zi erau musafiri la masă. Acum erau în salon. Luaseră cafeaua și câte un pahar de apă.</p>
<p>Frusina intră speriată:</p>
<p>— Coconiță, Ionel a prins o broască și a aruncat-o în putina cu apă de băut!</p>
<p>— Cum se poate? întreabă Tante Lina, mirată.</p>
<p>Toți cei de față încep a se cam schimba la față: toți au băut apă...</p>
<p>— Așa ai făcut, Ionel?</p>
<p>— Da, dar n-am aruncat-o acum.</p>
<p>— Dar când?</p>
<p>— Mai de mult...</p>
<p>— Bine că mai de mult, se gândesc musafirii, poate în altă zi; s-o mai fi schimbat de atunci apa din putină.</p>
<p>— Când de mult?</p>
<p>— Când?</p>
<p>— Da, când?</p>
<p>— Apoi înnainte de masă, înainte de a merge... Frusina să aducă apă pentru masă.</p>
<p>Musafirii rămân tablou. Li se pare că văd broasca umflată, moartă, întinsă pe apă.</p>
<p>— Ti-i-i!...</p>
<p>— Apoi eu am pus-o ca să se facă apa curată.</p>
<p>— Aș, bravo!</p>
<p>-— Ba da, și Frusina și bucătăreasa au zis că unde este broască acolo apa e curată!</p>
<p>— Ei, coconiță, apoi noi am zis de broasca de fântână.</p>
<p>— Apoi eu n-am avut de fântână. Eu am prins-o de-colo de lângă gard, de prin gunoi...</p>
<p>Într-un rând Tante Lina se așează-n trăsură și deodată se ridică repede în sus:</p>
<p>— Dar ce e asta?! Perinele din trăsură sunt murdare, sunt unse nu știu cu ce!! M-am atins pe haine, uite! se lipește!!</p>
<p>— Apoi pe Ionel l-am văzut pe la trăsură azi.</p>
<p>— Da, da, zice Ionel, eu am uns perinele cu păcură.</p>
<p>— Cum?! Le-ai uns?!...</p>
<p>— Da, Tante Lina. N-ai zis d-ta că sunt prea tari?</p>
<p>— Ș-apoi să le ungi cu păcură?!</p>
<p>— Apoi nu sunt de piele?</p>
<p>— Ba da, dar să le ungi cu păcură?!</p>
<p>— Apoi, Ion când ungea hamurile, a zis că pielea se roase foarte bine cu păcură.</p>
<p>Altădată bucătăreasa cu o cratiță în mână:</p>
<p>— Uite, mă rog, coconiță! În cratița cu pilaf, turnat pe deasupra nisip! Eu am văzut pe Ionel umblând pe-acolo, dar nu-mi închipuiam!... Acum ce facem pe diseară în loc de pilaf?</p>
<p>— Ce e asta, Ionel?</p>
<p>— Dar nu e nisip, eu n-am pus nisip.</p>
<p>— Cum, nu e nisip ăsta?</p>
<p>— Bine, dar eu n-am pus nisip.</p>
<p>— Uite, cuconiță, ce e ăsta? Nu e nisip?!</p>
<p>— Dar nu mă înțelegi că eu n-am pus nisip?! Eu am pus piper de cel alb, care a zis Tante Lina că este în străinătate, la Paris.</p>
<p>— Apoi ăsta e piper? Nu e nisip alb?</p>
<p>— Dar nisipul ăsta alb n-a zis Tante Lina că seamănă cu piperul alb?</p>
<p>Eu am pus ca să văd dacă seamănă și la gust.</p>
<p>Altă dată spălătoreasa:</p>
<p>— Cuconiță, nu pot să calc din pricina cuconașului Ionel! Alungă găinele, ele intră în bucătărie peste mine, peste rufe.</p>
<p>Frusina:</p>
<p>— Cuconiță, cât a fost spălătoreasa la D-stră, Ionel umbla cu un băț, îl punea la ochi în chip de pușcă și fugea după găini strigând: Lupu, mă! Lupu, mă! O găină speriată a nemerit în bucătărie, a zburat în dulapul de la fereastră, a dat cu picioarele intr-o strachină, unde era bulion de pătlăgele roșii și pe urmă a luat-o la fugă pe masa unde călca spălătoreasa rufe și a mers de-a rândul, peste cămășile boierului, peste matineurile cuconiței, peste tot! Toate le-a făcut numai labe de găină cu bulion de pătlăgele roșii.</p>
<p>— Bine, ce e asta Ionel? Ce ai cu găinile.</p>
<p>— Ce găini! Eu alungam lupul să-1 împușc.</p>
<p>În alt rând.</p>
<p>Spălătoreasa:</p>
<p>— Uite, Cuconiță, Domnișorul Ionel a venit cu dulceață de mure și mi-a uns niște gulere de-ale boierului!</p>
<p>— Bine, dragă Ionel?</p>
<p>— Da, Tante Lino, ca să se facă tari, că tata, a spus eă sunt prea moi.</p>
<p>— Să se facă tari cu dulceața?</p>
<p>— Da, cu sirop de dulceață. N-ai spus matale că din sirop de dulceață se fac bomboanele cele tari, care îți strică dinții?!</p>
<p>— Și uite, Cuconiță, le-a înroșit și roșul de mure nu iese la spălat, rămâne vânăt.</p>
<p>— Ei, Aș? Dar n-a spus Tante Lina că zahărul se face din sfecle? Și sfeclele sunt roșii, iar zahărul alb.</p>
<p>Altă dată.</p>
<p>Frușina:</p>
<p>— Cuconiță, uite Ionel a turnat gaz în călimară, și a curs și pe birou, pe hârtiile boierului.</p>
<p>— Gaz în călimară?!</p>
<p>— Da, Tante Lino. N-ai zis d-ta că cerneala asta e groasă și fără lustru?!</p>
<p>Ș-apoi, vrei să faci lustru cu gaz?!</p>
<p>— D-apoi când șterge Frusina dușumelele cu gaz, nu iese lustru ?</p>
<p>Alta</p>
<p>Bucătăreasa:</p>
<p>— Cuconiță, eu am tăiat scrumbiile alea rusești, am făcut salată cu măsline și le-am pus pe masă și Domnișorul Ionel prinde muște și le aruncă în farfurie.</p>
<p>— N-auzi! Ionel !</p>
<p>— Ce e, Tante Lino?</p>
<p>— Cum te-apuci să pui muște în salată?</p>
<p>— Apoi să se întărească oțetul!</p>
<p>— Să se întărească oțetul cu muște?</p>
<p>— Păi n-ai zis d-ta că musculițele alea multe, sunt muște care fac oțetul tare?</p>
<p>Alta.</p>
<p>— Uite, cuconiță, m-am apucat să fac mititei, dar carnea e amestecată cu săpun de rufe. Se vede că Ionel a pus săpun în mașina de tocat carne?</p>
<p>— Auzi, Ionel?</p>
<p>— Da. Bucătăreasa zicea că nu știe ce are mașina că merge greu. Eu am pus aseară într-ânsa o bucată de săpun ca să se ungă, să meargă mai bine.</p>
<p>Alta.</p>
<p>Spălătoreasa:</p>
<p>— Săriți, Costache, Frusino, Mario! Săriți, foc la grajdul cu focul?</p>
<p>Toți aleargă la foc, cară apă, se adună lume.</p>
<p>Scot afară de prin grajd caii, scot trăsurile, scot și lucrurile din casă.</p>
<p>După foc:</p>
<p>— Și ce-ai vrut sa faci tu Ionel, acolo la grajd cu focul?</p>
<p>— Nu cu focul, eu am pus numai fum.</p>
<p>— Cum numai fum?</p>
<p>— Păi, așa. Eu am făcut o căsuță mică, din surcele, acolo în colț, unde sunt trăsurile.</p>
<p>— Ei, și!</p>
<p>— Și am făcut căsuța</p>
<p>— Și?</p>
<p>— Și am făcut și coș, și am vrut să iasă și fum pe coș.</p>
<p>— Și m-am dus colo în curte, la cazanul spălătoresei și am luat o bucățică de lemn din care ieșea fum mult.</p>
<p>— Și am pus-o în căsuța mea, acolo, ca să iasă fum pe coș.</p>
<p>— Așa! și de-acolo s-au aprins surcele și s-a aprins totul să ardem și noi.</p>
<p>— Apoi eu n-am pus ca să ardem.</p>
<p>Alta.</p>
<p>Tante Lina:</p>
<p>— Și acuma ce te-ai apucat, Ionel, de freci peretele cu lingura?</p>
<p>— Fac electricitate.</p>
<p>— Ei, electricitate cu lingura ! Adu lingura-ncoace...</p>
<p>— Dar vreau să fac electricitate. Atunci iau cuțitul.</p>
<p>— Ionel, lasă cuțitul acolo.</p>
<p>— Dar vreau să fac electricitate.</p>
<p>— Adu cuțitul încoace.</p>
<p>— Atunci iau furculița.</p>
<p>— Atunci și eu te dau afară.</p>
<p>— Atunci și eu plâng.</p>
<p>Tante Lina vorbește odată cu tatăl lui Ionel:</p>
<p>— Nu știu, frate, ce e de făcut cu copilul ăsta, cu Ionel! M-a zăpăcit, m-a scos din toate țiținile, m-a-nebunit! Cât e ziua de mare se ține numai de pozne. Nu isprăvește una și-ncepe alta. Și când a început-o într-o parte nu-l mai poți întoarce. Tu zici da, el nu: tu da, el nu; până ce iese tot pe-a lui. Iar daca vede că nu-l lași, se pune pe plâns. Urlă de te scoate din sărite. Eu plec de la voi, nu mai pot! Și face și pozne și nici nu mănâncă cumsecade, nici nu se culcă la vreme!</p>
<p>— De, soro dragă, să ți-o spun, zice tatăl lui Ionel, noi suntem vinovați, noi n-am făcut ce trebuia să facem. Când a plecat mama lui în străinătate, eu, ocupat cum sunt, mai mult pe drumuri decât acasă, am lăsat copilul pe seama ta; tu ai făcut ce-ai putut; dar n-ai avut copii, n-ai îngrijit nici odată copii, n-ai avut nici o pregătire pentru creșterea lor. Ai făcut cum te-a tăiat capul; l-ai oprit câteodată de la lucruri de la care nu trebuia să-1 oprești, și după ce ai văzut că nu merge, după ce l-ai văzut că plânge, l-ai lăsat să facă înainte. Firește că din asta el a scos încrederea pe care trebuia s-o scoată, fără să stea mult la gânduri; a văzut că tu ai obiceiul să oprești lucruri care nu trebuie numaidecât oprite, că oprești fără socoteală, și că dacă el plânge, atunci îl lași să facă.</p>
<p>— Cum? Vrea să zică eu sunt o nebună, nu știu ce fac?!</p>
<p>— Nu, dragă, nu tu; nu zic că numai tu, zic noi, zic că și eu. Uite, mai adineauri, copilul luase un băț și bătea cu el în pământ, iar tu de colo începi a striga: „Astâmpără-te Ionel, Ionel astâmpără-te, nu mai bate!” Ei, de ce să se astâmpere? Ce rău făcea el că bătea în pământ?</p>
<p>— Bine, nu făcea rău, dar mă plictisea bătând mereu: poc, poc, poc! Îți scoate mințile, îți zăpăcește capul!</p>
<p>— Da, așa e, te zăpăcește, dar el are nevoie să facă ceva, el are nevoie să lucreze, are nevoie să-și exerseze mușchii, să-și exerseze simțurile. Nouă nu ne place zgomotul, gălăgia, noi căutăm numai interesul nostru, liniștea noastră, dar nu interesul nostru noi lovim în interesul lui, în nevoile lui. Noi zicem că copiii se joacă, și credem că joaca lor e un lucru netrebuitor, cum e netrebuitor pentru un om mare,d ar ne înșelăm. Pentru copil, joaca nu e lucru netrebuitor, ci exercițiu foarte trebuitor, pregătire pentru viață, pregătire pentru munca serioasă pe care o va face când va fi mare.</p>
<p>Vezi că se joacă pisoii și cățeii, aleargă vițeii, aleargă mieii, aleargă mânjii. Se joacă toți puii de animale, adică, se exercită la muncă, la fugă, la sărit, la trântă, la mușcat, la prins, la gândit, la atâtea și atâtea lucruri trebuitoare vieții lor. Noi ne închipuim că copiii fac școală numai când îi dăm noi la școală, dar ei fac școală necontenit, de când deschid ochii în lume. Și fac școală nu numai copiii, ci toate animalele, și noi oamenii mari tot facem școală, tot ne exersăm, tot mai învățăm, pentru că învățătura se prinde din exercițiu, din experiență.</p>
<p>Școala pe care o facem noi oamenii la școală, este un fel de scurtare de experiență, este o experiență artificială, învățăm în scurt ceea ce omenirea întreagă a învățat în veacuri de veacuri.</p>
<p>Când vezi că sunt popoare care și azi nu știu să numere mai mult decât una, două, iar de la două în sus zic mult sau multe, îți închipui câtă vreme a trebuit să treacă biata omenire până să-nvețe, a număra până la milioane! Câtă vreme a trebuit să treacă până să afle tabla înmulțirii; dar încă până să facă geometrie și algebră și alte științe! Și cu toate acestea în școală noi le învățăm, în câțiva ani.</p>
<p>Pe copii trebuie să-i lași să se joace și să-i păzești numai să nu-și facă rău, să nu-și spargă capul.</p>
<p>— Ei, lasă-mă, frate! Să nu-și spargă capul! Dar câte face copilul ăsta, Doamne iartă-mă, parcă n-ar fi în toate mințile.</p>
<p>— De ce nu în toafe mințile?</p>
<p>— Apoi câte face!...</p>
<p>— Câte face! Face multe, dar câte le face el pentru dânsul sunt toate cu socoteală.</p>
<p>— Cum? Cu socoteală a fost că a uns pernele de la trăsură cu păcură și când m-am așezat colo!?...</p>
<p>— Da, cu socoteală vezi bine. Tu ai spus că sunt pernele prea tari și el le-a uns cu păcură casă se moaie cum a uns Costache hamurile ca să se înmoaie. El atâta a știut, atâta a făcut. Tu te superi că ți-ai murdărit hainele de păcură, dar el n-a știut de asta.</p>
<p>După ceea ce-a făcut se vede însă că are un cap care ține minte ce aude și aplică pe cât poate.</p>
<p>— Dar când a dat foc?</p>
<p>— Apoi și când a dat foc. El n-a știut că focul se -ntinde. El și-a făcut casă cu coș și a vrut să facă să iasă fum pe coșul căsuței lui, de aceea a foc în ea...</p>
<p>— Dar când alerga după găini în bucătărie și găinile fugind au dat printr-un castron cu compot, ori cu bulion de pătlăgele roșii și au murdărit cămășile călcate?!...</p>
<p>— Bine, că alerga după găini și zicea că-s lupi, asta e chestie de imaginație, și e tocmai cum trebuie să fie. Copiii au imaginație vie și își închipuiesc lucrurile cum le vin la îndemână.</p>
<p>El a auzit că lupii se împușcă, dar nu știe nici cum se împușcă, nici cum sunt lupii. El își închipuie că vânătorul aleargă cu pușca după lup! Ce să-i faci! Copilul nu e vinovat. Noi greșim că cerem de la el să știe ceea ce n-are de unde să știe.</p>
<p>— Poate, dar e rău.</p>
<p>— Rău, dar e așa.</p>
<p>Odată de vorbă cu mama Sultana:</p>
<p>— Și gogorița are gură, mamă Sultano?</p>
<p>— Da, gură cât o șură.</p>
<p>— Cum cât o șură?</p>
<p>— Gură mare.</p>
<p>— Cât de mare ?</p>
<p>— Pân la urechi.</p>
<p>— Dar dinți are?</p>
<p>— Cum nu! Ca de cal!</p>
<p>— Dar ochi?</p>
<p>— Cât niște talere.</p>
<p>— Dar nas ?</p>
<p>— Cât o pătlăgică de cele vinete, mari.</p>
<p>— Dar urechi?</p>
<p>— Ca de porc.</p>
<p>— Și e mare?</p>
<p>— O ho!...</p>
<p>— Cât de mare? Cât Dumneata?</p>
<p>— Mai mare.</p>
<p>— Cât Costache?</p>
<p>— Mai mare.</p>
<p>— Cât biserica ?</p>
<p>— Așa ceva.</p>
<p>— Și intră-n casă?</p>
<p>— Cum nu.</p>
<p>— Dar cum încape dacă e așa de mare?</p>
<p>— Bagă numai capul.</p>
<p>— Pe unde?</p>
<p>— Pe unde poate. Pe ușă, ori pe colo pe sus, pe la tavan.</p>
<p>— Dar dacă e ușa încuiată?</p>
<p>— A! Ea poate să intre și printre crăpătură și prin gaura cheii.</p>
<p>— Prin gaura cheii?</p>
<p>— Dapoi.</p>
<p>— Cum?</p>
<p>— Cum!... Se face întâi mică, mică de tot, cât o gămălie de ac până trece prin gaura cheii și pe urmă se face mare.</p>
<p>— Da?</p>
<p>— Da. Dar acuma închide ochii și dormi să nu s-audă nici o mișcare, că Gogorița e gata și eu am treabă, n-am când să stau colea să te păzesc...</p>
<p>De-o bucată de vreme plecase Tante Lina și în locul ei, tatăl lui Ionel luase o madamă nemțoaică, să vadă de copil.</p>
<p>Nemțoaica, ziua, calea valea, stătea cu copilul sau mai bine zis, îl ținea pe lângă dânsa, dar seara, de obicei, pleca de acasă pe la prieteni, pe la baluri și pe Ionel îl lăsa în seama mamei-Sultanei, care era acum bucătăreasă.</p>
<p>Și mama Sultana și nemțoaica, amândouă găsiseră un meșteșug bun ca să-1 facă pe Ionel să le asculte, îl speriau cu Gogorița, cu draci, cu stafii și cu tot felul de prostii. Ionel până acum nu auzise de 'nici una din aceste comedii și bietul copil le credea pe toate și se temea și tremura de da inima dintr-însul. </p>
<p>Tremura și se temea și nu crâcnea nici o vorbă, nici nu sufla de frica.</p>
<p>Așa, acum seara, după ce mama Sultana i-a spus de Gogorița, l-a lăsat frumușel singur în casă și s-a dus la ea în bucătărie.</p>
<p>El ce să facă? Se gândește numai la Gogorița și o așteaptă să vină să-1 ia ori să-1 mănânce. Ascultă din toate puterile și cu toată băgarea de seamă și la cea mai mică mișcare tremură și se acoperă cu plapuma pe cap să nu-l vadă Gogorița. Și stă așa de se-ncălzește pană ce nădușă de se face numai o apă. Șede așa, până când obosește de tot și adoarme.</p>
<p>Din pricina asta și slăbește copilul și nici mâncarea nu se lipește de el.</p>
<p>Nu e vorbă, nici n-are ce să se lipeacască de el pentru că nu mânca mai nimic.</p>
<p>Când e tatăl lui acasă și stă la masă cu ei, atunci tot mai mănâncă el câte ceva căci tata pune pe madama să-1 hrănească ea pe copil, iar când e numai ea cu Ionel, atunci ea cum vede că copilul se cam codește cu mâncatul, repede trântește jos lingura, îl scoală de la masa și nu-i mai dă nimic de mâncare până la masa de seară.</p>
<p>Din pricina asta copilul se învățase acum să ciupească, să fure: fura zahăr, fura pâine din dulap, ba se învățase acum și să mintă, căci furătura  fără minciună nu se poate.</p>
<p>Și tatăl lui se mira ce-o fi având copilul de slăbește așa.</p>
<p>Acum Ionel e bolnav. Și-a stricat stomacul cu niște dulceață, așa se crede.</p>
<p>S-a sculat de la masă flămând, pentru că guvernanta lui s-a supărat că el nu se grăbea să mănânce mai repede, i-a luat farfuria de dinainte și nu i-a mai dat altă mâncare:</p>
<p>— Am să te-nvăț eu pe D-ta să mănânci repede.</p>
<p>El, în urmă, a dat de-un borcan cu dulceață și a mâncat pe ascuns, poate cam prea mult și cam prea lacom.</p>
<p>Mai este și bănuială c-o fi răcit. Poate fi una și alta.</p>
<p>Copilul însă e bolnav. E în pat, îi ard buzele, mititelul. Se văd buzele roșii și când vorbește îi tremură glasul nervos.</p>
<p>Tatăl, pe-un scaun, lângă patul lui Ionel, privind cu milă pe micul bolnav, nu-și poate stăpâni o năvală de lacrimi.</p>
<p>— Doamne, ce-o să mă fac eu eu copilul ăsta?!</p>
<p>Copilul, în toiul căldurii, găsește mereu pricină de vorbă:</p>
<p>— Tată, dar pe mine când mă dai la scoală?</p>
<p>— Mai e nițică vreme.</p>
<p>— Tată, dar la școală se-nvață carte?</p>
<p>— Da, dragă Ionel</p>
<p>— Și cine nu-nvață carte nu se duce la școală?</p>
<p>— Nu.</p>
<p>— Sar nu seduce la școală pentru că nu-nvață carte?</p>
<p>— Da, dragă.</p>
<p>— Dar Sar nu-nvață nimic?</p>
<p>— Ba învață, cum nu.</p>
<p>— Ce-nvață Sar?</p>
<p>— Învață să stea în antreu în coșul lui, învață să nu intre prin casă, învață să nu iasă pe stradă, învață să nu fure, să fie cuminte.</p>
<p>— Și ca să le învețe astea, mănâncă bătaie?</p>
<p>— Da, dacă nu-nțelege altfel, mănâncă bătaie.</p>
<p>— Cum dacă nu-nțelege?</p>
<p>— Da, dacă nu-nțelege de vorbă?</p>
<p>— Dar dacă-nțelege de vorbă?</p>
<p>— Atunci nu mănâncă bătaie.</p>
<p>— Apoi de ce nu-nțelege de vorbă?</p>
<p>— Pentru că e animal și nu știe să vorbească</p>
<p>— Atunci el mănâncă bătaie pentru că e animal?</p>
<p>— Da, pentru că nu știm altfel ce să facem cu el.</p>
<p>— Dar dacă am ști noi ce să facem, n-ar mânca bătaie?</p>
<p>— Nu.</p>
<p>— Atunci el mănâncă bătaie pentru că noi nu știm ce să facem cu el?</p>
<p>— Da.</p>
<p>— Dar eu până la școală, mai învăț ceva?</p>
<p>— Da, dragă, înveți și tu, înveți multe. Înveți a cunoaște lumea.</p>
<p>— Cum a cunoaște lumea?</p>
<p>— Cum ai învățat tot ce știi... că știi că asta e casa, că noi suntem oameni, că Costache e vizitiu, că bucătăreasa face bucate, că focul arde, că apa e udă...</p>
<p>— Da, da, da, tată; că Gogorița intră în gaura cheii, că te apucă cu dinții, că te înghite...</p>
<p>— Cum Gogorița?...</p>
<p>— Da, Gogorița. Ce? tu nu știi? Tu n-ai învățat la școală de astea? Când erai tu mic și guvernanta pleca seara de acasă, ție nu-ți spunea bucătăreasa că vine Gogorița dacă nu dormi degrabă?</p>
<p>Cum vorbesc însă ei așa, deodată se aude o trăsură, afară.</p>
<p>A venit mama iui Ionel</p>
<p>În adevăr ușa se deschide, mama lui Ionel intră și merge repede drept la copil, iar Ionel îi sare de gât și se prinde cu mâinile de gâtul ei și strigă:</p>
<p>— Mama!... Mama!...</p>
	</div>
	   <div type="part" n="2">
<head>PARTEA II</head>
<head>Îngrijorare.</head>
<p>Mama și tatăl lui Ionel stau de vorbă.</p>
<p>— N-am vrut, dragă Mario, să-ți scriu acolo în străinătate câte se-ntâmplau aici cu Ionel, căutam să-ți las mintea liberă să te ocupi cum trebuie numai de sănătate...</p>
<p>Aici însă, în lipsa ta cu Ionel, au mers toate așa de prost cum pot să meargă în lipsa unei mame. Ne-am stricat copilul!</p>
<p>— Cum?.. Cum?.. întreabă cu grabă mama lui Ionel, și deodată un potop de lacrimi îi inundează ochii.</p>
<p>— Da, răspunde tatăl.</p>
<p>L-am stricat pe Ionel! Ce cuminte, ce ascultător, ce drăguț, era când erai tu acasă și cum e acum! Nu ascultă, n-are rușine, n-are frică, minte, fură, e tot ce poate fi mai rău. Când mă gândesc la nenorocirile care se văd în toate zilele, când mă gândesc câți copii de oameni de seamă ajung în pușcării, câți își scurtează singuri viața, câți se împușcă, se spânzură, se îneacă, câți ajung nenorociți, bețivi, cartofori, cerșetori, prăpădiți, de râsul lumii; când mă gândesc că toate, toate felurile de nenorociri vin numai din pricină că oamenii aceia n-au fost cu îngrijire crescuți, n-au fost bine îndrumați în copilărie, mă prinde o groază de viitorul lui Ionel. Nu știu, nu știu ce e de făcut!! ...</p>
<p>Aici glasul tatălui se întunecă, ochii i se umplură și de lacrimi și el își rezemă fruntea în mâini și rămâne tăcut.</p>
<p>— Bine, dragă Andrei, zice mama oftând, nu zic că ochiul mamei nu este cel mai bun îngrijitor al copilului, dar chiar fiind eu aici, tot se putea întâmpla să prindă copilul și apucături rele. E foarte greu să păzești un copil pentru că nu-i cunoști firea. Un mugure de floare înăuntrul căruia nu poți pătrunde, nu poți vedea.</p>
<p>— Da, Mario cu toate acestea dragostea de copil o face pe mamă să-l vegheze așa de aproape că-i prinde până și cele mai nebăgate-n seamă mișcări. Le prinde și ia măsuri numaidecât.</p>
<p>— Da, dar pentru aceasta, mama trabuie să fie pregătită de dinainte să poată să-nțeleagă rostul fiecărei mișcări, fiecărei schimbări. Trebuie să fie bine pregătită și pregătită înadins pentru că dacă dragostea ei pentru copil o împinge să-l îngrijească și să-l privegheze de aproape, tot această dragoste poate adeseori s-o înșele, s-o orbească: știi că deseori defectele copilului, în ochii mamei se schimbă în calități.</p>
<p>— Știu, știu foarte bine. Cu toate acestea, uite, îmi vine în minte Sâmbureanu. Ce om era și cum își creștea băiatul. Avea un singur băiat, cuminte, drăguț și învăța bine și era așa de blând și cumpănit parcă era o fată. Ce s-a întâmplat în urmă! Nenorocire! A murit biata madame Sâmbureanu! Sâmbureanu s-a însurat de-a două oară. Nevasta de a doua femeie bună, foarte bună; dar n-a putut să ajungă să fie ascultată de băiat, n-a putut să și-l apropie ca o mamă. A rămas străină de băiat și băiatul străin de dânsa și chiar străin pe lume. A-nceput să se certe cu mama asta de-a doua, a-nceput să se certe și cu tată-său! Adică, cum s-ar prinde, la-nceput tatăl îi ținea, oarecum parte băiatului, îi era milă de el, i se părea că nevasta de-a doua nu-1 iubește, nu-1 îngrijește ca pe al ei. Aceasta a făcut cu vremea să iasă câteodată și cearta între soți. Soția se supără că soțul nu-i dă toată încrederea, se supără și pe bărbat și pe băiat. Băiatul înțelegând că tatăl îl părtenește, își închipuia că tatăl său a băgat de seamă că mama vitregă nu-1 iubește, deci capătă și el neîncredere în mama vitrigă și capătă și necaz pe ea. Cu încetul ajunge să n-o mai asculte deloc; iar de tatăl său să asculte foarte puțin. A părăsit școala, a părăsit învățătura, a început să umble nopțile, să joace cărți, se bea... Iar după ce a murit tată-său, ce crezi că ajuns? A ajuns de cânta cu lăutari, cu țiganii! Și asta încă tot noroc că de mic îl pusese tată-său să-nvețe vioara, altfel nu s-alegea nici cu atâta. Și să vezi, ți-e mai mare mila când te uiți la el! Se vede o față, o figură mai aleasă de om mai subțire și cu toate astea la rând acolo cu niște țigani păcătoși. Se-nțelege că fața lui acum nu mai e de om subțire, cum ar trebui să fie, pentru că e buhăit la față, umflat de băutură, de aerul stricat de prin cafenele și cârciumi și de nopți nedormite.</p>
<p>Dar băiatul lui Mohor? Ce băiat era! După ce s-a întâmplat însă că a divorțat tată-său, băiatul n-a mai vrut s-asculte de mama a doua, s-a stricat, s-a dat la beție, la cărți, la pungășii. Astăzi e din numărul pușcăriașilor și a cerșetorilor. Face pe agentul electoral. Trăiește din pomană de pe la oamenii politici. Când îl întâlnești e beat.</p>
<p>Dar băeții lui Căbunea? Cei doi mari pe care i-a îngrijit mama au ajuns unul ofițer, și unul profesor. Stau bine. Cel mai mic însă de când mama lui, Madame Căbunea, a-nceput să se apuce de fundat societăți și școli pentru orfani și orfane, adică de când a-nceput să se ocupe de copii străini și să neglije pe ai săi, băiatul și-a părăsit școala, a început să se facă gazetar, să se facă mai nu știu ce, așa că mai zilele trecute am auzit că s-a apucat de falsificat polițe. Drumul la pușcărie!</p>
<p>Că e nevoie de îngrijirea mamei în creșterea copiilor e lucru atât de văzut și de dovedit că nu se mai încape vorbă. Uite să nu râzi, bietul cățelul ăsta, Sar, de când lipsești tu, s-a prostit și el.</p>
<p>— I-a lipsit și lui mama!</p>
<p>— Da, fără glumă! S-a prostit și el. S-a învățat să fure, s-a învățat o mulțime de obiceiuri rele. Numai vine când îl strigi, nu te-ascultă. Se uită numai așa pe sub gene ca un hoț și parcă tot umblă să se-ascundă, se vede că a fost bătut idioțește, sălbatic, fără milă și fără nici un rost: că dacă ești nevoit să bați un animal, îl bați când vrei să-1 oprești de la ceva. Și încă nu-1 bați numaidecât. Întâi îl ameninți numai și adese ori e destul atâta. E destul pentru că animalul nu face greșeala doar în ciuda ta, o face din neștiință, nu știe că e rău.</p>
<p>Nu știe de pildă că nu trebuie să intre în casă cu picioarele pline de noroi. Și tu cum o să faci să înțeleagă lucrul acesta? Dacă îl bați, el nu știe pentru ce îl bați. Tu îl bați că de ce a intrat plin de noroi și el își închipuie, poate, că-1 bați că n-a venit mai curând. E destul să-i închizi ușa să n-aibe pe unde intra, ori să-l ameninți numai cu bătaia. N-o să priceapă de ce îl oprești, dar văzându-se amenințat o să-și facă, el vreo socoteală în mintea lui pentru ce îl oprești. Ori va face vreo legătură între vremea ploioasă și noroioasă și își va zice: Se vede că pe vreme de ploaie și noroi, stăpânul nu vrea să mă lase în casă ori în cutare odaie; ori își va zice poate: Se vede că la vreme de ploaie și de noroi stăpânul e supărat, ori cam nebun și nu vrea să mă primească în casă. În sfârșit poate să fie de ajuns numai amenințarea fără, bătaie. Bătaia să se-ntrebuințeze numai la mare nevoie.</p>
<p>Sunt cazuri când animalul-câinele, de pildă, face greșeala de nevoie. Sunt câini și pisici stricătoare, care fură lucruri de mâncare și bagă nasul prin toate locurile. S-au obișinuit să fure pentru că n-au fost hrănite de-ajuns. Animalul dacă-1 ții, ești dator să-l hrănești, dacă nu poți să-1 hrănești nu trebuie să-1 ții.</p>
<p>— Știu, dragă Andrei, știu că toate lucrurile au socoteala și pricina lor. Și știu că și mama, adică părinții au mare rol în creșterea copiilor. Ce voi face eu însă cu copilul nostru nu știu. Voi căuta să fac tot ce s-o putea. Voi căuta însă înainte de toate să-l țin cât se va putea pe lângă mine, să fiu pe lângă dansul.</p>
<p>— Foarte bine. Rău îmi pare că nu pot face și eu același lucru. Și tata și mama rămân amândoi pe gânduri, necăjiți și îngrijorați de viitorul copilului lor. Se gândesc ce să facă, cum să-l îndrepe, cum să-1 dezvețe de obiceiurile rele pe care le-a căpătat. Cum s-a făcut el acum neascultător și cum s-apucă de făcut ce nici nu-ți trece prin gând, te pomenești într-o zi că face vreo poznă de se îneacă într-o fântână, ori dă ceva peste el, se taie, se-mpușcă, și se prăpădește, oare... Stau amândoi bieții părinți tăcuți și plâng.</p>
<p>Scrisoare de la Lina.</p>
<p>Iubite Frate Andrei!</p>
<p>După ce ți-am bătut capul atâta cu d-ale mele, să vin și la ale tale.</p>
<p>Mie, dragă Andrei, de când am fost acolo nu-mi mai iese din minte Ionel al vostru. E foarte greu să-i vorbești omului rău de el însuși, ori de-ai lui. Umbli să-i faci bine și pari totuși că vrei să-i faci rău: Parcă ai fi tu vinovat de defectele ori neajunsurile lui. N-ai idee de când mă tot gândesc să-ți scriu și n-am îndrăznit.</p>
<p>Nu știu când se întoarce Maria din străinătate, dar cred că ar trebui să iei ceva măsuri pentru Ionel.</p>
<p>Negreșit că nu-ți place să-ți vorbesc astfel de copilul tău, dar ca soră, îmi iau îndrăzneala să-ți spun.</p>
<p>Îmi spuneai că copilul s-a stricat din pricina mea, că n-am știut cum să-l conduc, cum să mă port cu el. Nu zic nimic, nu mă apăr. Se poate. Ai văzut însă că și guvernanta pe care ai luat-o n-a putut face mai mult decât mine, deși e guvernantă, adică, cum s-ar zice, pregătită anume pentru atâta lucru.</p>
<p>Eu, dragă Andrei, am auzit, deseori vorbindu-se de școli de corecție. Ce zici, oare n-ar fi bine să-l pui pe Ionel într-o școală de acesta? Se-nțelege să ceri informații, să te interesezi să cauți să găsești o școală bună.</p>
<p>Firește că o să-ți vină greu să dai copilul de casă. E greu din toate punctele de vedere. Greu ca părinte să te desparți de copilul tău, greu și ca om: Te gândești că vorbește lumea că ți-ai dat copilul la casa de corecție! Mulți cred că o casă de corecție e o casă de nebuni. Cuu toate acestea, pentru viitorul, pentru fericirea copilului trebuie să te hotărăști a face orice sacrificiu. Ar fi păcat, e copil deștept, foarte deștept și oricum ar fi e copilul tău.</p>
<p>Gândește-te, dragă Andrei și nu te supăra pe mine.</p>
<p>Când vine Maria?</p>
<p>Sărut de mii de ori copilul și pe tine.</p>
<p>Soră Lina.</p>
<p>Spovedanie.</p>
<p>Ionel e mai bine, dar tot în pat. Mama pe-un scaun lângă patul lui.</p>
<p>— Aud că Tante Lina nu se împăcă bine cu tine? Ionel?</p>
<p>— Nu știu.</p>
<p>— Dar tu te împăcai cu dânsa?</p>
<p>— Eu da.</p>
<p>— Apoi de ce n-a vrut să mai stea aici? De ce s-a dus?</p>
<p>— Nu știu.</p>
<p>— Dar cu guvernanta te împăcai ?</p>
<p>— Da.</p>
<p>— Te-mpăcai bine?</p>
<p>— Da.</p>
<p>— Bine de tot?...</p>
<p>— Da, dacă ea era mai mare.</p>
<p>— Mai mare?!</p>
<p>— Da.</p>
<p>— Cum mai mare?</p>
<p>— Mai mare, mai mare decât toți.</p>
<p>— Decât care toți?</p>
<p>— Decât toți și de cât regele și de cât regina și decât Mitropolitul și decât ministrul...</p>
<p>— Cine ți-a spus asta ?</p>
<p>— Ea.</p>
<p>— Și cum ți-a spus?</p>
<p>— Cum așa?</p>
<p>— Cum ți-am spus și eu.</p>
<p>— Și când ți-a spus?</p>
<p>— Când a venit. Nu chiar când a venit, mai pe urmă, după ce am stat la masă.</p>
<p>— Și cum ți-a spus?</p>
<p>— Cum ți-am spus eu.</p>
<p>— Eh! Ascultă Ionel, poți tu să-mi povestești tot, tot, tot, cum a fost când a venit guvernanta? Cum a venit, când a venit, cu cine a vorbit, ce s-a mai făcut atunci, tot, tot, tot?</p>
<p>— Da.</p>
<p>— Ei, să văd.</p>
<p>— Uite, mamă, când a venit guvernanta, Fräulein Ida, în ziua aceea a plouat.</p>
<p>— Foarte bine.</p>
<p>— Pe urmă am mers la masă, ba la dejun, și am avut salată de țiri, ba nu, am avut... tot salată de țiri. Și la masă a venit și Fräulein Ida. Și tata mi-a zis: Uite, Ionel, să asculți pe Fräulein Ida. Fräulein Ida e guvernanta ta. S-o asculți să faci tot ce ți-o zice și cum ți-o zice.</p>
<p>Și Fräulein Ida mi-a scos mâncare în farfurie.</p>
<p>Dar tata a zis că e grăbit, a mâncat mai repede și a plecat. Dar eu n-am mâncat repede că n-aveam de dus nicăeri. Dar Fräulein Ida când a plecat tata, zice:</p>
<p>— D-ta, Tomn Ionel, văd că n-ai gând să isprăvești de muncă. Dacă nu isprăvești până ce isprăvesc eu, atunci pleci de la masă! Poftim furculița. Mi-a pus furculița pe farfurie și ea s-a apucat de mâncat repede.</p>
<p>— Cum ți-a pus furculiță pe farfurie? Ce, până atunci n-aveai furculiță?</p>
<p>— Ba da, aveam, dar o luase Fräulein Ida de mă hrănea ea: Lua ea bucățele cu furculița mea și îmi dădea în gură, dar după ce a plecat tata, m-a lăsat să mănânc singur, de aceea mi-a pus furculița pe farfurie.</p>
<p>— Ei,... și după aceea?</p>
<p>— După aceea ... eu n-am isprăvit.</p>
<p>- Și?</p>
<p>— Și... când a isprăvit ea, mi-a scos șervetul de la gât, m-a șters pe la gură; apoi m-a luat de-o mână, m-a ridicat de pe scaun, m-a dat jos și mi-a zis:</p>
<p>— Așază-ți hainele bine.</p>
<p>Eu am tras așa cu mâinele în jos.</p>
<p>— Scutură-te de firimituri...</p>
<p>— M-am scuturat.</p>
<p>— Fă cruce.</p>
<p>Am făcut.</p>
<p>— Vino-ncoace și pupă mâna.</p>
<p>M-am dus și i-am pupat mâna.</p>
<p>— Să știi, Ionel, când o fi tata acasă sau mama, ori și mama și tata, tu, după masă, numaidecât să te duci să le săruți mâna: iar când n-or fi ei acasă nici unul atunci să vii să-mi săruți mie mâna.</p>
<p>Pe urmă mi-a zis:</p>
<p>— Acuma du-te de te joacă pe-afară, dar să fii cuminte că cu mine nu merge, eu sunt guvernantă.</p>
<p>Și eu m-am dus, iar ea s-a apucat de cusut la mașină: își făcea o rochie.</p>
<p>— Pe urmă?</p>
<p>— Pe urmă... m-am dus pe-afară și am făcut telegraf și atunci s-a supărat Fräulein Ida.</p>
<p>— De ce s-a supărat?</p>
<p>— Pentru că am făcut telegraf.</p>
<p>— Dar cum era telegraful?</p>
<p>— Telegraful era bun, cum e telegraful, făcea: tic-tic, tac-tac, tic-tac-tac-tac-tac!</p>
<p>— Dar cu ce era făcut?</p>
<p>— Cu ce? Cu hârtie, fâșii, de hârtie da alea lungi ca la telegraf; cu cuțitul cel mare care sapă-n grădină și cu cârligul de la fereastră. Eu eram la fereastră-n balcon. Fereastra era deschisă. Fâșia de hârtie de telegraf era atârnată de sus, de mânerul care încuie fereastra. Cuțitul era pus cu urechea pe cârlig. Eu cu o mână băteam eu degetul pe vârful cuțitului și cuțitul lovea cu mănunchiul în străchiuița de la ghiveciul de flori și făcea pâc-pâc-pâc, chiar ca la telegraf. Cu mâna cealaltă trăgeam hârtia. Mergea așa de bine!...</p>
<p>— Și de ce s-a supărat Fräulein?</p>
<p>— Apoi... zicea că fac zgomot.</p>
<p>— Ei, și ce-a făcut?</p>
<p>— Ce-a făcut? A venit odată la mine, a luat cuțitul mi l-a pus pe mână, a îndesat și mi-a zis:</p>
<p>— Vezi? Când fac odata așa, tai mâna! Tai și cealaltă mână. Tai și picioarele și dau afară la gunoi. Eu când am spus să fii cuminte, trebuie musai să fii. Eu sunt guvernant! Știi dumneata ce este guvernant? Guvernant este mai mare de cât tot, tot, tot! Și decât rege și decât regina și decât mitropolit și decât ministru...</p>
<p>— Și cum? A îndesat cuțitul pe mâna ta?</p>
<p>— Da, dar nu cu tăișul! Putea și cu tăișul dacă voia! Dacă era guvernantă!...</p>
<p>— Bine, zici c-a venit odată la tine și-a luat cuțitul și ți l-a pus pe mână, dar înainte de a veni ce ți-a mai zis?</p>
<p>— Ce mi-a zis? Mă tot întreba:</p>
<p>„Ce faci acolo Ionel? Ce tot bocănești acolo? N-o să încetezi odată cu bocănitul?</p>
<p>— Și tu de ce nu încetai? De ce n-o ascultai să încetezi?</p>
<p>— Nu puteam pentru că era anul nou!</p>
<p>— Cum, anul nou vara?</p>
<p>— Păi la mine nu era vara.</p>
<p>— A! Te jucai și ziceai că-i anul nou?</p>
<p>— Da.</p>
<p>— Și dacă era anul nou trebuia să bocănești?</p>
<p>— Da, pentru că la anul nou sunt de dat o mulțime de telegrame. La mine știi câte erau? Erau două sute de milioane! Știi, două sute de milioane în capăt de telegrame!</p>
<p>— Bine. Pe urmă ce-ai făcut?</p>
<p>— Pe urmă, pe urmă?! pe urmă m-am jucat cu Sar de-a soldații. Eram soldați pompieri care au cască de metal. Eu aveam pe cap casca mea pe care mi-a cumpărat-o tata de anul nou, iar lui Sar i-am pus ibricul cel galben mare de la mașina de spirt. Sar mergea pe lângă trăsură—trăsurica mea cea albastră, iar eu în trăsură cu toporul la umăr. Am luat furculița cea mare neagră de os pentru salată și ziceam că-i topor. Și când sunam din goarnă odată apuca trăsura la fugă cu pompierii și alerga, alerga, până ce ajungea la foc. Dar a fost foc mare, știi? Noroc că era apă de ajuns! Apă luăm din putina cea verde de apă de ploaie, de la burlan. A venit și pompa cea mare. Știi care era pompa cea mare? Mătura cea cu coada verde. Dar era chiar adevărată pompă. Știi cum arunca apă?! Arunca de ajungea cine știi unde. Fräulein Ida zicea c-a ajuns până la dânsa.</p>
<p>— Cum? La dânsa-n casă!</p>
<p>— Da! Ce socoți: Doar era pompa cea mare!...</p>
<p>— Și ce-a zis Frăulein?</p>
<p>— Ehi! Din pricina ei s-a stricat toată joaca.</p>
<p>— De ce?</p>
<p>— Dacă a trimis pe Frusina și a luat mătura, a alungat pe Sar și i-a luat casca de pe cap! A luat și trăsurica și toate.</p>
<p>Și după aceea?</p>
<p>— După aceea m-am dus în casă, dar Fräulein Ida m-a trimis afară zicea că fac zgomot. Atunci m-am dus și eu și m-am jucat de-a Cezar până-n seară, până noaptea.</p>
<p>— Ziceam că eu sunt Cezar, câinele nostru care s-a prăpădit astă iarnă. L-am pus pe Cezar în lanț, adică am pus eu lanțul la gât și făceam ca dânsul. Întâi Cezar s-a culcat acolo lângă coteț. S-a culcat așa rotund colac, cu capul spre coadă. Pe urmă sărea și lătra la oameni, lătra la câini, lătra la Sar, lătra la pisici. Pe urmă s-a așezat frumos de s-a lins pe labe, pe picioare. Să vezi mamă cum s-au curățat și ghetele când le lingea Cezar!</p>
<p>— Cum, dădea cu limba pe ghete?</p>
<p>— Numai nițel așa pe la vârf pe-mprejur pe la marginea tălpii.</p>
<p>— Și nu te-a văzut nimeni?</p>
<p>— Nu, că eram înăuntru în coteț.</p>
<p>— Cum, în cotețul câinelui, în murdăria aia? Și nici în coteț nu te-a văzut Fräulein?</p>
<p>— Ba tocmai la urmă m-a văzut Frusina și-a chemat pe Fräulein Ida.</p>
<p>— Și ea ce-a făcut?</p>
<p>— Ea a închis portița la coteț și a zis: dacă vrei să fii câine, atunci poftim, fii câine, stai acolo ca un câine.</p>
<p>— Și ai stat mult acolo?</p>
<p>— Nu prea mult că am început a plânge și atunci a venit Fräulein Ida, mi-a dat drumul de-acolo, m-a luat în casă și m-a pus de-am stat la colț până la masă.</p>
<p>— Și la masă?</p>
<p>— La masă ea s-a pus de-a mâncat bine și când a isprăvit mi-a scos și mie șervetul de la gât, m-a șters pe la gură apoi m-a luat de mână, m-a dat jos de pe scaun și a-nceput iar ea la dejun: Așază-ți hainele bine, scutură-te de firimituri, fă-ți cruce. Vino și pupă mâna.</p>
<p>Pe urmă am mai stat nițel până s-a dus Fräulein de s-a îmbrăcat și când a venit m-a dezbrăcat repede, m-a pus în pat și mi-a zis: Acuma D-ta trebuie musai adormit. Uite mama Sultana o să fie pe-aici. Apoi m-a sărutat pe frunte și a plecat.</p>
<p>— Și după ce a plecat ea ce-a făcut mama Sultana, a stat cu tine?</p>
<p>— A stat așa nițel, dar a trebuit să se ducă pentru că avea treabă, îi venise și-un prieten.</p>
<p>— Și tu ce-ai făcut?</p>
<p>— Eu voiam să adorm, dar nu puteam. Ascultam să văd dacă nu s-aude venind Gogorița.</p>
<p>— Gogorița?</p>
<p>— Da. Mă uitam colo sus deasupra peretelui să văd nu se ridică plafonul să intre Gogorița? Ea poate să ridice plafonul cum ar ridica o plapumă. Dacă vrea poate să-l ridice și numai nițel, nițel de tot, numai cât o muchie de cuțit, cât un chibrit, cât un cui, până ce trece înăuntru și după ce trece, se umflă de se face iar la loc mare cum era. Și când se face mare vine și te mănâncă, te apucă odată: hap, te mestecă în dinți: cleafa, cleafa, cleafa ș-apoi te-nghite și gata.</p>
<p>— Cine ți-a spus asta?</p>
<p>— Mama Sultana.</p>
<p>— Și tu credeai ?</p>
<p>— D-apăi! Dar mă-nvelea bine colo cu plapuma, șă nu mă vadă  Gogorița și tăceam, tăceam nici nu suflam, ca să n-audă nimic. Numai nu știu de ce nu puteam adormi! Mă prindea așa un tremur de parcă mi-era frig ș-apoi mă încălzeam de mă treceau toate nădușelile.</p>
<p>— Și când ți-a spus-o asta?</p>
<p>— Când? Atunci.</p>
<p>—- Atunci seara ?</p>
<p>— Da. În ziua când a venit Fräulein Ida și pe urmă în celelalte seri.</p>
<p>— Și ți-a mai spus și altele?</p>
<p>— Da-a-a-a! Mi-a spus multe! Mie îmi părea bine că se ducea Fräulein Ida, că mama Sultana știe o mulțime de lucruri de astea frumoase și-mi spunea și mie de toate.</p>
<p>— Ce ți-a mai spus?</p>
<p>— E-he-i! De draci, de moroi, de strigoi, de lupi, de toate.</p>
<p>— Și tu le credeai pe toate astea?</p>
<p>— D-apoi cum: Mama Sultana... femeie bătrână și cuminte știe ce spune.</p>
<p>— Bietul copil, zice mama luând pe Ionel lângă dânsa și sărutându-1.</p>
<p>Da, dragă, Mama Sultana e bătrână și cuminte în ceea ce știe, în treburile ei, la bucătărie, la gospodărie, dar la istorii de astea: strigoi, draci, gogorițe și câte și mai câte nu se pricepe. Știe și ea că e obiceiul să se sperie copiii cu dânsele ca să-i facă să tacă ori să-i facă să asculte, și a făcut și ea după obicei. O fi speriat-o și pe dânsa cu de-astea când a fost mică și i-a rămas în minte că e un leac bun sau lesnicios pentru cumințit copiii. Dar eu socot că pentru un copil deștept și cuminte nu e nevoie de-așa lucruri. Ce zici tu? Tu ai nevoie numaidecât de sperietori ca să fii cuminte?</p>
<p>— Nu, mamă! Eu?!</p>
<p>Gogorițele.</p>
<p>În odaie, în fața ferestrei deschise, Ionel se joacă cu o cutie de pietricele. S-a sculat din pat, acum clădește un castel mare cu patru fețe și cu două turnuri. Prin fereastră s-aude vorbind încetișor mama lui și cu mama Sultană.</p>
<p>— Mamă Sultană, văzut-ai D-ta vreodată Gogoriță?</p>
<p>— Gogoriță?</p>
<p>— Da.</p>
<p>— Doamne, cuconiță, ce ți-a mai venit și D-tale în gând! D-apoi gogorița e vreun lucru care să-1 vadă cineva? Gogorița e așa o vorbă cu care se sperie numai copiii ca să-i faci să tacă, ori să se mai astâmpere.</p>
<p>— Așa e, mamă Sultană, dar nu e bună nici de atâta. Copiii se sperie, se tem, se-nvață fricoși și pot s-ajungă și când sunt mari să fie tot fricoși.</p>
<p>— Se poate numai dintr-atâta?</p>
<p>Apoi se prea poate. Nu ți s-a întâmplat D-tale să vezi câte unu! câtu-ți e omul, câtu-ți e vlăjganul și fricos ca un iepure; se teme și de umbra lui? Când inserează nu mai îndrăznește să se-ndepărteze de casă!</p>
<p>— Bine zici D-ta cuconiță. Era chiar la noi la țară unul Dumitrache al Vătăjiței, un om cât un munte, și n-ar fi trecut seara pe lângă cimitir, Doamne ferește! Scăpase odată un cal și n-a vrut să se ducă să-1 caute. Noroc de nevastă-sa că s-a dus de-a găsit calul la cine știe unde pe moșia cealaltă dincolo de gârlă cum vine acolo la satul nostru.</p>
<p>— Apoi vezi? Dar mie îmi pare rău, Sultano, că în lipsa mea, când te-a lăsat guvernanta seara cu copilul cu Ionel D-ta te-ai apucat și i-ai spus copilului comedii și prăpăstii de astea.</p>
<p>— Păi, ce să fi făcut?... Mă lăsa n-aveam ce face.</p>
<p>— Dar se poate să-i spui lui Ionel așa comedii!</p>
<p>— De, cuconiță, nu știam, păcatele mele că-i așa rău. Nu știam și eram și grăbită să mă duc să-mi isprăvesc treaba cu vasele și cu câte aveam acolo la bucătărie. Ș-apoi nu spune toată lumea?</p>
<p>— Mi-aduc aminte cuconiță când eram mică, nu știu de câți ani oi fi fost, într-o seara de Sfântul Andrei, eram acasă numai cu mama mare, mama mamei. Mi-a spus de strigoi și de strigoaice și de lupi. Zicea că în noaptea de Sfântul Andrei ies din morminte toți strigoii, se duc pe la casele oamenilor și unde găsesc, iau limbile de la meliți și de la melițoaie și se bat cu dânsele la răspântii, la crucile, drumului.</p>
<p>Și zicea că intră și prin pod pe la case și chiar prin case, dacă nu s-a uns cu usturoi pe la uși, pe la ferestre și pe la toate găurile.</p>
<p>— Prostii, Sultano, rămășițe de obiceiuri și de credințe de pe când erau oamenii proști și credeau în fel de fel de duhuri necurate și le țineau drept un fel de dumnezei.</p>
<p>— De, o fi cuconiță dar așa îmi spunea și mie.</p>
<p>-— Bine, îți spunea; dar de când ești D-ta, de câți ani trăiești ți s-a întâmplat vreodată să vezi vreun strigoi, ori drac, ori gogoriță sau ceva de-astea?</p>
<p>— -Ba, să mă ferească D-zău?</p>
<p>— Dar crezi că o să vezi?</p>
<p>— Apoi de unde să văd?... Dacă n-am văzut eu până acum, că știu că n-am să mai trăiesc cât am trăit...</p>
<p>— Mă rog, dar crezi că alții au văzut?</p>
<p>— Dar eu nu mai cred, dar spun și ei așa ca să aibă ce spune.</p>
<p>— Tocmai, foarte bine, ca să aibă ce spune. Mă rog, ia gândește-te bine, D-ta n-ai spus niciodată?</p>
<p>— Ei, dar cum nu! Mai ales când eram tânără, ce le mai spuneam și le gogonam și le înfloream, de se uitau oamenii în gura mea ca la o comedie.</p>
<p>— Apoi vezi! Cum ai spus D—ta, așa spune și alta ca D-ta și alta și alta și așa minciunile se înmulțesc și se țin, se păstrează și cei proști le cred, mai vârtos bieții copii.</p>
<p>— Doamne, ș-poi se spun atâtea, cuconiță!... Mi-aduc aminte ce-mi spunea mama mea. Zice că era una Tudosoaia, o babă care știa să descânte ca să lege gura lupilor. Și zice că lupul cu gura legată nu poate mânca nici bea și ajunge de moare. Iar dacă gustă o bucățică din cel care i-a legat gura, atunci i se dezleagă gura. De aceea lupul cu gura legată umblă mereu, să găsească pe cel de i-a legat gura, să guste dintr-însul. Și Tudosoaa zice că a legat gura unui lup și după ce i-a legat-o, ea murit. Și lupul zice că s-a dus de-a scurmat la mormânt până ce a dezgropat-o și a mâncat din ea.</p>
<p>— Minciuni, ce socoți?...</p>
<p>— Negreșit că minciuni, dar așa spunea. Și-mi aduc aminte că am întrebat-o pe mama mare dată știe să lege gura lupilor și ea mi-a spus că da, ce frică atunci pe mine!... Mă gândeam eu; dar dacă mama mare o fi legat gura la vreun lup și acum lupul umblând s-o găsească să guste dintr-însa nimerește în casă la noi?... Ce mă fac eu? Lupului îi place mai bine să mănânce copii, cum îi place să mănânce mai bine miei decât oi. Și mă temeam, știi, mă temeam, nici nu-ndrăzneam să ridic ochii la ferestre ori să mă uit la ușă, că parcă lupu trebuia să vină chiar atunci pe ușă ori pe vreo fereastră. Mai ales că îmi spusese mama mare că de Sfântul Andrei umblă și lupii și strigoii. Tare mi-era frică.</p>
<p>— Apoi, bine Sultano, dacă, ți-aduci aminte ți-a fost așa frică cum te-ai îndurat să spui copilului meu lucruri care să-l înspăimânteze degeaba?</p>
<p>— De, prostia mea. Prostie de om care nu se gândește, dar te rog să mă ierți și să nu te superi pe mine.</p>
<p>— Îmi spunea copilul că tremura de-l treceau toate nădușelile.</p>
<p>— De, ce să fac, cuconița?! Făcut e făcut! Acuma doar să mă bați. Și zău că mi s-ar cădea, te rog să mă ierți.</p>
<p>Spui un basm?</p>
<p>A venit Tante Lina, stă de vorbă cu mama lui Ionel.</p>
<p>Lui Ionel îi plăcea Tante Lina pentru că-i spunea basme.</p>
<p>— Mamă, dar Tante Lina rămâne acuma la noi?</p>
<p>— De, dragă, nu știu. Zice că ar rămâne, dar se teme că o să aibă neplăceri din pricină că tu nu o asculți și o faci să se necăjească.</p>
<p>— Eu o ascult.</p>
<p>— De, nu știu cum o asculți.</p>
<p>— Mamă, zi-i să rămână.</p>
<p>— De, să-i zic, dar nu știu dacă o vrea. Acum lasă-ne că avem de vorbit ceva în liniște.</p>
<p>— Dar îi zici să rămână?</p>
<p>— Da.</p>
<p>Ionel trece în altă odaie, dar mereu vine și pe dincoace ca să afle de Tante Lina dacă rămâne.</p>
<p>— Uite, dragă Lino, zice mama lui Ionel. Cu sănătatea copilul merge bine. Îl vezi, umblă, se joacă.</p>
<p>Negreșit îl știu de-aproape să nu răcească, să nu-și strice stomacul.</p>
<p>— Dar cu...?</p>
<p>— Cu nebuniile?</p>
<p>— Voiam să zic, dacă e cuminte?</p>
<p>— Da. Se-nțelege cât pot cere de la el. Ba, pot să zic, chiar mai mult. Nu e vorbă, stă mai mult pe lângă mine, în ochii mei. Altfel câteodată tot își mai dă-n petec. Obiceiul rău e ca boala, se prinde ușor și pleacă cu greu. Cu vremea însă cred că va bine. Ce să faci!</p>
<p>Dacă ai copii trebuie să ai răbdare, trebuie să ai și stăruință. Adevărat, vremea pe care o cheltuești cu dânșii aduce roade bune. Trebuie însă numaidecât s-o cheltuești: Câmpul dacă nu-1 lucrezi, nu-ți dă roade bune, ori nu-ți dă deloc. De la copiii neîngrijiți ai roade rele.</p>
<p>Până acum nu știu ce voi face mai departe cu Ionel, deocamdată am în grijă două lucruri:</p>
<p>Îl țin pe lângă mine, în ochii mei, și îi povestesc fel de fel de istorioare, de lucruri întâmplate ori auzite care îmi par că ar fi folositoare.</p>
<p>— Foarte bine, să-1 ții pe aproape. Și istorioarele sunt bune. Le plac mult copiilor, dacă ai când să le spui.</p>
<p>— Apoi trbuie să am când, pentru că eu socot că istorioarele acestea sunt mai trebuitoare decât își închipuie oamenii de obicei.</p>
<p>Copilul se leagă de tine și pentru că-i dai mâncare și lucruri bune și plăcute; dar deseori îl vezi că lasă și mâncare și jucării ca să asculte o istorioară. Istorioara îl interesează mai mult.</p>
<p>Eu îi povestesc istorioare, de-o parte pentru cu prilejul povestirilor copilul se leagă, se apropie mai mult de mine. Se face, un fel de legătură între sufletul meu și al lui. Negreșit că povestind un lucru îți spui și tu părerile tale, dorințele tale, spui ce-ți place și ce nu-ți place. Îți desvălui oarecum sufletul înaintea lui, îl faci să te cunoască, îl faci să aibă încredere în tine, îl faci să te iubească.</p>
<p>Pe de altă parte și tu ai prilej ca să-1 cunoști mai de aproape, să-i cunoști sufletul. În timp ce-i arăți părerile tale, dorințele, preferințele tale, îți arată și el pe-ale lui: Și când le cunoști cauți să i le întărești pe cele bune și să le schimbi ori să le nimicești pe cele rele ori greșelile.</p>
<p>Și pentru că îi cunoști inima, știi la nevoie și oricând cum să-1 iei, ori cum să te iei cu el ca să-i dai o direcție ori să-1 tragi îndărăt de la o cale greșită,</p>
<p>Dacă nu-i cunoști sufletul, atunci la o vreme de nevoie când vrei să-1 faci să schimbe o cale, neștiind cum să te iei cu el, se poate să faci o încercare rea și în loc să-1 aduci la bine, îl îndepărtezi mai mult pe calea greșită.</p>
<p>E bine, dragă, ce faci tu. Bine că poți, iar eu nu știu dacă aș pricepe să găsesc și să spun atâtea istorioare.</p>
<p>De, nici eu nu cred că o să găsesc atâtea câte mi-or trebui, dar o să mai caut și cărți de istorioare anume pentru copii: O să-i citesc de acolo și o să-1 obișnuiesc să citească și el când o ști a citi.</p>
<p>Istorioarele astea mai au și alte foloase.</p>
<p>Ascultând ori citind istorioare, copilul capătă răbdare, capătă putere de atenție, capătă obișnuința de a se adânci cu gândul, de a gândi.</p>
<p>Unui copil care n-o avea aceste obișnuințe, când va fi la școală o să-i fie greu. Dacă n-a căpătat răbdarea să asculte o istorioară, plăcută, o să poată el asculta o lecție grea? Ai văzut și câte un om mare, care nu te-nțelege ce-i spui. Tu-i spui una și el o ține pe-a lui înainte, pentru că nu te ascultă cu de-a măruntul ce-i spui.</p>
<p>Dar istorioarele acestea pentru copii ar trebui să fie foarte bine alese, pentru că nu se potrivesc pentru copii istorioare cu lucruri care sunt numai pentru oameni în vârstă.</p>
<p>Se-nțelege, ar trebui părinții să citească ei mai întâi cărțile înainte de a le da copiilor. Nu e vorba că până acum puțini părinți se pricep să dea cărți copiilor. Puținii părinți care dau cărți copiilor le dau pe la-nceput, pe când copiii nici nu prea știu a citi bine. Le dau ca să-i atragă să-nvețe a citi. După ce au învățat a citi, îi lasă numai cu cărțile de școală. Cei mai mulți părinți duc chiar un fel de război, fac un fel de goană contra cărților de literatură. Li se pare că literatura e ceva stricător. Cărțile de școală însă nu sunt amuzante, nu sunt atrăgătoare, nu îndestulează pe deplin sufletul copiilor. Pe lângă cărțile de școală, copiii își caută singuri cărți de citit, și de obicei nu le găsesc, nu le aleg tocmai pe cele bune, din contră, pe cele mai proaste.</p>
<p>Sperăm că pe viitor se vor schimba lucrurile-n bine. Copiii care citesc în copilărie, când vor ajunge mari, când vor ajunge părinți, vor ști să dea de citit copiilor lor.</p>
<p>Tot curiozitatea, ori interesul ce se naște în copil la ascultarea acestor mici istorioare, îi va deștepta mai departe dorul de știință și gustul pentru literatură.</p>
<p>Despre foloasele științei n-am nevoie să mai vorbesc căci toată lumea le știe. Tot ce aveam ca rezultat al industriei și al descoperirilor omenești, toate mașinile și mașinăriile, vapoare, fabrici, electricitate, aeroplane, toate se datorează științei.</p>
<p>Dar și literatura nu e mai puțin folositoare. Avem nevoie să cunoaștem natura, și electricitatea și mașini și fel de fel de lucruri cu care ne servim: dar avem tot atâta nevoie să cunoaștem și de oameni, să cunoaștem societatea.</p>
<p>În societate noi avem legi, și ne conducem de legi în relațiile noastre cu ceilalți oameni. Și legile pedepsesc pe acei oameni care vor să-și însușească mai mult decât li se cade.</p>
<p>Dar sunt lucruri care nu sunt prevăzute în lege și sunt oameni care profită de neștiința ori bunătatea altora și îi momesc, îi scot din minte și-i înșeală așa de bine că nici legile n-au ce să le facă. De aceea e bine ca să cunoști oamenii, să știi, ce apucături ori ce obiceiuri rele au ca să te poți păzi de ei.</p>
<p>Dar de unde să afle de aceste obiceiuri și de aceste apucături? Ei nu ți le spun. Cine vrea să te înșele te lingușește. Tu te iei după vorba dulce și cazi în cursă.</p>
<p>Pe oameni numai literatura ni-i descrie. Literații, sunt oameni citiți, oameni cu putere de observație, cu băgare de seamă și deseori oameni pățiți. Ei ne descriu toate felurile de oameni, toate felurile de caractere. Din literatură, din literatura bună învățăm a cunoaște oamenii și societatea. Din literatura în proză învățăm a cunoaște societatea așa cum este; din poezi aflăm cum ar trebui să fie societatea, adică așa cum o doresc poeții, artiștii care sunt un fel de simțitori de inimă a societății.</p>
<p>Nu trebuie uitat că tot literatura cultivă și inima oamenilor, îi face buni, îi obișnuiește a fi miloși.</p>
<p>Când citești o carte de literatură gândul tău urmărește faptele care se descriu acolo, dar în același timp lucrează și el și te pune și pe tine în poziția celui despre care citești tu. Te pune în poziția celui care se bucură ca și a celui care sufere, care pătimește. Și când îți închipui durerea pe care o suferă altul, atunci începi a crede durerea altuia, începe să-ți fie milă de altul. Ajungi cu mila până acolo că simți, prevezi cu mult înainte că poate să sufere și iei repede măsuri să-i înlături durerea.</p>
<p>— Hei, e greu, dragă Marie, greu de crescut copii. De aceea, eu, cu mare frică rămân aici la voi. Nunumai să nu mă mai bănuiască iar frate meu că-i stric copilul, dar chiar eu, de mine singură mă tem să nu fac rău.</p>
<p>— -Ei, dacă ai bună voință te înveți.</p>
<p>— Dacă mă vei învăța tu....</p>
<p>— Ne învățăm amândouă.</p>
<p>În timpul acesta Ionel intră în odaie. Mama lui văzându-l îi zice:</p>
<p>— Uite, Ionel, Tante Lina rămâne la noi.</p>
<p>— Da, Tante Lino, rămâi?</p>
<p>— Dar îmi făgăduești că o să fii cuminte?</p>
<p>— Dar îmi spui un basm?</p>
<p>Belgradul bombardat.</p>
<p>Ionel e în birou, se joacă la fereastră.</p>
<p>Și-a adus aici cutiile cu căsuțe și grădini și cutiile cu soldați. Stă de le așează și vorbește singur încetișor:</p>
<p>— Aici palatul regal. Ăsta regele. Ăsta sacagiu stropește pe la palat. Regina cu o prințesă în trăsură, vine de la primblare. Asta mitropolia. Asta biserică mai mică. Asta mitropolitul. Aici o căpriță cu doi iezi, în grădină. Asta câine, câinele regelui sau al Mitropolitului? Hai să fie al regelui. Pe-aici prăvălii, stradă, calea Victoriei. Dincoace tot stradă, Lipscanii. Cofetăria Bicgler, strada Armenească, Gara de Nord, Șoseaua. Ăștia vardiști. Ăștia olteni cu zarzavat.</p>
<p>Dar ce faci tu acolo, Ionel ? întreabă Tante Lina deschizând ușa la birou.</p>
<p>— Eu?</p>
<p>— Da, ce faci acolo?</p>
<p>— Eu... ceva.</p>
<p>— Ce ceva?</p>
<p>— Ceva!</p>
<p>— Apoi să lași ce ai de făcut și să te duci de-acolo, că o să te tragă, de la fereastră și o să răcești. Afară e rece și trage.</p>
<p>— De ce trage ?</p>
<p>— De ce! Pentru că trage! Trece vânt rece printre ferestre și vine la tine, bate vântul tocmai la pieptul tău,</p>
<p>— De ce bate tocmai la pieptul meu?</p>
<p>Pentru că tu ești acolo drept în fața vântului! Între vânt și tine nu mai e nimic.</p>
<p>— Nu este?! Ba, este! Este, este, tra-la-la la-ia-la! Este mitropolia, palatul regal, gara!... Acum vine artileria.</p>
<p>— Haide, dragă, că răcești.</p>
<p>— Nu răcesc, nu, nu ! Tra-la-la!... Asta e tambur major. Ăsta e tun de asediu.</p>
<p>— Nu mergi, Ionel?</p>
<p>— Nu, nu!</p>
<p>— Atunci mă duc să-i spun mamei.</p>
<p>— Du-du-te-te-te! Tra-la-la!</p>
<p>Tante Lina se ține de vorbă, se duce la mama lui Ionel:</p>
<p>— Uite, dragă, copilul o să răcească. S-a așezat acolo la fereastră în birou cu jucăriile și la fereastră trage. I-am zis să se ducă de acolo și nu vrea.</p>
<p>— Se-nțelege că nu vrea! Zici că s-a așezat acolo cu jucăriile ?</p>
<p>— Da.</p>
<p>— Ei, apoi vezi bine că nu poate să vrea. Tu dacă ți—ai face casă într-un loc, ți-ar plăcea să vină cineva să te alunge?</p>
<p>— Bine, nu mi-ar plăcea, dar nu se potrivește el cu mine.</p>
<p>— Ba, de ce nu? Că tu ești mare și el nu e? Dar și el ține la jucăriile lui ca și tu la casa ta ori la moșia ta. Jucăriile lui sunt mici pentru tine, dar pentru el sunt tot așa de mari ca și casele tale pentru tine. La un sărac, un cinci parale e ca la un bogătaș suta de lei.</p>
<p>— Cu toate astea trebuie să plece de-acolo, ca să nu răcească?</p>
<p>— Trebuie. Dar trebuie să știe și de ce pleacă pentru că altă dată să nu se mai așeze iar acolo.</p>
<p>— Trebuie și asta, atunci cheamă-l încoace și-i spune tu...</p>
<p>— Nu. Dacă-1 chem eu o să creadă că vreau să-l alung de-acolo ca să-ți fac voia ta. O să-l chem, dar altfel, pentru altceva ca și cum n-aș ști ce s-a petrecut între el cu tine. Să mă gândesc, cu dânsul trebuie o întreagă diplomație!</p>
<p>— De, dragă, ce să faci? Dacă n-ar fi început a căpăta năravul de a se încăpățâna ar fi mai ușor: i-aș spune curat; du-te de la fereastră, dragă Ionel, că acolo trage și o să răcești. Dar pentru că a început să fie îndărătnic trebuie ferit pe cât se poate de a i se da prilej de îndărătnicie. Trebuie îngrijit să intre cu încetul pe calea normală. A! Am găsit ceva. Tu, Lino, du-te să nu te vadă p-aici. Dacă te-o vedea aici o să se-ntrebe mi-ai spus ori ba de ceea ce-a făcut el, că n-a vrut să plece de-acolo? Dacă o vedea că nu-i zic nimic despre aceea o să zică: Ori că tu nu mi-ai spus, pentru că n-aveai dreptate și deci avea el; ori că mi-ai spus și eu n-am găsit că aveai tu dreptate. Nu e bine în nici un caz. Principalul lucru ca să-1 fac să renunțe la jocul pe care l-a început acolo; dar să-1 fac să renunțe de voia lui, ca să-1 pot face ca de bună voie să plece de-acolo cu jucăriile.</p>
<p>Sunt foarte curioasă să văd la ce-o să ieși cu atâta diplomație.</p>
<p>— Și eu.</p>
<p>Tante Lina pleacă d-acolo.</p>
<p>Mama lui Ionel trimite de-l cheamă.</p>
<p>Uite, dragă Ionel, ce-am găsit.</p>
<p>— Un melc, mamă?</p>
<p>— Da.</p>
<p>— Dar ce micuț e!... Și are și el coarne!...</p>
<p>— Și uite cum poartă coarnele parcă ar vrea să împungă! Oare te poate împunge?</p>
<p>— Cu ce să te împungă?</p>
<p>— Cu coarnele.</p>
<p>— Poi, cum să te împungă? Nu vezi că sunt moi, parcă ar fi de piftie.</p>
<p>Acuma vine și Tante Lina.</p>
<p>— Uite, Tante Lino, ce-a găsit mama! Am să-1 duc acolo la mine la bătălie. Când l-or vedea Austriacii au s-o rupă de fugă, au să creadă că-i un bivol turbat.</p>
<p>— Unde vrei să-1 duci?</p>
<p>— Acolo la mine mamă, la bătălie!</p>
<p>— Ce bătălie?</p>
<p>— Ce bătălie? Sârbii cu austriacii, bombardarea Belgradului!</p>
<p>— E-hei! Dar ești în urmă cu politica, D-le Ionel.</p>
<p>— De ce?</p>
<p>— Apoi de când s-a isprăvit cu bombardarea Belgradului?! Acum bătălia cea mare e la Liege.</p>
<p>— Da?</p>
<p>— Da.</p>
<p>— Atunci am să zic și eu că la mine e bombardarea Liejului.</p>
<p>— Apoi nu se potrivește.</p>
<p>— De ce? Nu e tot bombardare?</p>
<p>— Nu pentru că Liege e altfel și Belgradul altfel. La Liege sunt dealuri. Forturile sunt sus! Trebuie făcut așa ca orașul să fie jos și tunurile sus.</p>
<p>— Apoi unde să pun eu tunurile sus, acolo pe fereastră ?</p>
<p>— Unde pe fereastră?</p>
<p>— Pe fereastră în birou.</p>
<p>A! Acolo n-ai unde. Las că-ți dau eu un loc bun. Îți dau două măsuțe, una mai înaltă și mică unde pui tunurile și una mai mare și mai joasă unde e orașul.</p>
<p>— Și o să fie chiar ca la bătălie, adevărat!...</p>
<p>— Da, dragă.</p>
<p>— Ce bine-mi pare c-o să am o bătălie adevărată. Acolo la fereastră nu e loc bun și Tante Lina zice că trage acolo.</p>
<p>— Da, știu de mult că trage, nu trebuie să stai p-acolo.</p>
<p>— Dar când îmi dai măsuțele?</p>
<p>— Numaidecât merg să ți le dau.</p>
<p>Marcu.</p>
<p>Fata din casă vine:</p>
<p>— Cuconiță, Ionel a prins pisica, i-a legat toate patru picioarele, s-a suit cu ea pe scara de la grajd tocmai sus și de-acolo a izbit-o jos. Când a căzut biata pisică, cu spinarea de pământ, și a făcut odată bof, numai s-a întins acolo parcă s-ar fi înțepenit și a închis ochii săraca!</p>
<p>— Bine, dragă Ionel, se poate să faci așa? Ce ți-a făcut biata pisică, bietul Marcu?</p>
<p>— Poi, dacă are trei peri de drac!</p>
<p>— Cum trei peri de drac? !</p>
<p>— Da, are trei peri de drac, de aceea pisica întotdeauna cade drept în picioare. Dar când am aruncat-o eu n-a mai căzut în picioare. A căzut pe spate, că i-am legat picioarele.</p>
<p>— Dar cine ți-a spus că are peri de drac?</p>
<p>— Cine? Vizitiul și bucătăreasa și Frusina.</p>
<p>— Și dacă ți-au spus, tu a trebuit numaidecât să crezi? Auzi, peri de drac! Prostii! Dacă ar spune cineva că ai și tu peri de drac, apoi să vină cineva să te lege și să te izbească?...</p>
<p>Și unde e acum pisica?</p>
<p>— Nu știu. A dezlegat-o Frusina și nu știu unde e.</p>
<p>— Te-i pomeni că moare. Bietul Marcu! De când îl avem pe dânsul n-am mai văzut șoareci prin casă. Și cuminte. N-ar fi pus el gura să fure, Doamne ferește, îi dădeai, mânca; nu, nu. Trecea pe lângă mâncare, pe lângă farfuriile cu mâncare, pe lângă carne, pe lângă pește, nu lua, ferească Dumnezeu .’</p>
<p>Dimineața când tăia bucătăreasa carne îl vedea și pe dânsul că venea și se așeza liniștit, pe labe, sub masă. Ședea și aștepta, îi da, bine. Nu, nu.</p>
<p>— Atunci era cafeaua lui, mamă ?</p>
<p>— Da. Și după masă, când mâncau slugile, se ducea iar acolo și aștepta. Săracul. Și îmi aduc aminte câte a mai tras el, câte a pățit când era mic</p>
<p>— Ce-a pățit, mamă? Spune-mi și mie.</p>
<p>— Să-ți spun, dragă; dar să vedem mai întâi unde e el. Poate putem să-i dăm vreun ajutor, să nu moară, săracul, dacă nu cumva o fi și mort.</p>
<p>Mama lui Ionel se duce să caute pe Marcu. Ionel vrea să plece și el, dar rămâne pe loc.</p>
<p>Cum să se ducă? Dacă cumva moare Marcu?! Și când o muri trebuie să-1 doară. Dacă l-o durea pe Marcu n-o să-1 doară și pe el? N-o să se umple și el de moarte de la Marcu? Poate se face și Marcu strigoi sau moroi sau altceva așa? Și dacă se face atunci te pomenești că vine odată cu unghiile și cu dinții lui cei ascuțiți! Cum făcea el când se certa cu câinele: Se zburlea părul pe dânsul parcă era o perie de cele cu care coșarii curăță pe dinăuntru burlanele de la sobe. Din cum era el neted și subțire se făcea gros cât un manșon. Coada groasă cât o mânecă, gura căscată și roșie, cu mustățile celea albe, lungi și țepoase, ochii rotunzi și mari ca niște oglinzi. Dar când s-o face strigoi, atunc trebuie să fie mai mare și ochii mai mari și mustățile și dinții și gura!... Trebuie să aibă o gură, un bot cât de câine, ca de vacă ori ca de bivol, ori ceva mai mare, de crocodil... Și când o fi așa mare, și o sări odată !... O zice, ăsta-i Ionel cel care m-a aruncat din vârful scării de-am murit! Ia să-l învăț și eu! Ori noaptea, când doarme toată lumea, numai intră odată frumușel pe gaura cheii, vine acolo la tine la pat și cu gura cea mare, hap de gât!</p>
<p>Cu gânduri de-acestea, Ionel începe să se teamă. Se uită împrejur, se vede singur în odaie. Dacă cumva Marcu a murit și s-a și făcut strigoi și vine acuma la dânsul? Să iasă din odaie nu îndrăznește: Dacă Marcu o fi dincolo de ușă? Să stea? Se teme să stea singur. Să strige? Cum să strige? Să-l audă Marcu strigoiul? Începe să tremure. Se uită când la ușă când fereastră. Așteaptă să vadă în zarea ferestrei capul lui Marcu, negru, dar mare ca de urs: cu urechi scurte și groase de-o parte și de alta, cu ochii ca două talere cu scântei galbene verzii. Să uită la ușă la gaura cheii dacă nu se vede intrând ceva negru, subțire ca un cap de cui, care intră în casă, se lungește, se-ngrogșă la cap ca o alună, ca o nucă, apoi ca un măr, ca un pepene verde și numai deodată, se face cu picioare, cu labe, cu ochi, cu dinți, Marcu strigoiul.</p>
<p>S-aunde un zgomot! Niște pași! Să fie el! Dar când merge el nu se aud pașii. El calcă ușor. S-aud pași care fac zgomot, zgomot ca de copite de cal!...</p>
<p>Mama Sultana spunea că strigoii au copite ca de cal...? </p>
<p>Zgomotul se apropie!</p>
<p>Se deschide ușa.</p>
<p>Mama și cu Tante Lina.</p>
<p>Ionel palid la față se repede la mama și o cuprinde cu amândouă mâinile.</p>
<p>— Dar ce este? Ce ai tu, dragă Ionel?</p>
<p>El nu răspunde. Numai se lipește mai tare de ea.</p>
<p>— Ce este?</p>
<p>Nu răspunde.</p>
<p>—Ce ai?!. Tremuri?!. Ce-ai pățit?! C-e s’a ’ntâmplat?</p>
<p>Mama s-așază pe scaun să-1 ia în brațe.</p>
<p>— Spune, dragă, ce s-a întâmplat?</p>
<p>— Nu s-a făcut strigoi?</p>
<p>— Cine?</p>
<p>— Marcu.</p>
<p>— Cum să se facă strigoi?</p>
<p>— N-a murit?</p>
<p>— Nu.</p>
<p>— Dar unde e?</p>
<p>— L-am găsit șezând pe o fereastră la spălătorie.</p>
<p>— Atunci nu mai vine aici la mine?</p>
<p>— La ce să vină? Dacă vrei, să trimit să-1 aducă?</p>
<p>— Nn! Nu!</p>
<p>— De ce nu?</p>
<p>— Dacă nu e strigoi, atunci nu mai vine?</p>
<p>—Ce strigoi? Ce spui de strigoi? Nu ți-am spus odată că nu sunt strigoi, nu există strigoi?</p>
<p>— Nici moroi?</p>
<p>— Nimic, nimic. Nu ți-am spus că toate astea sunt prostii băbești?... Auzi, mă rog, ce-și poate închipui un cap de copil!... Dar prostuț ești dragă!</p>
<p>— Vezi, dragă Lino, cum se prind prostiile de capul copiilor! Îți place? ... Dacă mai stătea singur se putea bolnavi de frică. Și asta din ce pricină? Pentru că guvernanta care se ducea la baluri lăsa pe copil cu Sultana și Sultana ca să scape mai lesne, să-l adoarmă, îi spunea câte băzdăgânii toate.</p>
<p>Mai pe urmă mama povestește lui Ionel pățaniile lui Marcu când era mic.</p>
<p>Marcu e și el de față. Șede pe covor așezat pe labe cu ochii închiși și dormitează parcă, ar fi ascultând și el povestea lui.</p>
<p>Înainte de Marcu aveam o pisică pe care o chema Mimi.</p>
<p>— Cum era, mamă?</p>
<p>— Avea două culori, una albă curat și un fel de amestecătură de negru vărgat cu vânăt. Dar vărgătura asta închisă ședea peste alb parcă ar fi fost îmbrăcată cu o jachetă de ștofă englezească peste o rochie albă. Jacheta îi acoperea spatele până la burtă, iar labele și picioarele până la jumătate, până la coate, până la genunchi...</p>
<p>—Dar coada?</p>
<p>— Îi acoperea și coada până aproape de vârf. Încolo era albă. Gâtul, pieptul și toată burta erau albe. Tot albe erau și labele, și vârful cozii. Parcă ar fi fost cu mănuși albe și cu ghete și jambiere tot albe.</p>
<p>— Dar capul?</p>
<p>— A! La cap era nostimă. Avea ca o pălărie.</p>
<p>— Cum era?</p>
<p>— O pată neagră, vărgată îi acoperea vârful capului împreună cu urechile pană deasupra ochilor, iar de-acolo în jos pe față, peste ochi până aproape de vârful nasului se întindea o pată aproape neagră, parcă ar fi fost o mască. Încolo gura, bărbia, gâtul, alb. Vârful nasului roz ca o fragă abia pârguită.</p>
<p>— Era frumoasă, mamă.</p>
<p>— Da, frumoasă și foarte bine îngrijită. Blana ei albă întotdeauna era ca zăpada. Și mândră, grozav de mândră și delicată! Mânca puțin și numai lucruri bune. Și nu cerea niciodată. Aștepta s-o poftești. Când o chemai răspundea scurt: mare. Ziua s-așeza la fereastră și se uita pe stradă. Ședea acolo în fereastră rezemată așa parcă ar fi șezut într-un jilț, de obicei o labă o ținea lăsată pe brațe parcă ar fi fost o cucoană ținând o carte pe care citește din pricina asta și noi îi ziceam cucoana și câteodată contesa, marchiza.</p>
<p>Într-o vreme, contesa noastră începe să dea cam rar prin casă. Și când vine, parcă numai în treacăt grăbită. La fereastră cu cartea nici vorbă să mai stea. Pe unde o fi umblând, și-a găsit vreo slujbă, vreo ocupație nouă?! Nimeni nu știe. Nu știe nimeni, până când într-o dimineață la cafea ce ne pomenim? Contesa intră foarte maiestuoasă și după dânsa trei pisoiași de toată frumuseța.</p>
<p>— De unde erau?</p>
<p>— Erau ai ei.</p>
<p>Am dat după aceea pe urma lor.</p>
<p>La grajd, în remiza de trăsuri, sus pe niște grinzi era, pusă de stătea peste vară, o sanie.</p>
<p>Acolo în sinie își ținuse până atunci puii contesa noastră.</p>
<p>— Și cum erau, mamă.</p>
<p>— Unul ca dânsa, alb cu vărgat închis; unul vânăt cenușiu.</p>
<p>— Asta e Mărcu?</p>
<p>— Da. Și unul negru.</p>
<p>— Și ce-au făcut pisoiașii când au venit?</p>
<p>— A! I-am poftit înăuntru în sufragerie și le-am servit cafea cu lapte într-o farfurioară de cele verzi.</p>
<p>— Mâncau?</p>
<p>— Da. Adică la început nu, D-lor n-avuseseră încă ocazia și nu știau ce e cafeua. A trebuit să-i iau pe fiecare, se-nțelege, cu permisiunea D-lor, și mai ales a Doamnei contese, să-i moi cu nasul în cafea. Când îl dădeam cu nasul, închidea ochii și strănuta, pe urmă începea să se lingă pe bot, iar când isprăvea de lins se apropia singur de farfurioară și s-apuca de mâncat.</p>
<p>— Și s-au dus iar acolo sus în sanie ori au rămas în casă?</p>
<p>— Ba, au rămas. Noaptea dormeau într-un coș lângă patul Frusinei, iar ziua se primblau pe unde pofteau. Și mama lor mereu după dânșii. Numai când dormeau atunci se mai ducea și ea după treburi, după vânat.</p>
<p>— Le-aducea vânat?</p>
<p>— Da, le-aducea șoareci, pui de vrabie, chiar și câte o vrabie. Șoareci de cele mai multe ori le-aducea vii: Știam când venea cu vânat. O auzeam strigând: miorc, miorc. Când auzeau miorc, miorc pisoiașii alergau toți trei. Ea dădea drumul șoricelului în mijlocul lor și apoi se așeza câinește pe coadă sprijinită pe labe și se uita la ei. Când era nevoie, când vedea că șoarecele vrea să scape, se ridica repede și-l aducea îndărăt, îi erau așa de dragi puii că parcă nu se mai sătura de ei și nu mai știa cum să-i îngrijească. Mereu îi lingea și-i spăla și-i pieptănă. Și când vedea că lipsește vreo unul numaidecât îl striga: miorc, miorc, miorc.</p>
<p>— Mamă, de ce n-avem și acuma niște pisoiași ? </p>
<p>— De, n-avem.</p>
<p>— Dar unde-s ceilalți doi, frații lui Marcu?</p>
<p>— De, pe unul, pe cel negru l-a călcat un cal.</p>
<p>— Cum l-a călcat?</p>
<p>— Cum, de! Trăsura cu caii era la scară. Pisoiașii toți trei se jucau pe-acolo pe lângă scară. Bătea vântul așa în mici răstâmpuri de se făceau niște nici vârtecușuri de praf prin curte. Vârtejurile astea ridicau de prin curte lucruri ușoare, frunze uscate, pene, hârtii. Pisoii le vedeau și alergau după ele să le prindă. Pisoiașul cel negru cu joaca a ajuns pe la piciorul unui cal, pe la copită. S-a dus el după vreo pană, ori a vrut să se joace chiar cu copita calului, nu știu. Calul însă a rădicat piciorul și când l-a izbit îndărăt în pământ s-a pus peste capul pisoiașului.</p>
<p>— Și l-a omorât?</p>
<p>— D-apoi!</p>
<p>— Apoi el de ce s-a dus tocmai la copita calului?</p>
<p>— De, s-a dus că n-a știut.</p>
<p>—- Ce n-a știut?</p>
<p>— N-a știut că se poate să-1 calce calul.</p>
<p>— De ce n-a știu?</p>
<p>— Pentru că era mic.</p>
<p>— Și dacă era mic nu știa?</p>
<p>— Nu știa că n-avusese când să afle: nu era de mult pe lume ca să afle și lucrul ăsta.</p>
<p>— Trebuie sa fii de mult pe lume ca s-o afle asta?</p>
<p>— Hei, dragă, pe lume sunt multe și ca să le afli îți trebuie vreme multă. Și-apoi nu se întâmplă toate odată într-un loc, ci una se-ntâmplă azi aici, alta dincolo, alta în altă parte, alta nicăieri. Una se-ntâmplă azi alta mâine; una aici, alta dincolo și care nu s-a întâmplat ieri nicăieri, poate să se întâmple azi în mai multe locuri, înțelegi ?</p>
<p>— Da, dar nu pricep...</p>
<p>Nu pricepi. Uite, dragă, astăzi la noi s-a făcut dulceață.</p>
<p>Ei, ce crezi tu, oare la toate casele s-a făcut azi dulceață?</p>
<p>— Nu. Poate s-au făcut însă la vreo câteva.</p>
<p>— La noi s-au făcut plăcinte, crezi că s-au făcut plăcinte la toate casele?</p>
<p>— Aș, numai la câteva.</p>
<p>— Dar la noi s-a făcut azi mâncare. Crezi că s-a făcut mâncare la toate casele?</p>
<p>— Da-a-a-a! Adică la unele poate să nu se fi tăcut. Dar la cele mai multe s-a făcut.</p>
<p>— Dar la casa de alături s-a aprins astăzi un coș. Ce crezi, s-au aprins și la celelalte case? </p>
<p>— Nu. Sunt zile poate când nu se aprinde niciunul în tot orașul.</p>
<p>— De când ții tu minte, s-a aprins verodată la noi vreun coș?</p>
<p>— Nu.</p>
<p>— Vrea să zică, de când trăiești tu, dacă știai numai ce e în casă la noi, tu n-aveai de unde să știi că se aprind coșurile?</p>
<p>— Da.</p>
<p>— Ei, așa și pisoiașul. De când era el, nu aflase încă, de cai că bat din picioare și pot să strivească un pisoiaș. Și Marcu era s-o pățească într-o zi cu trăsura.</p>
<p>— Cum?</p>
<p>— Cum? Era trăsura la seară, iar Marcu își găsise de joacă pe sub trăsură tocmai înaintea unei roți. Cui să-i vină în minte? Nimeni nu se uita, n-avea nici o grijă, dar când pleacă trăsura, numai s-aude deodată: miau!</p>
<p>— Ce era?</p>
<p>— Ce să fie! El era, se vede, prin dreptul unei roți, și când a plecat trăsura, n-a avut când să fugă și i-a prins coada. De altfel când l-a călcat calul pe cel negru putea să-1 calce și pe dânsul, că toți trei se jucau pe acolo.</p>
<p>— Vrea să zică el a avut noroc de-a scăpat?</p>
<p>— Da.</p>
<p>— Dar celalat, cel care sămăna cu mama lor?</p>
<p>— Pe acela zice că l-a luat o cioară.</p>
<p>— Cioară?</p>
<p>— Da. Vezi, asta n-o știai nici tu?</p>
<p>— Nu. Dar, ciorile iau pisici?</p>
<p>— De, nu știu. Știu, că iau pui de găină, de rață, de curcă, tot felul de pui de pasăre. Știu că se iau și după iepuri, mai ales după pui de iepuri. Dacă vede din zbor pe câmp un pui de iepure, îl urmărește mereu din zbor, până când îi vine la îndemână și atunci se repede și-1 apucă-n gheare.</p>
<p>— Și-l mănâncă?</p>
<p>— Se-nțelege.</p>
<p>— Și pe pisoi l-a mâncat?</p>
<p>— De, așa se zice. Eu n-am văzut când l-a luat. Mi-au spus slugile.</p>
<p>— Putea să-1 ia și pe Marcu?</p>
<p>— Da. Și mi s-a spus că chiar era să-1 ia și pe dânsul de vreo două ori.</p>
<p>— Cum?</p>
<p>— Apoi, pisoiașul Marcu se juca prin curte și o cioară se vede, l-a zărit de sus și odată s-a repezit la el ca să-l ia; dar acolo din întâmplare, aproape de el, era o roabă. El a fugit repede sub roabă și a scăpat. Altă dată a fugit acolo lângă gard sub o tufă de liliac.</p>
<p>Dar de câte ori a scăpat ca prin urechile acului de n-a fost rupt de un câine.</p>
<p>— Tot când era mic?</p>
<p>— Da. Era un câine aici la vecinul de lângă grădină, câine mic, dar foarte rău cu pisicile.</p>
<p>Lui Marcu îi plăcea să se urce pe grajd și când cobora îi venea îndămână de sărea în curte la vecinul. Câinele se vede îl pândea și când el hop de pe grajd jos, câinele hop și el pe dânsul. Odată l-a scuturat câinele așa de rău că l-a umplut de sânge la gât.</p>
<p>— Și a fost bolnav?</p>
<p>— Da. Dar cu cloștile ce pățea el!</p>
<p>— Dar ce avea el cu cloștile?! </p>
<p>— Ce să aibă! El vrea să se joace cu puii și vedea și acolo micușori, ca niște șoricei, ori păsărele și alerga să prindă câte unul.</p>
<p>Cloșca credea că vrea să-i mănânce puii, se repezea să-i apere.</p>
<p>Odată o cloșcă i-a spart capul cu ciocul. Dacă nu sărea degrabă vecinul poate că-1 și ucidea.</p>
<p>— Așa de rele sunt cloștele?</p>
<p>— Da, rele.</p>
<p>— Sar și la copii!</p>
<p>— Da, unele sar și la oameni, dar numai când  îi văd că vor să prindă vreun pui.</p>
<p>—Cloșca e un animal sălbatic?</p>
<p>— Nu-i sălbatic: dar când își apără puii, când e furioasă, e ca și sălbatică.</p>
<p>— Și omul e sălbatic când e furios?</p>
<p>— De. și omul.</p>
<p>— Dar oamenii sălbatici sunt întotdeauna furioși? Nu, nu sunt întotdeauna, dar se înfurie mai curând decât cei care se cheamă civilizați.</p>
<p>— Dar ăștialalți de ce nu se înfurie curând?</p>
<p>— Ăștialalți se stăpânesc, ăștialalți când le vine să se-nfurie, se gândesc dacă e drept, dacă e bine să se înfurie, să se supere. Și când te gândești îți stăpânești pornirea, nu te mai înfurii.</p>
<p>— Și ce-a mai pățit Marcu ?</p>
<p>Apoi n-a pățit destule de la câine și de la cloști? Nu le mai țin minte să le spun, dar vreo câteva luni a dus-o în război cu cloștile.</p>
<p>— Dar altceva?</p>
<p>— Altceva? Odată a stat închis în pivniță trei zile. Era să moară du foame și de sete.</p>
<p>— Cum?</p>
<p>— Nu știu cum, într-o seară am băgat de seamă că Marcu n-a dat prin casă toată ziua. Am întrebat de slugi. Nu l-au văzut nici ele. Mama lui săraca, nu-și afla locul. Încotro mă întorceam mă împiedicam de dânsa.Îl căuta și de câte ori mă vedea se oprea înaintea mea, mă privea drept în ochi și mieuna. Mieuna așa plângător, așa cu jale parcă se ruga, parcă mă-ntreba: Unde e? Ce mi l-ați făcut? De ce nu mi-1 dați? De ce nu vă e milă de durerea mea de mamă? Poate nu mai trăiește? Nu va fost milă să-l omorâți? Ce frumușel era! Ce grăsuț! Ce blând! Ce dulce!</p>
<p>Azi nu e, mâine nu, poimâine nu. Îl căutăm cu toții și întrebam în toate părțile.</p>
<p>A treia zi, într-o marți, spre seară, deschid la pivniță să scoată ceva. Când deschide ușa, pe cea dintâi treaptă pisoiașul.</p>
<p>— Ce făcea?</p>
<p>— Ședea liniștit, așezat pe toate patru picioarele cu capul în jos de aproape ajungea cu botul de pământ.</p>
<p>— Și ce-ați făcut?</p>
<p>— L-am luat degrabă, l-am dat la mama sa, i-am dat lapte.</p>
<p>— Ce făce mama lui?</p>
<p>— Ce să facă! Cum l-a văzut, numaidecât a sărit și a început să-l lingă, să-1 curețe și parcă vorbea cu el, mârc, mârc.</p>
<p>— Și de atunci n-a mai pățit nimic?</p>
<p>— De, nu-mi mai aduc aminte. Ba da. A mai pățit una, dar atunci era cât pe ce să fie opărit cu apă fiartă.</p>
<p>— Cum?</p>
<p>— Poi, cum! Am fost pus de a scos din pivniță butoiu dogit, să-1 opărească, să-1 pregătească pentru murături. Îl scosese seara și a doua zi trebuia să-l opărească. A fost pregătită apă fierbinte, clocotită și tocmai trebuia să vină cu cazanul să toarne.</p>
<p> Când să toarne însă eram pe acolo și m-am apropiat de butoi să văd dacă e curat înăuntru. Dar când mă uit înăuntru văd ceva cam vânăt. Mi s-a părut întâi că e o cârpă, apoi mi s-a părut o bucată de blană, ori niște lână. Și tocmai mă gândeam ce lână, ce blană să fie?!</p>
<p>— Era el?</p>
<p>— Da, el. Dormea. Era culcat în fundul butoiului, dormea.</p>
<p>— Dar cum de a ajuns acolo?</p>
<p>— De! a sărit înadins? A căzut din întâmplare? L-a aruncat cineva... Nu știu.</p>
<p>— Știu că era să se prăpădească. Și încă cum!</p>
<p>— Cu apă fiartă.</p>
<p>—Da, săracul!</p>
<p>— Bietul Marcu.</p>
<p>— Dar el și acum e frumos. Nu-i așa, mamă, că e frumos? zice Ionel ducându-se la Marcu, aplecându-se la el și netezindu-l pe spate.</p>
<p>Și Marcu închide ochii cu mulțumiri, ridică în sus spinarea și dă cu ceafa sub mâna ușoară a copilului ca sa-i simtă mai bine mângâierea netezitului.</p>
<p>— E frumos bietul Marcu... bun... blând... și neted. Blană frumoasă, curată... Și urechi și nas, parcă ar fi un om! Nu-i așa mamă, parcă ar fi un om? Câte a mai pățit bietul Marcu! Dar după aceea n-a mai pățit.</p>
<p>—Știi bine că n-a mai pățit?</p>
<p>— Ba da, săracul! A pățit acuma cu mine că l-am trântit jos!... Mamă, dacă-i zic pardon, oare el înțelege?</p>
<p>— Nu știu dacă-nțelege de pardon, dar înțelege când îl netezești, când îi vorbești frumos, când te porți bine cu dânsul.</p>
<p>— Și atunci mă iartă, nu mai e supărat pe mine?</p>
<p>— Cred că da.</p>
<p>— Dar înainte era supărat?</p>
<p>— Trebuie să fi fost supărat, ori cel puțin trebuie să se fi uitat la tine ca la un sălbatic, ca la un animal fără milă.</p>
<p>— De ce fără milă?</p>
<p>— Poi, dacă i-ai făcut durere! Cine e om, are milă. Cine are milă se ferește de a face durere altora.</p>
<p>— Apoi el nu e om.</p>
<p>— Nu e om, dar simte și el durere. Și omul care e om cu simțire nu poate suferi să vadă durere nicăieri, cu atât mai mult se ferește de a pricinui el durere...</p>
<p>— Nici animalelor?</p>
<p>— Nici.</p>
<p>— Nici la animalele care ne fac rău?</p>
<p>— Nici.</p>
<p>— Nici la muște?</p>
<p>— Nici.</p>
<p>— Nici la șoareci?</p>
<p>— Nici.</p>
<p>— Nici la lupi, la tigri, la hiene?</p>
<p>— Apoi lupii, hienele, șoarecii, muștele, oamenii nu le ucid?</p>
<p>— Ba da, le ucid, le omoară ca să scape de ele, dacă nu pot scăpa altfel, dar nu le chinuiesc.</p>
<p>— Și de ce nu trebuie să le chinuiască?</p>
<p>— Pentru ca să nu se obișnuiască să fie răi la inimă.</p>
<p>— Cum, răi la inimă?</p>
<p>— Apoi, da, răi la inimă, adică răi, răutăcioși, fără milă că dacă, te obișnuiești a bate, a chinui, aface rău la animale, atunci te obișnuiești a fi rău, te obișnuiești a nu mai avea milă nici de oameni.</p>
<p>— Ș-apoi ce e dacă n-ai milă?</p>
<p>— Apoi dacă n-ai milă, atunci faci rău și dacă toți oamenii n-au milă atunci toți fac rău: fac rău la alții și ne fac și nouă. Și dacă ne fac rău atunci numai putem trăi în lume.</p>
<p>— Dar să le facem și noi rău ca să se teamă.</p>
<p>— Da, dar ei sunt mai mulți și atunci ne temem noi.</p>
<p>— Dar dacă au milă, atunci nu fac rău.</p>
<p>— Se-nțelege că nu: numai mila e leac contra răutății.</p>
<p>— Dar și de păpuși trebuie să avem milă? Păpușile nu sunt vii, nu simt durere.</p>
<p>—De, păpușile nu sunt vii, dar trebuie să ne purtăm bine și cu ele, să ne fie dragi, să nu le lovim, să nu le trântim, să nu le certăm, pentru că dacă ne purtăm rău și cu ele ne obișnuim să fim răi ca și când ne purtăm rău cu oamenii.</p>
<p>— Atunci trebuie să ne fie milă și de păpuși?</p>
<p>— Da, dragă.</p>
<p>— Mamă, dar de ce i s-au întâmplat atâtea pățanii lui Marcu?</p>
<p>De, cele mai multe i s-au întâmplat pentru că nu știa să se păzească, era mic.</p>
<p>— Copiilor, dacă sunt mici, li se întâmplă și lor?</p>
<p>— Da, copiilor li se-ntâmplă mai puțin pentru că părinții lor le spun cum să se păzească. Și copiii care ascultă de părinți pățesc mai puțin.</p>
<p>— Dar pisoii nu ascultă?</p>
<p>— Nu știu dacă ascultă; dar nu știu, dacă părinții lor știu să le spună așa lămurit ca părinții copiilor.</p>
<p>— Mamă, ia te uită la Marcu cum mișcă urechea.</p>
<p>— Da, se vede că ascultă.</p>
<p>— Mamă, dar omul de ce nu mișcă urechile?</p>
		   
<p>Sar.</p>
		   
<p>Sar se prostise și el în vremea când a lipsit de-acasă mama lui Ionel, dar acuma se făcuse iar de treabă. Nu mai fura, nu mai intra în casă nepoftit, asculta când îl chemai ori când îi spuneai să se ducă ori să se dea deoparte. Nici pe stradă nu mai ieșea. Adică se ducea el din când în când, ca omul care are treburi, dar nu alerga ca nebunul să se ducă tun, ca vorba veche, unde-a dus mutul roata și surdul iapa.</p>
<p>De altfel se și cuvine ca Sar să fie cuminte, nu mai e cățel, e câine în tot bunul.</p>
<p>Cum s-a întors acasă, mama lui Ionel a-nceput să-1 aibă și pe dânsul de-aproape în grijă.</p>
<p>Nu era ușor să dezbăreze de furat pe-un câne, căci, cum să-1 faci pe câine să-nțeleagă să nu fure, cum să-1 înveți să nu fure? Cu vorba nu te-nțelege. Să te-apuci dar să-i vorbești, să-i ții discursuri, să-i zici: Dragă Sar, furtișagul este o apucătură din cele mai degrădătoare, din cele mai imorale. Proverbul zice: Cine fură, nu cumpără, dar nici cinste nu trage. Furtigașul pătează cinstea, înjosește demnitatea omenească, vreau să zic câinească; căci dacă zic omenească de la sine se-nțelege și câinească(?). Ca să-1 facă să nu mai fure, mama lui Ionel punea de i se dădea mâncare în vremea mesei regulat și de ajuns, ca să nu mai aibă nevoie să umble cu furatul, iar când îl zăpsea că fură, bătaie, bătaie pe loc, bani pe șin, cum s-ar zice, că dacă nu-i dai pe loc el nu știe pentru ce i-ai dat. Câinele și oricare animal când îl bați își închipuie că bătaia e pentru ceea ce a făcut în momentul acela. Dacă a furat el acum și tu tocmai peste un ceas l-ai găsit culcat undeva afară la umbră și l-ai luat la bătaie, el își închipuie că îl băți pentru că s-a culcat afară 1a umbră nu pentru că a furat.</p>
<p>Dacă vrei să fie bătaia cu folos trebuie să-1 bați numai atunci când l-ai prins cu botul în strachină ori cu capul în oală, când l-ai prins asupra faptului. Se poate că nici atunci să nu prea înțeleagă, adică să nu înțeleagă de prima dată, dar după ce i se va întâmpla de mai multe ori, o să vadă anume cam la ce ocazie îl bați, și o să se ferească de a mai da asemenea ocazii.</p>
<p>Oamenii deseori aplică bătaia și la copii.</p>
<p>La copii însă nu e nevoie numaidecât de bătaie pentru că copiii știu a vorbi, li se poate spune ce nu trebuie să facă și ei înțeleg și nu fac, fără să mai aștepte și bătaie. Cei care nu înțeleg capătă și bătaie, cum pot căpăta și alte pedepse.</p>
<p>În casă nepoftit s-a învățat Sar să nu mai intre, tot cam cu bătaie, dar mai mult cu oarecare regulă, cu regula adică să nu-1 lase de loc, dar absolut deloc că intre-n casă.</p>
<p>În stradă tot așa, când îl prindea pe stradă, bătaie. Luase obiceiu că nu venea când îl chemai.</p>
<p>Obiceiul acesta îl căpătase din pricină că Frusina îl chema și când venea îl înhăța la bâtaie cine știe pentru ce vină veche. El însă credea că-1 bate pentru că a venit acum când l-a chemat. În urmă când îl chemanu mai venea, își închipuia că-1 cheamă iar la bătaie.</p>
<p>Ca să-l facă să uite de asta a-nceput să-i dea câte o bucățică de zahăr, ori mâncare, ori să-l netezească pe spate, pe cap, să-l mângâie, când îl chema.</p>
<p>Cu toate acestea cât de câine cinstit e acuma tot i s-a întâmplat una destul de neplăcută și încă mai mult decât una. Iată ce.</p>
<p>Într-un rând mama lui Ionel se-ntâmplă să nu fie bine și să fie nevoită să stea în pat vreo săptămână. În locul ei se-nțelege vedea de casă Tante Lina.</p>
<p>În vremea asta Sar, nu știu ce-a făcut, s-a zgâriat la o ureche de curge sânge.</p>
<p>La zgârietură, la sânge se adună mereu muște care infectează rana. Din cauza infecției simte mâncărime, iar din pricina mâncăriinii se tot scarpină și zgârietura în loc să se vindece ea se face tot mai mare, și bietul Sar nu mai știe ce să facă să scape de muște. Unde se duce vin după el. Se duce sub un gard la umbră, muște; sub un perete după casă, muște; în mijlocu1 curții muște!Ce să mai facă?! Haide-n casă, în sufragerie.</p>
<p>Intră colo repede ținând capul cu urechea zgâriată întoarsă în jos și scuturând mereu să fugă muștele. Când intră colo-n sufragerie vede pe Tante Lina. Se oprește pe loc în fața ei, scutură capul și dă cu laba peste ureche. Tante Lina își vede de lucru, dar se uite la dânsul cu oarecare milă, parc-ar zice:</p>
<p>— Dar ce are Sar? S-a zgâriat! Fuge de muște! Săracul Sar simțindu-se cam învoit se bagă sub masă, dar tot se uită la Tante Lina.</p>
<p>Tante Lina nu zice nimic.</p>
<p>Atunci obosit de cât umblase căutând loc de scăpăre de muște, adoarme și trage un somn bun. Când se deșteaptă, se uite la Tante Lina.</p>
<p>Tante Lina tot nu zice nimic.</p>
<p>El se-ntinde atunci de-a binelea cât e de lung și s-așază serios pe somn zicându-și în gând:</p>
<p>Ce prost eram! Alergam pe sub pereți, pe sub garduri, pe-afară și nu veneam să mă culc frumos aici unde mă aștepta cu tot dragul Tante Lina!</p>
<p>Când doarme el mai bine, însă începe să viseze un vis cam neplăcut.</p>
<p>Ce visază? Se face că vede un cui mare, mai mare de cum sunt caiii, cu o ureche tăiată. Calul acesta a intrat încasă și s-a culcat cât e de lung pe patul mamei lui Ionel. Frusina cu o mătură cu coada lungă se uită și strigă la el să se scoale. El parcă nici nu gândește, se-ntinde încă mai tare pe pat, doarme mai departe, sforăie lung și întinde picioarele de trec de căpătul patului. Și se gândește el — Sar —: Mă, dar ce cal obraznic! Auzi, Domnule, tocmai în pat acolo!... Dacă vrea umbră și liniște, dacă vrea să scape de muște să se fi dus încolo sub o masă, într-o sufragerie undeva !</p>
<p>Frusina însă strigă mereu. Calul nu se mișcă. Niște muște mari cât ciorile zboară deasupra casei și pe la ferestrele odăii unde e calul și caută loc pe unde să se ducă la urechea cea tăiată a calului.</p>
<p>Frusina cu mătura aleargă la fereastră să alunge muștele. Muștele bâzâie și se reped la fereastră. Una se repede mai cu furie. Frusina izbește cu mătura în fereastră.</p>
<p>Sar se deșteaptă și ce să vadă!</p>
<p>Frusina cu mătura dinaintea lui!</p>
<p>Ce? E nebună Frusina? Ce caută aici?! Unde vede ea aici muștele cele mari?! Unde vede cal?!</p>
<p>— Ieși afară, strigă Frusina.</p>
<p>— Ce spune ea?! gândește Sar, e nebună?!</p>
<p>— N-auzi, Sar?</p>
<p>— Parcă mie îmi spune!!</p>
<p>— Dar ieși afară tu, când îți spun, zice Frusina și-i trage una cu mătura.</p>
<p>Uite, D-le, să mai zică cineva că nu se împlinesc visele, gândește el ieșind repede de sub masă și apucând afară.</p>
<p>Când ajunge afară, muștele hai la dânsul.</p>
<p>Ce să facă el? Unde să seducă? În curte muște, după casă muște; sub gard, muște! Hai înapoi în sufragerie. Mi-a dat voie doar Tante Lina. Frusina e o nebună, nici nu știe ce face!</p>
<p>Se duce în sufragerie și s-așază iar sub masă. Nu se culcă de tot ci se-ntinde numai cu botul pe labe, parcă ar sta la pândă, de-ncercare.</p>
<p>Trece Tante Lina.</p>
<p>El trage cu coada ochiului fără să se miște.</p>
<p>Tante Lina nu zice nimic.</p>
<p>—Vezi că nu zice nimic! Vezi că Frusina e o nebună.</p>
<p>Se culcă.</p>
<p>Peste câteva minute iaca Frusina.</p>
<p>— Cum, tu iar în casă?! Ieși!</p>
<p>— El se ridică, dar stă pe loc.</p>
<p>— Ce mai aștepți?!</p>
<p>— E nebună! gândește el, dar iese.</p>
<p>N-apucă însă a i ieși bine coada de pe ușă și capul se întoarce îndărăt.</p>
<p>— Mi se pare că a plecat Frusina? N-o văd p-aici. Hai îndărăt.</p>
<p>Intră-ndărăt.</p>
<p>D-aici încolo începe un fel de cucu-bau sau de-a v-ați ascunsele: Pleacă Frusina din sufragerie vine Sar, vine Frusina, pleacă Sar. Dar cu-ncetul jocul nu rămâne așa simplu, se mai complică. La început se aude numai câte un: Iar aici?!... Ieși! Mai la urmă se aude însă și câte un poc și câte un chiau! Frusina la urmă când zicea vorba dădea și cu piciorul, cu mătura, cu ce avea.</p>
<p>Câteva zile cât a fost bolnavă mama lui Ionel, Sar a mâncat atâtea picioare și mături și bețe cât nu putea să capete într-un an de zile.</p>
<p>Când vine mama lui Ionel în sufragerie iaca și Sar.</p>
<p>Mama lui Ionel strigă să plece afară.</p>
<p>El parcă nu prea vrea.</p>
<p>— Ce? stai la gânduri?! Ieși!</p>
<p>— Da, zice Frusina, de vreo câteva zile Sar s-a făcut de tot mai neînțelegător. Mereu vine-n casă! Abia îl dai afară și numai ce-l vezi iar! Și doar a mâncat atâta bătaie.</p>
<p>— A mâncat bătaie și vine?!</p>
<p>— Da.</p>
<p>— Nu se poate.</p>
<p>— Ba da, cuconiță.</p>
<p>— Atunci se vede că l-ai văzut vreodată și nu i-a zis nimic, l-ai învoit?</p>
<p>— Nu, niciodată.</p>
<p>— Atunci l-a lăsat altcineva.</p>
<p>— Eu l-am lăsat mai zilele trecute, era zgâriat la o ureche și fugea de muște, zice Tante Lina.</p>
<p>— Așa, da, zice mama lui Ionel. Nu se poate să se bage el să mănânce bătaie când știe că n-are dreptate. El vine cu credință că are voie de la Lina.</p>
<p>— Se poate?</p>
<p>— Așa cred. Și ca să te-ncredințezi, trebuie de acum tu, Lino, să-l alungi. Să vadă că nimeni nu-i dă voie să stea în casă.</p>
<p>Când mai vine acum el în casă, Lina de colo : </p>
<p>— Ieși a fără !</p>
<p>El deodată întoarce capul și se uită la ea parcă ar zice:</p>
<p>— Cum?! Și tu, Tante Lino?!</p>
<p>Apoi cu sufletul amărât și plin de dispreț, pleacă cu hotărârea să nu mai vină prin casă.</p>
<p>Cu toate acestea tot a mai încercat de vreo două ori până ce s-a încredințat că nici Tante Lina, nici Mama Iui Ionel nu-i ține parte.</p>
<p>— Mamă, dar de ce Sar vrea numaidecât să știe dacă Tante Lina nu-i dă voie să intre-n casă?</p>
<p>— Pentru că așa avea el interes.</p>
<p>— Ce interes avea?</p>
<p>— Avea interes să stea în casă.</p>
<p>— Mamă, dar Sar e capitalist?</p>
<p>— De ce capitalist?!</p>
<p>— Păi dacă are interes!</p>
<p>Gheata lui Ionel.</p>
<p>Ionel e la vie cu toți ai lui.</p>
<p>Via la marginea orașului.</p>
<p>Gardul viei drept pe malul unui pârâiaș. Dincolo de pârâiaș un șes cât vezi cu ochii. În fundul șesului o moară de apă. Pe-o parte a șesului cărămidarii.</p>
<p>Tot gardul din fundul viei despre pârâiaș numai sălcii mari care-și întind și amestecă ramurile multe și lungi ca niște brațe uriașe.</p>
<p>Via așezată pe-un podiș aplecat puțin în partea șesului.</p>
<p>În culmea podișului sus, casa. Lângă casă crama.</p>
<p>Din fața casei d-abia zărești șesul printre crăcile îndesite ale sălciilor din vale.</p>
<p>Vremea e-nspre seară. Frumos. Frumos și curge un aer de care nu te mai saturi.</p>
<p>Ionel pleacă cu Tante Lina la primblare pe șes.</p>
<p>Lui Ionel îi plac grozav primblările astea. Pe Duminică s-a hotărât să se ducă în apropiere la un bâlci unde sunt călușei cu flașnetă, circ cu cai năzdrăvani; Vasilache, Vestitul Vasilache de care râzi până te dor coastele; comedianți care scot panglici pe nas și pisază ceasornice de le amestecă cu ouă proaspete și fac jumări...</p>
<p>Ce frumos e la bâlci! Și numai azi, vineri, și mâine, sâmbătă, să mai treacă și mergem la bâlci.</p>
<p>Cam cu aceste gânduri Ionel de mână cu Tante Lina coboară până la prăleazul din fund, dinspre șes.</p>
<p>Ce frumos e în prăleaz!</p>
<p>În partea grădinii gardul, nu e mai înalt până la genunchi; iar afară, spre pârâu, vine sus pentru că pământul e ca un mal rupt.</p>
<p>Scândura de sus a pârleazului, la capătul din grădină e aproape de pământ prinsă cu un cui mare de fier în vârful unui țăruș; iar dincolo de gard, afară, unde se întinde toată lungimea ei e pusă cu capătul pe-un stâlp înalt înfipt și înțepenit bine în pământ; iar capătul scândurii țintuit la stâlp cu un cui gros de fier al cărui cap negru se vede îngălbenind de rugină, scândura vânătă de vechime. După scândura de sus mai sunt în jos încă trei scânduri, alcătuind trei trepte sprijinite și țintuite fiecare pe câte o pereche de stâlpi.</p>
<p>Tante Lina ia pe Ionel de o mână și-l duce înainte ca ei să-l ajute să treacă prâleazul. Urcă pe capătul din grădina al scândurii și pășesc pe partea de dinafară.</p>
<p>— Dar hai Ionel!</p>
<p>Ionel stă. Se uită-n jos.</p>
<p>— Ce înalt e!</p>
<p>Parcă se cam teme, dar îi place, îi place că e sus, îi place că e ceva nou — n-a mai fost niciodată aici. E sus! Ce bine când e sus! Dar încă să fie un prăleaz și mai sus! Sus de tot, sus cât copacu1! Să te uiți în jos, să te vezi sus, în văzduh, sus de tot!</p>
<p>Ar vrea el eu mai stea, dar Tante Lina nu vrea să aștepte. Coboară pe celelalte scânduri până jos. Ce frumos e și la scoborât! O să vină el într-o zi înadins să stea sus mult și să coboare, să coboare de multe, multe, multe ori.</p>
<p>După ce coboară prâleazul, ajung la punte. Peste pârâu este punte.</p>
<p>Și aici Tante Lina îl duce de mână înaintea ei. Dar aici e încă mai frumos. Nu e așa sus ca prâleazul dar apa cum trece grăbită parcă îți ia ochii, parcă te trage să te ia și pe tine! Frumos, dar se cam teme. Parcă-ncepe să amețească! Se mișcă apa, dar parcă se mișcă și puntea! Îi place, dar se teme. Se uită cu frică, se gândește că mai sunt mulți pași pivn la capăt, dar îi pare rău că se apropie capătul.</p>
<p>Când se isprăvește puntea și se vede coborât de pe ea, se întoarce și se uită îndărăt la dânsa cu părere de rău.</p>
<p>De-acuma începe șesul. Ce mare e șesul, poți să alergi cât vrei și încotro ți-o plăcea. Și Ionel o ia la goană înainte spre moară.</p>
<p>Aleargă el, aleargă, aleargă, apoi se oprește. I se pare că n-are nici un haz alerantul așa singur. Daca ar mai fi cineva, să se joace de-a caii! Tante Lina de-abia merge!</p>
<p>Dar când se uită el îndărăt spre vie, ce să vezi? Ceva negru ca un ciorap cade de pe prâleaz, apoi ceva ca o minge trece repede peste punte și o ia la fugă spre el. E Sar!</p>
<p>O iau amândoi la fugă. Sar ca un iepure, nici nu i se zăresc picioarele. Trece pușcă cine știe unde înainte, apoi se-ntoarce, face roata pe-mprejurul lui Ionel, trece iar înainte, vine înapoi, sare și latră la dânsul, se lasă jos cu botul pe labe, îl pândește câteva clipe, o rupe la fugă, face într-o parte și alta câte un opt, apoi iar o rupe la fugă drept înninte unde se așează pe labe, parcă i-ar zice lui Ionel;</p>
<p>— Haide, acuma fugi tu și fă opturi, e rândul tău! Te aștept.</p>
<p>Cu joaca lui Sar, Ionel nici nu bagă de seamă când a trecut vremea și ajunge la moară.</p>
<p>De când ar fi vrut el să vadă o moară. Știa că moara e un fel de fabrică unde se face făină. O mașină care se mișcă cu apă. Și se mira el cum nu se udă făina.</p>
<p>Acuma o să vadă moara de aproape.</p>
<p>Trebuie să fi având în ea o mulțime de șuruburi, de chichițe și de meșteșuguri. Știe o ghicitoare despre moară:</p>
<p>Am o vacă cornorată,</p>
<p> Pe la coada cu iscoade</p>
<p>Pe la pântece</p>
<p> Cu descântece.</p>
<p>Trebuie să fie așa de frumos de văzut! Parcă, însă nu știu cum, se cam teme să se apropie.</p>
<p>Mama Sultana cântă și un cântec:</p>
<p>Frunză verde de cicoare,</p> 
<p>Umblă racul să se-nsoare.</p>
<p>Frunzuliță lemn sfințit,</p>
<p>Mers-a la broască-mpețit.</p>
<p>—Hai tu, broască, după mine</p> 
<p>Că te-oi ține foarte bine,</p> 
<p>Că mi-e moara după casă</p>
<p>Și chițcoaia pe fereastră.</p>
<p>Un cocoș</p>
<p>Toarnă-n coș</p>
<p>Găina</p>
<p>Strânge făina,</p>
<p>Cocoara</p>
<p>Mătură moara,</p>
<p>Pițigoiu</p>
<p>Scoate gunoiu,</p>
<p>Două muște</p>
<p>Fac găluște,</p>
<p>Doi țințari</p>
<p>Lăutari.</p>
<p>—Frunză verde ș-o lalea</p>
<p>Băio, baio, n-oi mai vrea</p>
<p>Că n-ai cap de legătoare</p>
<p>Nici tu trup de prigitoare</p>
<p>Nici mijloc de-ncingătoare,</p>
<p>Nici n-ai picior de papuc</p>
<p>Nici mâna de dat ciubuc.</p>
<p>— Iată și moara!</p>
<p>Ionel rămâne cu mîinile-n jos, se uită drept la acoperișul morii; un mic fior îi trece prin coaste! Își aduce aminte că a auzit odată de moara dracilor. Are haz c-o fi și p-aici vreun drac!</p>
<p>Merge cam cu grijă.</p>
<p>Colea lăptocul pe unde curge apă de învârte roata. Acolo roata cea cu cupe în care curge apa din lăptoc și face de se-nvârte.</p>
<p>Sunt două lăptoace și două roți cu cupe.</p>
<p>Înăuntru două roți cu măsele care învârte fiecare câte o pârpâriță sau fus. Fusul învârte piatra. Piatra macină grăunțele.</p>
<p>Zgomotul apei care căzând în cupe mișcă roțile și huruitul pietrelor răsună în moară de nu poți auzi ce-ți vorbește altul.</p>
<p>Un om cu un fel de lingură mare care se cheamă căuș, de unde se vede e vorba:</p>
<p>Drăguș</p> 
<p>La Căuș,</p>
<p>adună făina, care curge într-o ladă mare și o toarnă în sac.</p>
<p>Alt om cu banița toarnă grăunțe în coș.</p>
<p>Morarul cu-o bardă în mâna cioplește, bocănește lucrează nu știu ce printre roți. Ce meșter trebuie să fie morarul! Cum ar mai vrea Ionel să se facă și el morar! Când pleacă de la moară pleacă cu multă părere de rău. Mereu tot se uită înapoi.</p>
<p>Sar s-a ales și el cu ceva de la moară, s-a umplut de făină pe spate, adică s-a umplut de omețită ori pospai și din negru s-a făcut brumariu, iar la bot numai nasul se vede negru, încolo alb de tot parcă s-ar fi uns cu lapte acru.</p>
<p>Sar era el grozav de când cu zgarda nouă, dar acum de când a fost la moară s-a făcut mai mândru, poți zice chiar obraznic, parcă ar fi făcut cine știe ce izbândă, parcă ar fi fost la război ș-ar fi bătut pe toți Turcii și Nemții și Ungurii: latră la oricine întâlnește în cale, sare la bătaie, sare să muște!</p>
<p>Lângă moară casa morarului. Dinaintea casei niște câini cât urșii. Câinii ies înaintea lui se vede să-1 întrebe de pașaport. Tante Lina și Ionel nu știu ce să mai facă de grijă: Când s-o repezi un câine de ăștia îl fac praf pe bietul Sărel!</p>
<p>Sar însă nici nu vrea să știe. Cum vede câinii fuga la ei lătrând repede și cu îndârjire parcă i-ar fi certat:</p>
<p>Ticăloșilor</p>
<p>Păcătoșilor</p>
<p>Mangosiților</p>
<p>și</p>
<p>Neprocopsiților</p>
<p>Hai, lipsiți!</p>
<p>Cum de-ndrăzniți?</p>
<p>Și câinii ăștia ca și cei de atunci, de la țară strâng coada-ntre picioare și se retrag rușinați, parcă și-ar fi zis: Bre, dar ăsta trebuie să fie ceva mare vreun slujbaș de-al guvernului, vreun polițist de vreun membru de comitet... mai vârtos că Sar era cu zgarda la gât.</p>
<p>Ionel se cam teme de cărămidari. A auzit că ei știu descântece și farmece, că știu să lege ploile. Se gândește dacă n-o fi cumva rău să meargă pe-acolo pe-aproape de cărămizile lor. Cu toate acestea îi place să se uite la cărămidarii, la tăbliile cele multe de cărămizi puse unele lângă altele rânduri, rânduri. Și cărămizile ce bine sunt făcute, ce drepte, ce bine tăiate! Toate tot una de mari, toate la fel!</p>
<p>De la moară încep cărămidăriile care țin până la gârlă.</p>
<p>Aici Ionel stă și privește totul de aproape. Ce frumoase sunt cărămidăriile! Cât cuprinzi cu ochii vezi numai negru-untdelemnu ca niște pătrate de cărămizi proaspete întinse la soare.</p>
<p>Mai încolo ca niște cuburi mari, hornuri de cărămizi clădite, unele gata de ars, altele arse, altele arzând acum: dar toate înșirate așa de frumos la rând unele lângă altele parcă ar fi niște barace de bâlci. Asta îi aduce aminte lui Ionel că mai este numai o zi, ziua de mâine Sâmbătă, și Duminică, se duce la bâlci.</p>
<p>Dorul lui Ionel de bâlci îl face să i se pară și câmpul cărămidăriilor ca un bâlci și o ia la fugă, printre tăblii: locurile goale dintre tăblii i se par străzi.</p>
<p>Sar merge cuminte după el, parcă, ar zice: până-aici eu am făcut destule, acuma e rândul tău.</p>
<p>De bucurie că se vede în bâlci, Ionel însă nu merge numai printre tăblii, ci o ia pe deasupra, de pe cărămidă pe cărămidă. Ia un rând dintr-o tăblie și merge pe dânsul până la capăt. Pe o tăblie ia un rând drept, pe alta pieziș la dreapta, pe alta la stânga. După dânsul se vede un șirag lung de urme lăsate de ghetuțele lui pe fețele netede ale cărămizilor încă proaspete și moi.</p>
<p>Cu astea ajung la pârău.</p>
<p>Sar se oprește de bea apă din gârlă. Ionel ar bea și el, ca să nu se lase mai pe jos de Sar.</p>
<p>— Tante Lino, e bună apa din gârlă?</p>
<p>— Da, pentru câini o fi bună.</p>
<p>Ionel privește cam cu necaz pe Tante Lina că vorbește așa cu despreț de câini, după ce Sar chiar acuma a făcut atâtea isprăvi minunate. Lui Sar însă nu-i pasă de ce vorbește lumea! Îndată ce-a isprăvit de băut apă, într-o clipă a trecut puntea și pârleazul și s-a dus să dea de veste acasă că au isprăvit primblarea.</p>
<p>Ionel încurajat de pilda lui Sar trece și el repede puntea și urcă și pârleazul până sus unde plin de mândrie așteaptă pe Tante Lina.</p>
<p>Ce-a mai povestit acasă Ionel! Apoi ce bine a dormit noaptea!</p>
<p>A doua zi, toată dimineața, Ionel a fost undeva cu tatăl lui cu trăsura.</p>
<p>După prânz ceilalți care de care unii dorm alții citesc. El se joacă pe-afară dar nu-și prea găsește ce să facă. Tot gândul lui e la bâlciul de mâine. Jumătatea asta de azi care a mai rămas până mâine îi pare prea mult, trece prea încet. Începe să se joace cu ceva și nu-i place, lasă; începe alta, o lasă și pe aceea. Tot așa. Umblă ca buimac.</p>
<p>Ce frumos a fost ieri pe șes!</p>
<p>Coboară la pârleaz.</p>
<p>Dincolo de gârlă mai mulți băieți... Cunoaște câțiva.</p>
<p>— Ce faceți acolo?</p>
<p>— Ne jucăm.</p>
<p>— De-a ce?</p>
<p>— Vino și vezi.</p>
<p>Ionel stă o clipă la gând.</p>
<p>De ce nu s-ar duce?! Știe să treacă pârleazul,știe să treacă puntea! N-a fost și ieri?</p>
<p>Într-un minut e jos la băieți. Băieții se joacă de-a bondarul pe nasturi, pe bănuți, pe bile, pe nuci, pe ce vrei.</p>
<p>Jocul merge așa:</p>
<p>Mai întâia hotărăsc împreună un loc departe de 50 sau de 100 de pași sau de cât vor și pun semn un băț înfipt în pământ. Locul acesta se numește scăpare. Apoi pune fiecare câte o bilă. Unul care se cheamă perceptor adună toate bilele și le ține la el.</p>
<p>După ce a adunat bilele perceptorul pune într-o pălărie atâtea pietricele câți inși sunt la joc.</p>
<p>Între pietricele trebuie să fie și una de altă culoare ca celelalte, de pildă neagră, albă, roșie.</p>
<p>Perceptorul ține pălăria acoperită și fiecare bagă mâna pe nevăzute și trage o pietricică.</p>
<p>Cine trage petricică de culoare deosebită cum vede că a tras-o, o și ia la fugă și fuge spre scăpare. Se zice că el a prins bondarul care are o bășică cu miere.</p>
<p>Ceilalți și cei care au tras și cei care n-au apucat a trage se iau după dânsul să-1 ajungă, să-i ia pălăria de pe cap.</p>
<p>Cine-1 ajunge și-i poate lua pălăria se cheamă că i-a luat bășica bondarului deci e câștigător. Lui îi dă perceptorul toți bănuții sau bilele adunate înafară de una sau două din zece, care rămân ca plată perceptorului, după învoiala de la început. Aceste bile sau bănuți se zice că sunt bășica cu miere de la bondar.</p>
<p>Dacă nu-1 ajunge nimeni pănă la scăpare atunci câștigătorul e el bondarul, se cheamă că i-a ciupit pe dânșii și și-a umplut bășica cu miere.</p>
<p>Pe urmă jocul începe din capăt punând iar fiecare câte o bilă sau două, etc.</p>
<p>Cum se joacă băieții așa, numai iată un om de la cărămidărie.</p>
<p>— In veniți încoace, băieți, să vă arăt ceva.</p>
<p>Băieții se duc cu toții.</p>
<p>— In priviți ce urme frumușele de piciorușe pe cărămizile astea. Ian se vedem cine are vreo gheată care să se potrivească pe vreo urmă de astea. Vino-ncoace D-ta, drăguță.</p>
<p>Un băiat se apropie.</p>
<p>Omul ia piciorul copilului și-i pune gheata pe urma de pe cărămidă.</p>
<p>— Nu se potrivește. Altul.</p>
<p>— Nu se potrivește.</p>
<p>Se duce Ionel.</p>
<p>— Se potrivește.</p>
<p>— Și când zice: se potrivește, omul trage gheata lui Ionel din picior.</p>
<p>— Las-o la mine drăguță. Mi-ai stricat atâtea cărămizi cât nu fac amândouă ghetele astea.</p>
<p>Omul pune gheata-n sân.</p>
<p>Ionel când se vede cu piciorul numa-n ciorap, fără gheată, rămâne ca înmărmurit.</p>
<p>Băieții se uită la el fără să zică o vorbă./</p>
<p>El stă nemișcat.</p>
<p>— Du-te acasă, băiete. Gheata rămâne la mine. Ți-am spus.</p>
<p>La vorbele astea Ionel, c-un picior încălțat și cu celălat numai în ciorap, o ia la fugă șchiopătând și nu se oprește până sus în vie lângă pârleaz.</p>
<p>Aici s-așează jos la rădăcina unei sălcii.</p>
<p>Nu vede înaintea ochilor decât pe cărămidarul cum i-a luat gheata, cum i-a luat piciorul de pe cărămidă, l-a ridicat și i-a scos gheata. Și parcă nu crede că e adevărat, parcă nu crede că i s-a putut întâmpla în adevăr așa lucru tocmai lui, și așa deodată, pe neașteptate. Ar vrea cel puțin să găsească vinovat pe altul careva, nu tocmai pa dânsul. Parcă nu-i vinea a crede că vinovatul e chiar el. În adevăr el a fost cel care călcat și a făcut urma pe cărămizi dar parcă vinovat ar trebui să fie altul. Prea l-a luat pe dânsul repede așa ca din oală!</p>
<p>Ș-apoi ce te faci acum mâine cu bâlciul.</p>
<p>Bâlciul!</p>
<p>Parcă-aude, parcă vede totul cum e la bâlci.</p>
<p>Un furnicar de oameni, de căruți, cară, trăsuri de tot felul scăldându-se într-o mare de lumină a soarelui de vară. Vorbă, strigăte, zgomot, nechezuri de cai, răget de vite, cântece de fluier, de dible, muzică, lăutari, cântece plângătoare de cerșetori, goarne și tobe de pe la comedii și panorame. Ah, comedii, panorame, menajerii! Corturi mari cât casele, case de pânză sus cu steaguri mari roșu, galben și albastru, iar în față cu niște mușamale cât peretele, pe care se văd zugrăvite tot felul de drăcii și de comedii: oameni negri, oameni sălbatici, lei, tigri, șerpi, boscării. „Și tobele: bum-bum, bum-bum-bum, și muzicele”. Și alături călușei și limonadă, cât ți-e sticloiul cu limonadă galbenă cu bucăți de lămâie tăiate roată plutind pe deasupra, și dincolo alt sticloi cu limonadă roșie. Și la mijloc un drăculeț de tinichea care se învârte și lovește cu doi nasturi în niște păhărele care sună: ținga-ținga, ținga-ținga, ținga-ținga!</p>
<p>La Menajerie leii colo: Hu-u-u! Ha-u-u! și tigrii plimblându-se de colo până colo, și urșii și lupii și maimuțele, parc-ar fi niște babe!... clipesc, clipesc, repede din ochi și când îi dai uneia ceva de mâncare un măr, o pară, o prună o dă întâi la nas de-o miroase!... Și câte una îmbrăcată cu hăinuțe și cu chipiu milităresc și cu sabie, iar pe la spate i se vede coada, și încă ce coadă, lungă cât dânsa și dreaptă ca un băț. Și-o pune de merge călare și se uită-n oglindă. Era odată una care în loc să se uite-n oglindă, se uita printre bănci unde văzuse un câine. Și neamțul cel cu comedia o apuca de barbă, iar ea de necaz apucă cu dinții de oglindă.</p>
<p>La panoramă vezi Ierusalimul cu niște ziduri mari și se vede cum a fost răstignit Domnul Hristos. Flașneta cea mare pe care o poartă cu o mașină ca cele de treierat, cântă de-ți ia auzul un cântec de jale: Ta-a-a ti-ta-ta, ti-ta-ta ti—ta! Ta-a-a ti-ta-ta, ti-ta-ta ti-ta! Și se vede Napoli marea și cu luntre, și cu vulcanul. Și războiul cu Turcii. Mulțime de Turci morți și niște cai mari, și oameni mari cât casa. Oameni îmbrăcați în negru, cu glugi negre și cu măști negre, întind pe roată și rup cu cleștele înroșit în foc carnea de pe oameni legați în lanțuri.</p>
<p>Dar la Comedie! Se deschide sus un fel de cortină și numai auzi pe Vasilache:</p>
<p>Ha-ha-ha!! râde. Bună ziua, bună ziua! Vasilache un fel de cioban cu-o căciulă albă țuguiată și cu un nas lung cât un castravete, începe să povestească că a venit la bâlci să cumpere un cal bun, apoi strigă: Muzicantul! Muzicantul!</p>
<p>— Ce este? întreabă flașnetarul de acolo de alături.</p>
<p>— Să-mi cânți un cântec frumos că-ți dau un bacșiș bun, două parale!</p>
<p>Flașnetarul cântă. Tra-la la-la li-la!... Cu flașnetarul cântă și Vasilache. Tra-la, li-la, li-la! Apoi bate cu pumnul în masă și strigă pe nevastă-sa:</p>
<p>— He! N-auzi. Marițo?</p>
<p>Marița vine. O Mariță urâtă și murdar îmbrăcată parcă-i pentru pus pe câmp să sperie ciorile. Neagră pe obraz și zgâriată și c-un nas parc-ar fi ros de șoareci.</p>
<p>— Mariii-ți-că! Cu-ră-ă-ă-țică! Fru-mu-u-u-șică, zice Vasilache netezând-o cu mâna pe cap. Du-te acasă și taie doi pui și fă mâncare ciorbă de pui și pui fript și cu castraveți acri.</p>
<p>Marița de acolo:</p>
<p>— Nu vreau!</p>
<p>— Pui fript și castraveți acri proaspeți.</p>
<p>— Nu vreau!</p>
<p>— Și plăcinte.</p>
<p>— Nu vreau!</p>
<p>— Și vin bun.</p>
<p>— Nu vreau!</p>
<p>— Și sifon</p>
<p>— Nu vreau!</p>
<p>— Du-te acasă, muiere!</p>
<p>— Nu vreau.</p>
<p>— Du-u-te-acasă când îți zic!</p>
<p>— Nu vreau!</p>
<p>— Du-te acasă cât e lucru cu cinste!</p>
<p>— Nu vreau!</p>
<p>— Atunci așteaptă!</p>
<p>Vasilache se duce și vine numaidecât cu un băț câtu-ți-e lemmul și o ia la bătaie pe Marițica pănă ce-o face să se ducă.</p>
<p>Acum vine un negustor, un samsar de cai, care vorbește gros:</p>
<p>—Bună ziua, bună ziua.</p>
<p>—Ce poftești?</p>
<p>—Am un cal bun de vânzare.</p>
<p>—Bun, bun?</p>
<p>—Da, foarte bun, cal rusesc.</p>
<p>—Merge bine?</p>
<p>—Ca gândul! Merge parcă scrie!</p>
<p>—N-are nărav?</p>
<p>—Da, are nărav să mănânce.</p>
<p>—Acela nu-i nărav, acela e obicei. N-are nărav să muște, să azvârle cu piciorul?</p>
<p>—Nu, ferească D-zeu! E blând ca mielul, poți să-l culci cu D-ta.</p>
<p>—Să-l văd.</p>
<p>—Poftim.</p>
<p>Vine calul.</p>
<p>Vasilache dă împrejurul lui să-l vadă de aproape.</p>
<p>Privindu-l la ochi.</p>
<p>— Ptru-ptru-ptru! Chior nu e?</p>
<p>— Nu.</p>
<p>Căutându-l în gură:</p>
<p>— Dinți mai are?</p>
<p>— Cum nu! Are încă aproape vreo trei.</p>
<p>Căutându-l la gât.</p>
<p>— Tecnafes are?</p>
<p>— Nu, numai de tușit tușește bine, dar tecnafes să ai D-ta cum are el!</p>
<p>— Dar picioarele le mai poate îndoi?</p>
<p>Vasilache se dă dindărătul calului, iar calul odată aruncă cu picioarele din spate și-l lovește peste nas.</p>
<p>— Aoleo! strigă Vasilache și pune mâinile la nas.</p>
<p>— Ce?! Miroase cam tare, ori calul îți pare că nu-i de nasul D-tale?! Hai să ți-1 vând.</p>
<p>— Cât ceri pe dânsul?</p>
<p>— Zece mii de lei.</p>
<p>— Zece mii în capăt?</p>
<p>— Tocmai în capăt și bani pe șin.</p>
<p>— Bani pe șin?</p>
<p>— Da.</p>
<p>— Altfel nu vrei?</p>
<p>— Nu. Nu-mi dă mâna.</p>
<p>— Nu-ți dă mâna? Așteaptă.</p>
<p>Vasilache se duce și vine cu bățul și-l ia la bătaie: pe samsar.</p>
<p>— Na bani pe șin! Bani pe șin!</p>
<p>— Samsarul fuge.</p>
<p>Vasilache încalecă pe cal.</p>
<p>— La revedere! Să ne vedem sănătoși!</p>
<p>Muzicantule! Cântă un marș.</p>
<p>— Marș funebru? întrebă muzicantul.</p>
<p>— Ei, funebru pentru tine!</p>
<p>— La revedere! Hii cal! Hii! Hii mă!</p>
<p>Calul stă nemișcat.</p>
<p>— Hii, hii. hii!</p>
<p>Calul nu.</p>
<p>— Hii!!</p>
<p>Nu.</p>
<p>Începe Vasilache să-l neteze pe coamă și să-i vorbească frumos:</p>
<p>— Hii! Hii, căluț! Hii, puiule!</p>
<p>Deodată calul începe să se miște, dar în loc să alerge înainte sare pe loc și aruncă din picioare.</p>
<p>— Stai! Stai! Ptru ! Ptru ! Ptru ! Stai! strigă Vasilache care să cumpănește să cadă când încoace când încolo.</p>
<p>În sfârșit Vasilache cade și calul fuge.</p>
<p>Cade. Vasilache cât e de lung și tremură.</p>
<p>— Vai! Friguri, friguri! strigă el.</p>
<p>Numai deodată s-aude: Brrrrrr!! Când se uită el colo, un drac. Drac negru cu cornițe, cu bărbița ascuțită, cu o limbă roșie lungă și cu ochii roșii ca de foc.</p>
<p>— Brrrrrr!...</p>
<p>— Tu ești dracu?</p>
<p>— Brrrrrr!...</p>
<p>— Muzicantule, a venit să te ia dracu!</p>
<p>— Nu, mersi! Poftim pe D-stră.</p>
<p>Vin încă doi draci care joacă și bat în talere.</p>
<p>Bate fiecare în talerele lui: Zum-zum-zum-zum-zum! Zum-zum-zum-zura-zum. Apoi bate unul cu talerele lui în talerele celuilalt. Bat talere în talere, și capul de pereți și se bat și amândoi cap în cap. Se bat și joacă așa de bucurie că au să-l ia pe Vasilache.</p>
<p>După ce bat ei așa mai mult și bat frumos, cu mult meșteșug, numai iaca unul cu ochelari.</p>
<p>— Bună ziua, bună ziua.</p>
<p>— Ce poftești?</p>
<p>— Eu sunt doctor.</p>
<p>— Poți să mă scapi de friguri?</p>
<p>— Da, și de viață. Scoate limba.</p>
<p>— Vasilache scoate limba.</p>
<p>— Zi: A, a, a.</p>
<p>— A, a, a.</p>
<p>— Mai tare.</p>
<p>— A, a, a.</p>
<p>— Mai tare.</p>
<p>— Mai tare? Așteaptă.</p>
<p>Vasilache se duce și vine cu bățul și-ncepe sa dea în doctor și în care nimerește.</p>
<p>Se încinge o bătălie mare între Vasilache și doctorul și cu toți trei dracii.</p>
<p>Când se bat ei mai tare, însă vine unul cu capul mare și cu o gură și mai mare, zice că e tartorul, Scaraoschi; îi apucă pe toți în gură și se duce cu ei.</p>
<p>Pe urmă vine Vasilache și zice către lume:</p>
<p>S-a isprăvit! Vă mulțumesc.</p>
<p>Dar câte au mai fost înainte de Vasilache: Calul năzdrăvan, maimuța, câinele care zice că e soldat dezertor și maimuța îl împușcă și el cade mort!...</p>
<p>Cum se gândește Ionel așa numai aude de sus glasul mamei.</p>
<p>— Ce faci, tu, acolo, Ionel?</p>
<p>— Mă joc, mamă.</p>
<p>— Să nu te duci la gârlă.</p>
<p>— Nu.</p>
<p>— Hei, se gândește el, dacă n-o ști mama că eu am și fost la gârlă și dincolo de gârlă și am rămas fără gheată! Dar cine m-a pus să mă duc!... Oare băieții nu erau cumva înțeleși cu omul de la cărămidarie să mă facă să mă duc acolo!... Ce răi sunt cărămidarii!... Trebuie să fie adevărat că ei leagă și ploile!...Cel care mi-a luat gheata ce frumos vorbea întâi: Ce urme frumușele de picioruș pe cărămizi și apoi ce aspru: Du-te acasă, băiețel. Gheata rămâne la mine. Ți-am spus! Dar dacă mă cheamă mama acuma, ce mă fac eu?!... Cum mă duc sus fără gheată?!... Ce-o să-mi zică?!...</p>
<p>Se uită spre șes.</p>
<p>Cărămidarii își văd de treabă ca și înainte. Băieții aleargă la scăparea lor, se joacă. Toți își văd d-ale lor. Nimeni nu se gândește la dânsul.</p>
<p>Nimănui nu-i pasă că pe dânsul acuș o să-l cheme mama! Nimănui nu-i pasă că mâine n-o să se poate duce la bâlci! Nimănui nu-i pasă ce-o să-i zică tata!... Și Ionel pune mâinile la ochi, se lasă cu fața la pământ în iarbă.</p>
<p>Sus se pregătește cafea eu lapte. Sunt ceasurile patru după prânz. Frusina așază pe masă ceștile.</p>
<p>Ionel plângând se gândește ce prostie a făcut de s-a apucat să meargă pe cărămizi. A văzut pe Sar că alerga, nu trebuia să se ia după Sar, să se ia după un câine care e animal prost.</p>
<p>Își aduce el acum aminte că mama i-a spus să nu se joace niciodată cu lucruri care nu sunt ale lui.</p>
<p>Începe Ionel să-nțeleagă că trebuie să bagi de seamă cu ce te joci!</p>
<p>De acum când o vrea să mai facă ceva o să se gândească de zece ori, de-o sută de ori, de-o mie de ori! O să se ferească!... O să se ferească !...</p>
<p>Cu toate acestea, ce ți-e bun! Așa o să fie de azi înainte, dar acum ce se face fără gheată?!...</p>
<p>Gândurile îi aleargă în toate părțile prin minte și nu găsește nici o dezlegare. De aceea plânge, plânge, plânge.</p>
<p>Cum plânge el așa însă, numai simte odată poc, lângă el. Parc-ar fi căzut un măr, ori o pară din copac.</p>
<p>Stă nițel de plâns și ascultă.</p>
<p>Nimic.</p>
<p>Mai ascultă.</p>
<p>Tot nimic</p>
<p>Ridică nițel capul și se uită-n sus. Copacul e salcie. Salcia nu face fructe. N-are de unde cădea măr, ori pară.</p>
<p>Privește alături unde a auzit căzând.</p>
<p>Gheata! Gheata lui?!...</p>
<p>Gheata și la pârleaz un băiat.</p>
<p>— Ți-am adus gheata. Ți-a trimis-o omul de la cărămidărie.</p>
<p>Bucurie mare simte unul care află că a câștigat la loterie o sumă zdravănă, bucurie mare simte unul care se face rege, dar pe Ionel chiar împărat să-l fi făcut și nu-i părea mai bine de cum i-a părut când și-a căpătat gheata.</p>

		   <p>PISICA DOAMNĂ</p>
<p>Basmu spus lui Ionel de către Mama lui.</p>
<p>A fost odată când a fost, de mult, de mult tare, pe când era lupul cățel, sau pe când erau lupii albi și stăteau prin sate și purtau opinci și pălărie și suman și chimir cu scăpărători, de scăpărau să aprindă focul că pe atunci nu erau chibrituri bune ca cele de astăzi a Regiei care nu se aprind și de la care îți sare gămălia în ochi când le tragi pe cutie. A fost odată o babă, dar babă nu prea bătrână, că îngropase numai vreo șapte bărbați cu cununie că cei fără cununie nici chiar hogia nu-i mai știe: iar când s-a măritat întâi ere d-abia fetișcană că n-avea încă nici o sută de ani. Și așa nu prea bătrână cum era ținea minte de mult de pe când pietrele erau de zahăr, munții de mămăligă, pe gârle curgea vin, marea era de rachiu, pe drumuri și pe străzi în loc de noroi era brânză cu smântână, iar prin pomi în loc de nuci pietroase de-ți ies ochii până strici una și în loc de mere pădurețe din care când muști ți se încrețește nu numai gura de se face pungă, dar și fruntea și fața și fundul căciulii și talpa de la cizme, prin pomi creșteau pui fripți, cornuri cu lapte și plăcinte moldovenești cu poalele în brâu de care mănânci și înghiți de-ți face gâtul gheorghiț!</p>
<p>Și baba asta. Dumnezeu s-o ierte, că socot că până acum o fi iertat-o D-zeu, n-o fi fost doar ca soacra lui chiar Panait, care tot făgăduia că moare și nu mai murea,până ce la urma urmei chiar Panait pierde răbdarea și într-o bună dimineață se scoală și moare el. Baba asta, zic, avea o pisică.</p>
<p>Acuma după ce avea o pisică baba nu mai avea nici o grijă, nici de gătit mâncare, nici de spălat rufe, de îngrijit prin casă, de tăiat lemne, de nimic: pisica spăla, pisica gătea, pisica tot ce era nevoie la casa omului, iar baba făcea numai ce-i venea ei bine, mai cosea, mai dregea un ciorap, mai se pieptăna, știi că lumea piere și baba se piaptănă; se ducea încoace-n colo, stătea de vorbă cu prietenele, se certa cu vecinele.</p>
<p>Într-o zi de Duminică însă ce se-ntâmplă?</p>
<p>Baba, se duce la Biserică. Acasă gospodină rămâne pisica să grijească prin casă de dimineață și să gătească de mâncat. Pusese baba la foc să facă niște șărbușcă, adică zură cu crupe. Îi plăcea babei grozav șărbușcă, pentru că la șărbușcă nu trebuie dinți ca s-o mănânci, că șărbușca n-are oase și baba nu prea avea dinți.</p>
<p>Pisica strânge, mătură prin casă. Șărbușca fierbe la foc. Dar cum fierbe șărbușcă și tot sar stropi pe margine, adică pe buza oalei, iaca un șoricel vine, se urcă pe toarta oalei și s-apucă de lins stropii de șărbușcă.</p>
<p>Șoricelul linge stropii, dar șărbușca fierbe și aruncă mulți stropi. Și unii din stropi cad și pe șoricel; iar șoricelul zice:</p>
<p>— Sărbușco, nu sări în mine că sar și eu în tine</p>
<p>Sărbușca însă fierbe și nici habar n-are de vorba șoricelului și stropii sar înainte.</p>
<p>Șoricelul iar:</p>
<p>— Sărbușco, nu sări în mine că sar și eu în tine. Stropii sar.</p>
<p>Șoricelul:</p>
<p>— Sărbușco, nu sări în mine că sar și eu în tine. Stropii sar.</p>
<p>Șoricelul atunci zup, sare și el în sărbușcă.</p>
<p>Sare și se aruncă acolo.</p>
<p>Când vine pisica, șoarecele umflat ca o minge plutea pe deasupra în oala cu sărbușcă.</p>
<p>— Vai, se gândește ea, ce mă fac eu acum?!... Trebuie să-1 scot degrabă să nu-l vadă mama. Că mă ucide în bătaie. Pisica îi zicea babei mamă.</p>
<p>Hai să scoată șoarecele. ,</p>
<p>Să-1 apuce cu laba, se arde: să-l ia cu gura, se frige mai rău și-i sar stropi în ochi. Umblă ea pe-mprejur și se frâsuește și-și frânge mâinile, adică își frânge labele și nu știe ce să facă, să nu dea baba cu crucea peste dânsa.</p>
<p>În vremea asta câinele care ședea totdeauna în preajma ușii, simți miros de șărbușcă proaspătă, și găsind ușa deschisă, intră în casă și dă la oală.</p>
<p>Pisica îl scuipă și țipă la el să nu se apropie. El nu vrea să știe, îi arată numai nițel dinții ș-apoi s-apropie de vatră. Împinge un lemn peste oală, varsă oala și s-apucă de mâncat la șărbușcă. Deocamdată merge greu pentru că e prea ferbinte, dar cu-ncetul șărbușca vărsată se tot răcește și el o linge toată. Ba, dă și oala jos de pe vatră de se strică și mănâncă și cea mai fost rămas în ea. Pe urmă iese frumușel din casă și se duce de se culcă cine știe tocmai pe-o căpiță de fân, parcă nici nu știa de șărbușcă.</p>
<p>Pisica săraca, ce să facă ? Șade și plânge.</p>
<p>Când vine baba și găsește bucurie, apucă pe pisică.</p>
<p>— Dacă, mamă, câinele a intrat și m-a hârâit, a răsturnat...</p>
<p>— A! a intrat... a răsturnat, ia să te răstorn și eu. O ia de după cap și dă-i și dă-i și dă-i până ce-o lasă lată. Pe urmă o ia de coadă și o aruncă aruncă peste gard la gunoi.</p>
<p>Baba a văzut că pisica era moartă de aceea a aruncat-o peste noapte, însă pisica se deșteaptă.</p>
<p>Când se deșteaptă ea și se uită împrejur nu știe pe ce lume e. Cu încetul însă își aduce aminte de șoarecele din șărbușcă, de câine, de babă, de tot. Își face socoteala că n-a fost vinovată, că a bătut-o degeaba și se hotărește să-și ia lumea-n cap, să plece. Să nu mai stea pe-acolo.</p>
<p>Se duce-n grădină, rupe niște coada șoricelului, împletește și face un cărucel, prinde doi șoareci, îi înjugă la el și hii la drum. Roțile erau din frunze groase de brusture lipite una peste alta.</p>
<p>Hăis, Șoricică, ța șoricel: mergi încotro văd cu ochii, o ieși unde o da D-zeu.</p>
<p>Mergând așa numai iacă întâlnesc un ou.</p>
<p>— Bună cale, oule!</p>
<p>— Mulțumim, Dumitale»</p>
<p>— Dar încotro, pisico?</p>
<p>— Dar eu nu-s pisică, eu sunt Pisică-Doamnă că am înviat din morți.</p>
<p>— Ei, unde te duci, Pisică-Doamnă ?</p>
<p>— Mă duc la Mare să pasc iarbă verde, să beau apă limpede, să mă îngraș.</p>
<p>— Hai și eu.</p>
<p>— Hai.</p>
<p>Ia oul, îl pune în cărucior și hai băieți»</p>
<p>Când a pus oul în cărucior s-a umplut căruciorul cu dânsul. Și unde șade oul colo în cărucior ca un boier d-ăla burtos; că l-a așezat nu culcat ci cu capul în sus, drept pe hușcă. Și, cum îl scutură căruciorul, el numai se leagănă și dă din cap de-ți vine a crede că se plânge că nu-i place drumul.</p>
<p>Mergând și așa întâlnesc un bou.</p>
<p>— Bună cale?</p>
<p>— Mulțumim, D-tale.</p>
<p>— Dar unde te duci, tu, pisică?</p>
<p>— Nu-s pisică, sunt Pisică-Doamnă că am înviat din morți.</p>
<p>— Unde te duci, Pisică-Doamnă?</p>
<p>— Mă duc la Mare să pasc iarbă verde, să beau apă limpede să mă îngraș.</p>
<p>— Hai și eu.</p>
<p>— Haide. Boul merge pe jos după cărucior.</p>
<p>Apoi mai întâlnesc o gâscă, un rac, un cocoș, un iepure, un țap și merg cu toții așa pe drum: boul greoi: pășind încet: te-leap? te-leap, teleap și dând din cap la fiecare pas parcă ar fi numărat pașii, gâsca cu gâtul lung merge cu capul pe sus parcă l-ar duce într-un vârf de băț, iar ciocul înainte ca o trâmbiță, trăncănind mereu gag-găg-găg-găg, găg-găg-găg...</p>
<p>Cocoșul cu creasta pe-o ureche ca o căciulă țurcănească, pășind larg, apăsat, și parcă-ar merge cu mâinile în buzunare, privește câte c-un ochi când în jos, pe unde merge, să vadă dacă de când merg nu cumva s-a isprăvit pământul; când în sus, să vadă dacă nu cumva se face ziuă, iepurele țupa, țupa, țapul ducân încet cinstita-i barbă, iar racul împingându-se cu  înaintea înapoi de-abia se vede de prin praful drumului.</p>
<p>După ce merg ei așa cât or fi mers pe-ntunerec, și trebuie să fi mers mult, iaca-ncepe a se zări înainte pe marginea drumului, ceva alb. Gâsca și racul zic că trebuie să fie vreo apă, poate marea; boul, iepurele și țapul, că poate să fie vreo căpiță de fân; cocoșul că poate să fie o găină albă. Când ajung ei însă mai aproape, ce să vadă? O casă.</p>
<p>Ce să facă ei acum? Să stea aici, ori să meargă mai departe? Să meargă, sunt obosiți; să se oprească aici, nu știu dacă pot să rămână, de pot să fie primiți: nu știu a cui e casa, cine e acolo. Te pomenești că sunt niște lupi, niște căpcăuni, niște cine știe ce!</p>
<p>De noapte e încă tot noapte.</p>
<p>— Stați voi și așteptați colea, zice pisica. Mă duc eu să văd ce este acolo.</p>
<p>Stau ei în drum și pisica se duce. O ia, binișor, binișor tărându-se mai întâi pe burtă pe marginea drumului, apoi prin iarbă până ce ajunge la cheatoarea casei, și când se vede acolo la colțul casei, odată s-apucă de perete cu amândouă labele și zmac în sus, se cațără pe perete și pe sub streașină intră în pod.</p>
<p>— Ga-ga-ga!, strigă atunci cu bucurie găsca, parcă vrea să zică: Ura! a intrat!</p>
<p>Dar cocoșul de colo:</p>
<p>—- Coc-codac! adică taci din gură, proasto, cap de gâscă! Vrei să te-audă cine o fi acolo?</p>
<p>Iepurele-ncepe să tremure și mereu schimbă din urechi și frământă din buze uitându-se pe unde i-ar veni mai lesne s-o ia la sănătoasa. Oul nu zice nici cârc, iar țapul și boul își pregătesc coarnele, când deodată iaca pisica:</p>
<p>— Haideți în casă, tovarăși.</p>
<p>— Dar cine e acolo?</p>
<p>— Nimeni.</p>
<p>— Cum nimeni?</p>
<p>— Așa, bine. Haideți.</p>
<p>Merg ei cu toții acolo și buzna să între în casă.</p>
<p>— Ho, stați, băieți; cu rânduială, zice pisica, stați întâi afară să fac nițică lumină să se vadă prin casă pe unde să vă așez.</p>
<p>Se duce ea înăuntru, caută pe la sobă și găsește pe prichiciul din față cremene, amnar și cască pentru scăpărat, pe sobă găsește buci pentru aprins, pentru făcut flacără; lângă sobă jos, surcele pentru ațâțat focul: iar sub pat, lemne de pus pe foc.</p>
<p>Scapără, face focul, face lumină și s-apucă să-i așeze care pe unde să așază. Racul în donița cu apă, gâsca sub pat peste lemne; cocoșul în tindă sus, în gura podului, boul jos în tindă, șoarecii sub streașină deasupra ușii deja tindă, țapul în tindă la ușă spre târnaț: iepurele în fața casei într-o tufă de liliac, oul în șperlă în foc să se coacă; iar pisica pe niște bucușori moi sus pe sobă, la căldurică.</p>
<p>Așa s-au culcat cu toții și s-au pus pe somn.</p>
<p>Ce se-ntâmplă însă?</p>
<p>Casa asta era a unor lupi.</p>
<p>Lupii nu erau acasă, erau duși după vânat, după pradă, încolo pe dealuri, în preajma stânilor.</p>
<p>Când face pisica foc să lumineze-n casă, lupii de pe un deal de unde erau văd lumina și se-ntreabă între dânșii:</p>
<p>— Iu uitați-vă ce lumină se vede colo departe. O fi acasă la noi?</p>
<p>— Ba, chiar acolo.</p>
<p>— Oare ce să fie?</p>
<p>— Să trimitem pe cineva să vadă.</p>
<p>Pe cine să trimită? Du-te tu, ba du-te tu, se trimit mereu unul pe altul până când la urmă cade păcatul pe unul șchiop:</p>
<p>— Ascultă, șchiopule, tot ești șchiop și șontorog, dacă te-ai prăpădi nu-i mare pagubă, ori te duci, ori te mâncăm.</p>
<p>Șchiopul ce să facă? Se duce. D-stră nu v-ați fi dus?</p>
<p>—Să ne-ntâlnim în cutare loc și pleacă.</p>
<p>Pleacă el și se duce, se duce, se duce șchiopătând: șovâlc, șovâlc, șovâlc, dar tot într-o fugă, se duce pană ce ajunge acasă.</p>
<p>Când ajunge acasă merge-ncetișor numai în vârful degetelor.</p>
<p>Când ajunge la ușă, vede pe țap dormind, dar i se pare că e numai o bucată de blană veche, calcă binișor alături, deschide ușa din mijloc încet și intră-n casă.</p>
<p>Când intră în casă, haide repede sub pat să ia un lemn să scurme în foc să facă lumină. Dar când să ia lemn, gâsca de colo de sub pat, când simte laba lupului, odată-ncepe a trage cu aripele peste ochii lupului și a striga cât putea: ga-ga-ga! ga-ga-ga!ga-ga-ga!</p>
<p>— Stai, fată hăi, să iau un lemn zice lupul: lui i se părea că gâscă e o fată.</p>
<p>Gâsca tot:</p>
<p>— Ga-ga-ga! Ga-ga-ga, până ce-l năucește de cap cu aripile. Cu mare ce poate să ia un lemn.</p>
<p>Când vede căpătat lemnul, fuga să scurme în foc. Dar când dă colo cu lemnul, lovește în ou, și oul cum era se vede cam clocit și înfierbântat, odată poc!... pocnește.</p>
<p>— Ho, mă! strigă lupul. Stai, nu da cu pușca-n mine că doar aici e casa mea, la dracu!</p>
<p>Pune lupul labele la ochi și fuga la putina cu apă să se spele. Dar când bagă botul în apă, racul din putină, hăț cu foarfeca de nas.</p>
<p>— Stăi, jupâne, ce-apuci cu foarfeca de nas?!...</p>
<p>Racul ține, lupul scutură din nas, racul ține, lupul dă cu laba; racul ține, lupul sare; racul ține, lupul șterge nasul de pământ, racul ține înainte și nu lasă până ce lupul nu pune botul la pământ, apasă cu laba pe rac și smuncește odată de rămâne eu nasul spintecat.</p>
<p>Atunci fuga sus deasupra sobei sau deasupra hornului să ia niște buci să-și șteargă sângele de la nas și să-și lege nasul, dar pisica de colo începe să-1 scuipe și să-l zgârie cu ghearele.</p>
<p>Când se vede lupul scăpat de dânsa dă repede să fugă, izbește în ușa casei, ușa se deschide, el dă în tindă, iar cocoșul din gura podului:</p>
<p>— Cocodat și eu ți-oi trage un baltag!</p>
<p>Iar boul de acolo din tindă, poc, un picior de cade lupul de-a berbeleacul de răsuna tinda, iar șoarecii de deasupra ușii, de sub streașină, încep a face o țițieală de parcă nu se mai isprăvește:</p>
<p>— Ți-ți-ți ține-1! Ți-ți-ți ține-i! ți-ți-ți ține-l!!... Se scoală el lupul degrabă și tunde-o pe ușă afară. Dar cum iese afară, cum era el zăpăcit, până s-o rupă de fugă, țapul de colo de la ușă îi trage vreo câteva perechi de coarne de-i găurește toate coastele. Iar când începe mai bine la fugă dă peste tufa de liliac și sperie pe iepure de spaimă, nu bagă seamă și o ia la fugă după dânsul, iar lupul văzându-1, o rupe la fugă și mai tare trăgând cu coada ochiului în urmă la iepure și zicând:</p>
<p>— Ia uită-l, mai! Ia uite-1, mai!...</p>
<p>Fuge el așa lupul, fuge până ce ajunge la ceilalți.</p>
<p>— Ei, ai fost?</p>
<p>— Fost.</p>
<p>— Ce era ?</p>
<p>— Hei, ce era! Să mai fugim întâi pe atâta și pe urmă, v-oi spune.</p>
<p>Când zice el așa, lupii înțeleg că nu-i lucru de glumă și o iau la fugă.</p>
<p>Fug, fug și după ce fug pe cât fugise el, se opresc cu toții, se așează cu limbile scoase de osteneală și el s-așază la povestit:</p>
<p>— Când ajung eu acolo, văd dinaintea ușii un cărucior. Aha, gândesc eu, a venit careva cu bagaje, cu calabalâc!... Mă duc să intru în casă. la ușă vad ca o bucată de blană, ori o cergă mițoasă. Se vede că e vreo țoală veche, uitată. Intru și mă duc să caut sub pat să iau vreun lemn să scociorăsc în foc. Dar când întind mâna colo, deodată o fată mare sare și mă ia în palme: Ga-ga-ga! Ga-ga-ga! strigă la mine și cu palmele peste ochi jnap, jnap de mă zăpăcește de cap.</p>
<p>Când mă duc să scurm în foc să fac lumină, iaca un vânător din fundul cuptorului deodată cu pușca.</p>
<p>Mă nimerește drept în numele tatălui, noroc că m-a atins numai cu furtuială că de era vreun haliciu, aleluia de mine.</p>
<p>Dau la putina cu apă să mă spăl pe ochi, dar un croitor, hăț, nasul cu foarfecele.</p>
<p>Deschid ușa spre tindă să ies din casă, un străjer sau jandarm din gura podului: cotcodac eu ți-oi trage un baltag! Și când zice așa numai mă pomenesc odată: poc! M-a lovit nu știu cu ce gros, parc-ar fi fost un lemn că m-a dat peste cap. Iar în vremea asta de pe sub streașină s-auzea ți-ți-ți ține-1,ți-ți ține-1! Se vede că era pe-acolo o oaste întreagă striga pe șoptite să mă țină ca să-mi mai tragă.</p>
<p>Deschid ușa tinzei s-o iau la sănătoasa, dar acum ușă în loc de cârpa cea mițoasă iaca unul c-un țap mă împunge de-mi sparge coastele.</p>
<p>În sfârșit de la ușă o iau la fugă, iar când trec lângă tufă, unul c-un cojocel scurt fuga, fuga după mine, se vede, să mă prindă acum. Eu însă am ținut-o tot într-o fugă pănă ce-am ajuns la voi. Asta am găsit acolo. Acuma hotărâți ce vreți să facem.</p>
<p>— Ce-om face ori ce n-om face nu știu, zice un lup mai bătrân, dar de dus pe la casa aceea nu ne mai ducem.</p>
<p>Și de atunci lupii au rămas prin păduri și pe câmpii, n-au mai venit să șadă prin case, prin satele lor. Iar ce-a făcut pisica și cu tovarășii, s-au dus la marea, au rămas acolo, nu știu. Cine veți afla, vă rog nu uitați să-mi spuneți și mie.</p>

		   <p>PAPUȘICA.</p>
<p>Istorioară spusă lui Ionel de către mama lui.</p>
<p>— Cuconiță, a venit o fetiță, din sat, una mică...</p>
<p>— Și ce vrea?</p>
<p>— Nu știu, spune că să vă roage nu știu ce... Spune de-o păpușă.</p>
<p>— Zi-i să vină încoace.</p>
<p>— A cui ești, fetițo?</p>
<p>— A Smarandei lui Ilie.</p>
<p>— Și ce vrei?</p>
<p>— Uite, cuconiță, soră-mea, Dina, s-a îmbolnăvit de ieri și tare-i mai bolnavă și nu știm ce să-i mai facem.</p>
<p>— Sora ta mai mare, mai mică?</p>
<p>— Nu!... mititică! Ce, eu sunt de șapte ani și jumătate și ea d-abia de șase.</p>
<p>— Și ce vrei de la mine?</p>
<p>— Poi, uite, cuconiță. Când am fost de-a lucrat mama aici la conac, la dumniatale, știi, la Sântă-Măria Mică, am văzut aici la domnișoara Licuța, o păpușică așa de frumoasă...</p>
<p>— Și?...</p>
<p>— Și i-am spus și surioarei mele Dina, cât de frumoasă era păpușica aceea, cu păr, cu mâini și nas și picioare, știi, om aidoma, și la față albă s-o mănânci nu altceva.</p>
<p>— Ei, și?</p>
<p>— Și Dina, sărăcuța, asculta, cu atâta drag!... Și, după ce i-am spus eu, a adormit. Și am văzut-o că râdea prin somn. Pe urmă când s-a deșteptat, mi-a spus că a visat păpușica taman cum era ea de frumoasă și numai că nu vorbea. Și zicea Dina, că dacă ar vedea-o ea acuma i s-ar face bine.</p>
<p>— Și?</p>
<p>— Și, uite, cuconiță, m-aș ruga la Domnia voastră, dacă sunteți așa de bună, să mi-o împrumutați nițel s-o vadă Dina și vo aduc numai decât îndărăt.</p>
<p>— Dar cine te-a trimis?</p>
<p>— Poi, cine!... Am venit eu singură. Atâta lucru să-i mai spun mamei! Dar puteți să mi-o dați, nu se supără mama.</p>
<p>— Să vedem, drăguță, zice stăpâna conacului și trage în altă odaie, de unde peste câteva minute se-ntoarce cu două păpușele</p>
<p>— Uite, fetițo, pe care ai văzut-o tu?</p>
<p>— Eu?... pe asta, răspunde micuța grăbită cu glasul tremurat și strâns de bucurie. Dar și astalalta, cu ochii albaștri, tare-i mai frumoasă...</p>
<p>— Atunci bine. Tine-le pe amândouă.</p>
<p>— Numai să le vadă Dina și repede le-aduc înapoi.</p>
<p>— Ba nu.</p>
<p>— Nu?! Nu mi le dați?</p>
<p>— Ba, ți le dau, dar să nu le mai aduci îndărăt, să vi le țineți vouă. Una pentru Dina și una pentru tine. Cum te cheamă?</p>
<p>— Sica, sărut mâna. Eu o iau pe cea cu ohii albaștri.</p>
<p>— Dar vezi să nu le strici până acasa.</p>
<p>— Aș! eu1? Ș-apoi pân-acasă ce e? O palmă le loc, un kilometru: piatra de kilometru e în dreptul casei noastre.</p>
<p>— Bine. Ține și pachetul ăsta. Du-1 mamei tale și spune-i dacă are ceva să mai dea pe la mine.</p>
<p>— Îi spun, da, sărut mâna, îi spun.</p>
<p>Cu aste vorbe, fetița iese din odaie, dă-n balcon, coboară scările parcă nici nu le atinge și într-un suflet trece și poarta.</p>
<p>Când s-a văzut cu păpușile în mână, nu știa cum s-o șteargă mai repede. Parcă se temea nu cumva, cucoana să se răzgândească și să nu i le mai dea.</p>
<p>De la poartă a zbughit-o pe șosea.</p>
<p>Cum era întoarsă fața conacului cu poarta spre câmp, micuța însă nu bagă de seamă și în loc s-o ia pe drum în dreapta către sat, o ia la stânga afară spre pădure.</p>
<p>Când se vede pe drum drept, pe șosea, parcă și-a luat de-o grijă. Pune pachetul subsioară la stânga, iar în mâini ține pătpușile. Le ține. Se uită la ele și le sărută când pe una, când pe alta:</p>
<p>— Dragile mamei, dagi! Ce fumoase-s ele! Ce draguțe-s ele! Ce puicuțe-s ele! Ce puicuțe-s ele! Să le pupă mama! Na pe tine și ... pe tine! Tu ochi albaștri și păr galben! Tu păr negru și ochi negri!.. .Ce-o să zică Dina! Ce o să vă pupe Dina! Ce o să vă joace Dina! Voi nu știți cine-i Dina! O s-o vedeți voi. Acuș o s-o vedeți. Dina surioara mea, sorioară cu mama voastră. Din o să fie mama ta, tu fetița ei; tu fetița mea, cata. Două mame, două fete!</p>
<p>Vremea e către seară. A-nceput să ningă. Cât de întinsă și adâncă e în sus bolta cenușie a cerului toată e plină ca de un roi, ca de o ploaie de fulgi, de puncte care în sus se par negre, dar care coboară amestecându-se unele cu altele, până se văd mici bucățele de vată ce cad una peste alta, acoperă câmpia cu un covor alb ce se-ntinde cât vezi cu ochii.</p>
<p>Fetița merge de zor vorbind cu păpușile, sărutându-le, dezmierdându-le, căutându-le cu amănuntul unde li-s ochii, cum li-i nasul, urechile, mâinile, picioarele.</p>
<p>— Uite ce piciolușe are ea, ce urechiușe, ce mânuțe albe ca de cucoană!!</p>
<p>Merge de zor, dar deodată bagă de seama că parcă e cam mult de când merge și n-a mai ajuns acasă.</p>
<p>Se uită să vadă pe unde e, să nu fi trecut de casă.</p>
<p>Nu vede nici o casă. Numai șoseaua, iar de-o parte și de alta pădure.</p>
<p>Pe șosea mai departe nu se vede din pricina ninsului.</p>
<p>Ce fel de pădure e asta? Între sat și între conac e numai câmp, nu pădure! Pădure tocmai dincolo de sat, departe! Să fi ajuns tocmai acolo?!...</p>
<p>Poate a trecut de cealaltă parte de sat, că și acolo e pădure.</p>
<p>Atunci unde e satul? Atunci unde se duce ea?</p>
<p>Ba, acuma, după cât s-a tot întors când cu fața încolo, când încoace, nici nu știe dincotro vine. Se văd urmele, dar...</p>
<p>Ce să facă?</p>
<p>Stă pe loc și plânge.</p>
<p>Plânge și strânge păpușile la piept.</p>
<p>— Și vouă, drăguțelor, trebuie să vă fie frig? Hai să vă acopăr cu minteanul meu. Voi sunteți mici, vouă trebuie să vă fie mai frig decât mie! Și minteanul ăsta e mic, e strâmt n-ajunge sa vă acopăr de ajuns. Strânge cu amândouă mâinile minteanul, lacrimile-i curg ferbinți peste degetele înghețate, care țin strâns peste păpușile marginile hainei.</p>
<p>Merge-ncet, dar merge tot înainte, nu-i vine în minte să se-ntoarcă.</p>
<p>Începe să însereze bine.</p>
<p>Pădurea și drumul pustiu îi dau fiori de frică. Merge mereu.</p>
<p>Lacrimile îi curg într-una pe mâinile reci.</p>
<p>— Și vouă vi-e frig, drăguțelor? Se oprește o clipă.</p>
<p>Se lasă într-un genunchi.</p>
<p>Pune păpușelele în poală și pachetul jos pe zăpadă. Scoate haina și învelește păpușilele.</p>
<p>Ea rămâne numai într-o biată cămășuță, dar se uită cu drag că are cu ce înveli păpușilele.</p>
<p>— Așa, să nu vă fie frig, să vă îmbolnăviți ca Dina. Ia pachetul subsioară, păpușilele în brațe și la drum!</p>
<p>Nu mai merge așa grăbită, dar merge. Merge plângând, dar merge înainte.</p>
<p>Acasă Dina se gândește cum o fi păpușica pe care o să i-o aducă Sica:</p>
<p>— Să fie chiar ca omul? Cu mâini așa cu degete, cu unghii ? Cu nas ? Cu dinți?</p>
<p>Ea n-a văzut până acum așa păpuși. Ea știe păpuși de cârpă. Păpușa cea mare de la leica Floarea ce frumoasă e, dar e tot de cârpe. A văzut și ea cum se face o păpușă. Iei un băț lung cât de mare vrei să fie păpușa. La un capăt, bățul trebuie să aibă crăcane, pentru picioare. La capătul celălalt unde vrei să faci capul, înfășori șuvițe de cârpă. Înfășori atâta cât de mare trebuie să fie capul. Pe urmă iei o bucată de cârpă albă, curată și înfășori tot capul și legi la gât cu ață și apoi c-o șuviță subțire, pe deasupra să nu se vadă ața. Ochi, nas, gură, sprâncene, le faci cu condeiul ori le coși cu ață neagră. Pe urmă îi faci haine, o îmbraci cum ce vrei.</p>
<p>Dar păpușica de care spune Sica zici că are chiar nas, nu nas scris cu condeiul ori cusut cu ață, ci nas ridicat așa ca să-1 poți apuca, nas adevărat!... Cum o fi făcut oare? Când o veni Sica întâi și-ntâi o să mă uit să văd cum e făcut nasul păpușii. O să mă uit și la ochi și... zice că are și piele, chiar piele cu,de om, nu cârpă. Dar se întunecă și Sica nu mai vine! Cine știe, n-o fi găsit pe cucoana acasă, ori nu vrea să i-o dea, ori tot cucosna nu e acasă și Sica o așteaptă?!... Și nici mama nu mai vine pe-aici.</p>
<p>Și mie mi-e așa de rău! Mânile și picioarele și spatele, toate mă dor.</p>
<p>Dac-ar vine Sica mai curând îmi trece.</p>
<p>Smaranda, mama lor, într-un șopron lângă casă, perie niște cânepă. Mai are de periat vreo jumătate de chită de fuioare și dă zor să le isprăvească. — Ăsta e lucru care trebuie să-1 faci acum, până nu e tocmai iarnă, tocmai frig, că trebuie să-1 lași afară, nu poți peria în casă, că faci o prâfărie de te-năduși.</p>
<p>Smaranda nu știe că Sica s-a dus la conac, o crede în casă cu Dina. Vede ea că demult nu mai aude vorbă prin casă și tot gândește să se repeadă înăuntru, dar nu se-ndură să lase lucrul din mână, căci lucrul dacă îl lași greu îl începi iar: te prinzi de altele și el rămâne. Femeie văduvă și cu patru copii, nu știe sărmana cum sa le mai cuprindă pe toate. De la o vreme însă tot se rupe de la periat și so repede-n casă.</p>
<p>— Da, unde-i Sica? </p>
<p>— Sica...</p>
<p>— Da, Sica unde-i?</p>
<p>— Sica... Sica. .. începe fetița aă spună mamei unde s-a dus Sica.</p>
<p>Mama se supără și face gălăgie că a plecat așa fără să spună, dar apoi rămâne pe gânduri. De când s-a dus, trebuia acum să vină.</p>
<p>Și înoptează și ninge!</p>
<p>Smaranda aprinde o lămpușcă și o pune sus la perete pe o policioară.</p>
<p>— Țic, Dino, tot așa ți-e? Tot rău?</p>
<p>— Tot.</p>
<p>Dina e culcată pe o lădiță și învelită cu un cojoc vechi.</p>
<p>Smaranda s-apropie de ca și-i pune mâna pe față.</p>
<p>— Ți-e cald?</p>
<p>— Ba, c-am frig.</p>
<p>Mama o acoperă mai bine cu cojocul și se gândește ce s-o fi făcut Sica? S-ar repezi până la conac, dar s-o lase pe Dina bolnavă, singură-n casă? Dacă ar fi să ții acasă, ar rămânea ei sau i-ar trimite pe unul din ei, dar vezi că nu sunt: Nică, cel mai mare, care e de vreo cincisprezece ani, e la meșteșug în alt sat, celălalt de vreo treisprezece ani, Petre, e dus încă cu vitele, că tot mai umblă la câmp, că anul ăsta n-a căzut până acum zăpadă care să acopere câmpul.</p>
<p>Își aduce însă aminte că vecinul Nicolae Toacă lucrează tâmplărie pe la conac și se repede până la el.</p>
<p>— Pe Sica, n-ai văzut-o pe acolo ?</p>
<p>— Ba da, um văzut-o de mult, ieșea pe poarta dinspre șes și ducea nu știu ce în mână și subțioară</p>
<p>- Ai văzut-o ieșind?</p>
<p>— Da.</p>
<p>Și Smaranda se-ntoarce îndărăt numai cu atât. Nu știe ce să facă, nu știe ce să gândească. Stă în mijlocul casei cu mâna la gură și se uită în pământ.</p>
<p>— Mamă, dar mie îmi vin3 să plâng.</p>
<p>— De ce?</p>
<p>— Dacă nu știu ce s-a făcut Sica.</p>
<p>— Ei, lasă că trebuie să vină...</p>
<p>— Dar dacă o fi întâlnit-o vreun lup? . .</p>
<p>— Ei, lup! Ce mai vorbești și tu, parcă lupii umblă așa... ziua mare, răspunde mama; cu toate astea se gândește că acum e noapte bine și de... cine știe...</p>
<p>În vremea asta vine Petre.</p>
<p>— A! Bine c-ai venit. Stai tu cu Dina. Eu mă duc pân la Ilie Păvălucă care stă spre conac, să-ntreb n-a văzut-o el pe acolo.</p>
<p>Ea pleacă.</p>
<p>Dina povestește fratelui ce s-a întâmplat cu Sica. Dina isprăvește de povestit șî începe a plânge. Băiatul s-a așezat pe laviță la capul Dinei și a rămas acolo.</p>
<p>— Venise flămând și se gândea la mâncare, dar acum a uitat de foame. Îi pare rău că nu s-a dus el în locul mamei.</p>
<p>Și în casă rece și întuneric și pustiu.</p>
<p>Dina plânge.</p>
<p>Mama nu mai vine.</p>
<p>Petre nu știe ce să gândească.</p>
<p>Deodată ușa se deschide și Sica intră repede.</p>
<p>— Ai venit, Sico? întreabă Dina.</p>
<p>— Da.</p>
<p>Ai adus?</p>
<p>— Da, două.</p>
<p>— Două?... Să le văd.</p>
<p>Toți trei s-apropie de lumină.</p>
<p>— Vai, ce frumoase! Vai, ce frumoase!</p>
<p>Și Dina parcă de când lumea n-a mai fost bolnavă.</p>
<p>Nu mult după asta, s-aude afară vorba Smarandei:</p>
<p>— Tu ești, Costache?</p>
<p>— Eu, leică Smarando, ți-am adus pe Sica.</p>
<p>— Dar unde ai găsit-o?</p>
<p>— He-hei!... tocmai pe la Podul Călugărului, prin pădure. Și era sloi de gheață. Dacă nu treceam eu cu căruța să dau peste ea...</p>

		   <p>TREI PLĂCERI</p>
<p>Ionel într-o zi umblând printr-o magazie, găsește o scuturătoare de praf făcută dintr-o coadă de cal legată la o coadă de lemn.</p>
<p>Ti-i-i, zice el, ia te uită ce mai coadă!... Cu asta s-ar putea face un buhai!... Dacă ai buhai ai plugușorul întreg, poți face un Sf. Vasile în tot bunul.</p>
<p>În timpul din urmă s-au întâmplat două lucruri, care i-au făcut mare plăcere lui Ionel. Dacă ar putea să facă acum cu coada asta de cal un buhai ca la Sf. Vasile, asta ar fi o nouă plăcere, mai mare, mult mai mare decât celelalte două.</p>
<p>Întâia plăcere a fost când l-au dat la școală.</p>
<p>Când s-a văzut el cu ghiozdanul în spate— ghiozdan colea negru, lustruit și cu muchiile roșii, ghiozdan chiar de școală, adevărat ghiozdan, când s-a văzut el mergând la școală, când a intrat el în școală, când s-a așezat el în bancă, când s-a văzut el între școlari și s-a auzit el strigat nu ca acasă: Ionel, ci Brăzdaru loan, deodată s-a simțit altul, s-a simțit cineva, s-a simțit că nu mai e copil, s-a simțit om, om cu treburile lui, cu tovarășii lui, cu numele lui, nume de om, nu Ionel, acela, nume de copil, ci nume de om mare ca toți oamenii: Brăzdaru loan!... Brăzdaru, D-le!... Adică D-le!</p>
<p>Ziua întâi când s-a dus la școală a intrat în clasă, drept la sunatul clopoțelului dar nici n-a băgat de seamă când a trecut vremea de a sunat de ieșire. I-a părut rău că s-a isprăvit așa de repede. Într-o vreme când institutorul a ieșit un moment din clasă, adevărat i-a fost lui Ionel cam frică. Era un școlar care scria pe tablă pe cei care nu erau cuminți. A fost scris sus pe tablă cuvintele: Numele obraznicilor și apoi ceva mai jos trei nume: Panaitescu Traian, lonescu Haralamb, Constantinescu Emil Ionel, se temea să nu-1 scrie cumva și pe el să-l pedepsească învățătorul; dar cu toate acestea parcă îi părea și rău că nu l-a scris, și-ar fi văzut și el numele scris pe tablă, citit de băieți, citit de toți și de învățător. Când a plecat acasă, pe drum i se părea că face niște pași mari, mari de tot, mai mari decât până acum: se uita mai de sus, era mai înalt, parcă mai crescuse! Și lumea cum priveala el! Brăzdaru loan, nu Ionel! S-a isprăvit cu Ionel!</p>
<p>Parcă citea chiar în gândul oamenilor cum ziceau de el: Asta e Brăzdaru loan, școlar în clasa-ntâi primară! Nu vă uitați că parcă ar fi mic, nu e mic, e mare! Și acasă cum a ajuns, a mers drept înainte în casă nu s-a mai oprit deloc. Ieșise el Sar și începuse să sară cu labele pe Ionel, dar Ionel l-a dat la o parte: Marș d-aici! câine prost! Știi tu ce vrea să zică clasa-ntâi primară? Brăzdaru loan?!... Și cum a intrat în casă, repede, scoate ghiozdanul, ia tăblița s-așeanză la masă și scrie! Avea așa mult de scris, avea de scris o față-ntreagă de linii drepte! El știa de mult să le facă și literele, știa să scrie și să citească, învățase acasă, dar acum le făcea, vezi altfel, le făcea la școală!</p>
<p>A două mare plăcere a avut-o acum de vreo trei patru zile: a fost cu părinții, la o soră a mamei, în Moldova, de anul nou, și a văzut plugușorul de-acolo.</p>
<p>Ce e de anul nou cu copiii!</p>
<p>Să fi văzut acolo la țară în ajunul anului nou încă de dimineață, toți băiețeii câte c-un clopoțel ori tălăncuță, care de care umblă și nu-și găsea loc de neastâmpăr, de nerăbdare până ce însera să înceapă a umbla cu uratul pe la ferestrele caselor.</p>
<p>Ionel căpătase și un clopoțel și vrea să ure și el, adică să se ducă cu plugușorul.</p>
<p>I se spusese însă că uratul se începe când înserează, de aceea mereu se uita afară să vadă dacă nu cumva a-nceput să-nsereze. Și parcă în ciuda lui soarele nu se grăbea deloc, mergea așa de greu cu înseratul!...</p>
<p>— Mamă, dar pe ce se cunoaște când înserează?</p>
<p>— Se cunoaște că se-ntunecă.</p>
<p>— Cum se-ntunecă? </p>
<p>— Poi, se-ntunecă cum s-a întunecat ieri și alaltăieri și răsalaltăieri! Tu n-ai văzut până acum?</p>
<p>— Ba da, dar nu știu cum se-ntunccă.</p>
<p>— Cum apune soarele, când dă soarele după deal atunci se-ntunecă.</p>
<p>— De-aici înainte Ionel are numai grija soarelui.</p>
<p>— Uite soarele mai are de mers numai de colo până colo!</p>
<p>În sfârșit apune și soarele și urează și Ionel și vede și mulțime de urători. Dar din toate câte a văzut și i-au plăcut, și se gândea că ar putea face și el, era buhaiul, buhaiul care făcea: Buuu, buuu, buuu...</p>
<p>Ce frumos era buhaiul! Își aduce aminte și de Sfântul Vasile la țară. Noapte senină, cerul cu niște stele mari și sclipitoare parcă săreau scântei din ele, jos alb tot de zăpadă, numai gardurile  negre împrejurul curții. După ce veniseră câteva rânduri de urători, câte unul câte doi, mai mult băieți mici, deodată s-aud pe la poartă, scârbituri de pași pe zăpadă, porțita de la curte se deschide și-ncep să intre parcă ar fi curgând dintr-un izvor mulțime de inși.</p>
<p>De obicei, urătorii când intrau veneau de se așezau la o fereastră unde stăteau de spuneau urătura, dar de data asta cei ce intră se împrăștie prin toată curtea. Unul trece pe dinaintea casei și se oprește încolo aproape de gard, altul în dreptul lui, dar mai aproape de casă, un al treilea tot pe la gard dar mai lângă poartă, iar al patrulea în dreptul celui de-al treilea, dar dinspre casă. Toți patru alcătuiau ca un pătrat drept în fața casei. Unul vine apoi pe portiță trăgând o săniuță pe care se vedea un fel de putinică, ori budăiaș. Unul în urmă duce în spate un suc, unul ține în mână o talancă a cărei limbă lovind din când în când câte într-o margine o face să răsune, un altul vine în urma săniuței ducând în mână un ulcior, iar în urma lui încă vreo doi.</p>
<p>Ionel din casă se uită pe fereastră și se-ntreabâ în gând: Dar ce fac ăștia? Văd că vin cu sanie, cu unelte cu cârdul, cu toată bejenia, cu toată gospodăria.</p>
<p>În acest timp cel cu săniuța, se oprește în dreptul unei ferestre, lasă proțapul săniuței jos și se duce de se așază în genunchi în urma săniuței și s-apucă de cântat, de trebăluit ceva pe la fundul budăiașului. Trage prin mână ca un fel de viță neagră, parcă ar fi o șuviță de păr de cal, iar cel cât ulciorul se apropie și-i toarnă din ulcior apă în mâna în care ținea șuvița. Cel cu sacul în spate pune sacul jos lângă săniuță, iar el se apropie de buhăiaș, îl apucă cu mâinile de fundul ei parcă vrea să-1 țină bine să nu se miște. În sfârșit cel cu talanga se apropie de fereastră și începe să sune și să ureze:</p>
<p>A-ho, ho-ho! Sara lui Sfântul Vasile a-nserat,</p>
<p>Noi cu plugul n-am umblat!</p>
<p>Iau, mai îndemnați, flăcăi.</p>
<p>Și când începe el să ureze numai începe să s-audă răsunând tare: Bu-u-u, bu-u-u, bu-u-u, bu-u-u-u-ul! buhaiul. Buhăiașul de pe săniuță era buhaiul. Flăcăul care se așezase în genunchi la spatele lui îl trăgea și cel cu ulciorul îi turna apă ca să alunece mai bine, ori ca să sune. Iar cei doi care veneau în urmă, unul început să cânte din fluier un cântec vesel de joc, iar altul să bată tobă de cele spaniole. Iar când a zis urătorul: Ia, mai îndemnați, flăcăi, atunci cei patru din curte deodată cu bicele: poc!poc! po?! poc!! de răsună până cine știe unde: iar toți ceilalți strigau lung și tare: Hăi! Hăi!</p>
<p>Și lui Ionel îi plăcea așa de mult amestecul acesta de bu-u-u bu-u cu sunet de tobă, și de talanga cu cântec de fluier, cu urătură și cu pocnete de bice că se uită în curte parcă să le soarbă cu ochii, și parcă nu știu cum să facă să țină mai mult, să nu mai isprăvească, să nu mai plece, să rămână acolo cu el, să-i rămână lui, să-i fie ai lui!!..</p>
<p>Iar când a ieșit cineva de-ai casei, ca să dea colac urătorilor și să le plătească, Ionel a zbughit-o și el în curte. S-a uitat la fata din casă cum a plătit flăcăilor și cum le-a dat un colac, s-a uitat cum cel cu sacul a luat colacul și l-a băgat în sac, apoi s-a dus la săniuță și s-a uitat cu de-amănuntul la buhai cum e din c eși cum e făcut. I-a petrecut apoi pe toți până la poartă și a rămas în portiță uitându-se cu părere de rău după dânșii cum se duc și nu mai rămân cu el. Pentru întâia dată în viața lui suferea amarul unei deziluzii.</p>
<p>— Haide-n casă, Ionel, că-i frig și să nu răcești, zice fata apucându-1 de mână să-l ducă-n casă, iar el parcă nici n-aude: aude numai acel bu-u-u-bu cu talangă, cu fluier, cu tobă și pocnete, și n-are alt dor decât să aibă și el un buhai.</p>
<p>Din ceasul acela acuma nu se mai gândea decât la buhai. Ce fericiți sunt cei ce au buhai! Ce poate fi mai plăcut, mai frumos, mai admirabil decât buhaiul:!-u-u . . . bu!! Poc!, poc! . . Talanga, talanga! ia mai demnați flăcăi... hăi-hăi!!... e frumos! Ce frumos! Vede că nici mama, nici tata, nici Tante Lina nu știu ce e plugușorul cu buhai, căci dacă ar ști și-ar fi făcut și ei câte un buhai. Da nu știu niciunul, văd că nici tata n-are buhai, nici mama, nici Tante Lina! Și dacă n-ai buhai ce ți-e bună casă, ce ți-e bună moșia, ce ți-e bună trăsura, ce ți-s bune toate?</p>
<p>Iar când se duc în casă începe vorba:</p>
<p>— Mamă, dar de ce pocnesc așa din bice la plugușor cu buhai? Mamă, dar de ce strigă: hăi, hăi? Mamă, dar de ce umblă cu buhaiul? Mamă, dar cine face buhaiul? Mamă, acasă o să-mi fac și eu un buhai, nu așa mare, unul mic, mic, mic de tot, n-o să facă chiar bu-u-u, bu-u-u ca ăsta ci numai bu-u, bu-u mai încetișor. Și-o să-ți fac și ție unul, și tatii și Tantei Lina.</p>
<p>Și de-aici înainte Ionel multă vreme în toate zilele numai de buhai vorbește.</p>
<p>Și cum dă acuma de scuturătoarea de coadă de cal numaidecât să-și facă buhai. Ia coada de cal, ia un ciocan, un cui, o bobină cu ață albă de la mașina de cusut, se duce dindosul casei într-un geamlâc și s-apucă să facă buhaiu dintr-un butoiaș de cele de bere.</p>
<p>Planul era așa: să bată un cui in fundul butoiașului, și de cui să lege coada de cal.</p>
<p>Dar când să bată cuiul, cuiul nu merge. Butoiașul de stejar, lemn tare și cuiul, un cui prost și fără vârf, iar dânsul, Ionel, nu prea meșter la bătut cuie: de câte ori dă cu ciocanul nimerește mai mult în degete decât în cui. Se lovește mereu peste degete și pe fundul butoiașului face numai zgârieturi pe unde încearcă să bată cuiul.</p>
<p>Pe când lucrează el așa cu cea mai mare grabă, roș la față de necaz și asudat de trudă, iaca fata din casă trece pe-acolo, îl vede și fuga la mama lui:</p>
<p>— Cuconiță, Ionel dindos în geamlâc nu știu ce trebăluiește, zice că face buhai și trage un curent și un vânt pe-acolo...</p>
<p>— Zice că face buhaiul? întreabă mama foarte îngrijorată. Îngrijorată pentru că nu vrea nici să-1 lase acolo să răcească, dar nici să-1 ia cu sila să-i înfrângă voința. Voința e lucru delicat, s-o înfrângi nu e bine, nici s-o lași să rătăcească, să apuce câmpii ca nebunii, trebuie s-o faci să asculte de dreapta judecată.</p>
<p>— Și trage un vânt, cuconiță, mai adaugă fata.</p>
<p>— Și zice că face buhaiul? întreabă mama.</p>
<p>— Da, și nu vrea să plece de acolo, zice Frusina. De când tot vorbește el de buhai?</p>
<p>— Apoi, zice mama, nu vrea pentru că umblă să-și facă buhaiul. De când tot vorbește el de buhai?</p>
<p>— Dar, cuconiță, să-1 lăsăm să răcească?</p>
<p>— Ba nu, dar trebuie să văd ce e de făcut. Dacă nu-1 las și dacă-1 iau cu sila i se pare că-1 nenorocesc că nu-l las să-și facă buhaiul. Să-i promit c-o să dau cuiva să-i facă un buhai nu știu de-oi putea găsi pe cine să-i facă; nu vreau să rămân față de el,să nu mă țin de vorbă. Știi ce, haide cu mine acolo în geamlâc.</p>
<p>Se duc.</p>
<p>— Ce faci acolo, Ionel?</p>
<p>— Buhaiul, mamă.</p>
<p>— Și din ce-1 faci?</p>
<p>—— Uite din asta, din asta și din asta.</p>
<p>— Bine, o să faci, dar nu aici pentru că mă tem să nu răcești.</p>
<p>— Hai, Frusino, ia toate astea și le adă în odaie la Ionel. Tu, Ionel, în odaie la tine și lucrează acolo, cât vei vrea. Să știi însă că n-ai să faci buhaiul.</p>
<p>— Ba, fac.</p>
<p>— Ba, nu.</p>
<p>— De ce?</p>
<p>— Pentru că ești mic și nu știi, nici nu poți să lucrezi să faci așa lucruri. Un așa lucru nici eu n-aș putea să-l fac.</p>
<p>— Ba, să vezi c-am să-l fac.</p>
<p>— Ba, să vezi că nu.</p>
<p>— Ba, da.</p>
<p>Ionel avea toată încrederea c-o să iasă pe-a lui, dar a ieșit pe vorba mamei. Se-nțelege că i-a părut rău copilului, dar cu toate acestea a văzut și de data asta că mama știe ce vorbește.</p>
<p>Mama a găsit însă pe cineva care i-a făcut un buhai ca-n Moldova. Și-i plăcea lui Ionel buhaiul ușa de mult... mai ales că Sar se temea când îl auzea și lătra la el...</p>
<p>Astfel, mama, ținându-l de-aproape și povățuindu-l și îngrijindu-l cu toată rabdarea l-a scăpat de răsfățare și de îndărătnicie și a facut din el un băiat cuminte și harnic, sănătos, de-ți era mai mare dragul să-l privești și să vorbești cu dânsul, iar la școală, în fiecare an tot cel dintâi în clasă era.</p>
<p>Sar s-a făcut și el cuminte. E câine în tot bunul, foarte bun prieten cu Ionel și foarte bun paznic al casei. Nu e chip să intre cineva în curte fără să știe el. Dânsul e cel mai bun clopoțel vestitor, soneria casei, sonerie vie. </p>
<p>Peste câțiva ani și Ionel o să fie mare. Anii trec. O să-1 vezi mare, o să-1 vezi și pe el tată, cu copii și o să-și aducă aminte să bage de seamă cum se cresc copiii.</p>
<p>În timpul acesta chiar Ionel l-a sculat pe Sar în două picioare și-i strigă: Drepți!... Și Sar stă drept ca un soldat!...</p>
</div>
	   <trailer>Sfârșit!</trailer>
</div>
  </body>
 </text>
</TEI>
