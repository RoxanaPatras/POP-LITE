<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Americana îndrăgostită: ediție POPLITE </title>
            <author>Pop, Vasile</author>
            <respStmt>
               <resp>codare POPLITE</resp>
               <name>Teodora Iuriusciuc</name></respStmt>  
            <respStmt>
            <resp>verificare codare POPLITE</resp>
            <name>Lucreția Pascariu</name></respStmt>  
            <respStmt>
               <resp>corectură manuală</resp>
               <name>Diana Iosub</name>
            </respStmt>
           <respStmt>
            <resp>verificare corectură manuală</resp>
             <name>Oana Ionescu</name>
            </respStmt>
            <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
         </titleStmt>
         <publicationStmt>
            <publisher>UAIC</publisher>
            <date></date>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="10.5281/zenodo.10781442"></ref>
         </publicationStmt>
         <sourceDesc>
            <bibl>
               <author>Pop, Vasile</author>
               <title>Americana îndrăgostită</title>
               <pubPlace>București</pubPlace>
              <publisher>EDITURA LIBRĂRIEI SOCEC</publisher>
               <date>1920</date>
               <decoNote type="illustration" subtype="no"/>
               <dim unit="char" type="big"/>
               <extent>
  <measure unit="word">47560</measure>
  <measure unit="page" type="under_250"/>
  <measure unit="feuilleton" type="under_65"/>
  <measure type="complete"></measure>
               </extent>
            </bibl>
         </sourceDesc>
      </fileDesc>
      <profileDesc>
         <textClass>
            <keywords scheme='https://opentheso.huma-num.fr/opentheso/api/theso/Typologie'>
               <term type='domaine' ref="https://hdl.handle.net/20.500.11942/crteb7oodgosm">literatura</term>
               <term type='factualite' ref="https://hdl.handle.net/20.500.11942/crt22aacdhvi7">fictiune</term>
               <term type='forme' ref="https://hdl.handle.net/20.500.11942/crtnufdew1lfb">proza</term>
               <term type='genre' ref="https://hdl.handle.net/20.500.11942/crthuyig1pxri">roman</term>
               <term type='agencement' ref="https://hdl.handle.net/20.500.11942/crtbdm5xnc6io">foileton</term>
               <term type='origine' ref="https://hdl.handle.net/20.500.11942/crtxolq1evsr9">opera originala</term>
               <term type='discours' ref="https://hdl.handle.net/20.500.11942/crt4wma17ncnj">narativ</term>
               <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
               <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
            </keywords>
            <keywords>
               <term type="reception" n="under 5"/>
               <term type="print_count" n="under 10"/>
               <term type="finished"></term>
               
            </keywords>
         </textClass>
      </profileDesc>
      <encodingDesc>
         <projectDesc>
            <p>Cuvantul cheie de tip "reception" indica numarul de comentarii critice formulate cu referinta la textul publicat.</p>
            <p>Cuvantul cheie de tip "print_count" indica numarul de editii ale textului in intervalul de 10 ani dupa prima publicare.</p>
            <p>Cuvantul cheie de tip "finished" indica stadiul realizarii operei de catre autor.</p>
            <p>Masura de tip "complete" indica faptul ca am gasit romanul in forma completa.</p>
         </projectDesc>
      </encodingDesc>
   </teiHeader>
    <text>
    <front>
    <div type="titlepage">
    <p>VASILE POP</p>
    <p> AMERICANA ÎNDRĂGOSTITĂ</p>
    <p> ROMAN</p>
    <p>EDIȚIA II-a </p>
    <p>BUCUREȘTI</p>
    <p>Edit. Librăriei SOCEC  Co. Societ. Anonimă</p>
    </div>
    
    <div type="liminal">
    <p> Romanul acesta, scris în mare parte pe când mă aflam în Statele-Unite, a fost brodat cu elemente luate din viața românilor de acolo. Pe atunci poetul Edwin Markham, — căruia am fost prezintat de amicul meu Leon Feraru,— m-a îndemnat să descriu Viața românilor din Statele Unite, în contactul lor cu americanii.</p>
    <p> Marele poet E. Markham o fi spus-o poate în glumă; eu am luat-o în serios. Acuma văzând succesul scrierii de față, găsesc că e și drept și logic să dedic această lucrare celui mai mare semănător de frumuseți ce a avut America. Simt o deosebită mândrie să fac aceasta, având numai regretul că nu sunt la înălțimea așteptărilor poetului american.</p>
    <p> V. P.</p>
    </div>
    
    <div type="titlepage">
    <head>AMERICANA ÎNDRĂGOSTITĂ</head>
    <head>- ROMAN -</head>
    <p> Toate drepturile rezervate.</p>
    </div>
       
    </front>
     <body>
 <div type="part" n="1">
<head>PARTEA I</head>
<p>Oprită la vitrina enormă a Restaurantului popular, tânăra se uita la cele câteva feluri, expuse artistic, menite să impresioneze plăcut pe trecători.</p>
<p>Palidă și cam trasă la obraz, femeia nu arăta să aibă mai mult de 23 ani, și cu toate că hainele îi erau cam purtate, se vedea că avea obiceiul de a se îmbrăca bine și mai ales curat.</p>
<p>Statura îi era ceva mai mare de mijlocie: sub pălăria-i simplă, părul blond tăiat scurt cădea în bucle ondulate, iar în obrazul drăgălaș luceau ochii albaștri, cari, deși ușor cercuiți de oboseală, erau mari vioi, și denotau o deșteptaciune deosebită. Gura roșie,cu buze pline, avea linii armonioase. Trecătorii se uitau la femeie, o măsurau din ochi și treceau înainte. Unii intrau anume în restaurant ca să aibă putința de a o vedea și din față prin vitrină.</p>
<p>Tânăra se sprijini de zid, oftă și când ridică ochii, văzu un tânăr ca de 25 ani, înalt, brun, oprit alături. Tânărul se emoționa de îndată ce încrucișă ochii cu ea. Femeia îi surâse și el răspunse cu un zâmbet timid, apoi vru să intre în vorbă, dar se sfii el mai surâse odată către necunoscută și intră în restaurant. Tânărul se așeză la o masă aproape de fereastră, ca să o mai poată vedea. Femeia îndreptă ochii, prin geam, spre el, și tânărul făcu un gest de invitare arătând locul gol de la masa lui. Tânăra tresări, și cu o licărire de speranță în ochi, făcu o mișcare repede, apoi se potoli și cu pași măsurați intră în restaurant.</p>
<p>Bărbatul îi surâse încurcat, timid, pe când ca, căutând să arate un aer mai puțin trist, întrebă dacă i se dă voie să ia loc la masă.</p>
<p>— Poftim, poftim, zise întrebatul repede.Poftim șezi; e loc pentru toată lumea aici.</p>
<p>Fata se așeză căutând prin ținuta ei discretă să nu fie supărătoare; dar tânărul învingându-și sfiiciunea o întrebă în limba engleză:</p>
<p>— Nu cumva ne-am mai văzut noi undeva, domnișoară?...</p>
<p>— Nu cred, răspunse blonda, dar, ca să simplificăm lucrurile, e mai bine să ne prezentăm: eu mă numesc Elena; Elena Strand... D-ta, poate nu ții să-ți știu numele adevărat, d-ta să zicem că te numești Alexandru, Alexandru George.</p>
<p>Tânărul replică pe un ton sincer și comunicativ: </p>
<p>— Ba, eu nu mă numesc nici Alexandru, nici Georgc. Eu sunt Dan Constantin. Unii, la fabrică, îmi spun: Constantinescu...</p>
<p>— Îmi parc bine de cunoștință, zise Elena întinzându-i mana cu o mișcare simplă, neafectată. Îmi parc bine... Mai ales că văd că nu-ți ascunzi numele... Asta dovedește că ești un om cu gânduri curate.</p>
<p>— Ce gânduri curate? întrebă tânărul.Eu nu am nici un fel de gânduri... Eu sunt drept... drept ca prostul... La mine, ce-i îngușă, ’i și în căpușă! Eu sunt român. Nu sunt nici prefăcut și încă nu-s american... Eu spui verde tot ce am pe cuget.</p>
<p>— Asta e frumos, îl întrerupse Elena, e frumos dar nu prea e practic. Mai ales aici. Aici trebuie să pari cu totul altceva decât ceea ce ești. Aici, dacă ești un om cinstit, trebuie să-ți dai aere de pungaș, ca să nu te râdă lumea, sau dacă ești pungaș
trebue sa faci pe cinstitul.</p>
<p>Dan îi prezintă politicos lisla de bucate zicând:</p>
<p>— Se poate, dar pentru mine o prea multă bătaie de cap. Eu decât să mă prefac, mai bine spun adevărul. E mai economic.</p>
<p>Elena, rămasă cu hârtia în mână, spuse cu sinceritate:</p>
<p>— D-ta trebuie să fii o fire dreaptă, un om de ispravă..</p>
<p>— Nu totdeauna... răspunse Dan râzând ușor, și fiindcă fata care servea la masă se apropiase și îl întreba ceva, el se adresă Elenei:</p>
<p>— Nu te superi dacă te rog să primești să mâncăm aceleași feluri? Alege d-ta domnișoară, și dumneaei execută.</p>
<p>— Primesc, cu plăcere și nu mă supăr, ci mă bucură propunerea d-tale. Alege d-ta. Și îi dădu menu-ul.</p>
<p>Dan luă lista, și explică:</p>
<p>— Apoi uite de ce: Dacă dă mâncarea la un loc, dă mai mult, și este ceva mai ieftin. Și cu degetul arată pe listă felurile dorite, apoi adăugă: și cafea. D-ta, urmă el, nu bei bere? că aici se dă bere la masă.</p>
<p>Tânăra clătină din cap:</p>
<p>— Nu, mulțumesc. Eu nu beau alcool la masă.</p>
<p>Fata de serviciu plecă, după ce bătu cu prietenie pe Dan pe umăr.</p>
<p>— Hă, zise Dan râzând, să le vezi pe Germane bând; e ceva de speriat. Uite, alea de colo, de la masa cea mare să le vezi, cum ies de aici pe două cărări. Te strâmbi de râs! Eu când sunt necăjit, vin aici, sau mă duc într-un local — știu cu mai multe — unde vin femei și beau singure. Și râd, râd, de-mi vine leșin. Ce sunt bărbații caraghioși când sunt beți, dar pe femei să le vezi! Știi, râzi! știi —scuză-mă, — te ții de burtă, zău!</p>
<p>Elena surâse și goli cu sete apa din paharul aflat pe masă, apoi zise fără să accentueze prea mult:</p>
<p>— Văd că te protejează fata de aici. Îți e prietenă?</p>
<p>Dan răspunse cu un ton liniștit:</p>
<p>— Cum e cu toată lumea... Se poate să fie cu mine mai prietenoasă fiindcă eu sunt totdeauna politicos. Nu fac pe zoritul sau pe supăratul... Că pierd.</p>
<p>Elena dădu din cap, surâzând:</p>
<p>— Credeam că e altceva... Căci văd este drăguță, frumoasă, e și grăsulie.</p>
<p>Tânărul replică râzând:</p>
<p>— Cum naiba să nu fie grasă, când n-o costă mâncarea parale, Domnișoară?... Dar mai drăguță decât ea, cu mult, ești d-ta.</p>
<p>— Ai observat? surâse femeia; dar ca și când i-ar fi părut rău ca a scăpat o ironie, ea adăugă repede: Ai observat, că... ea te-ab ătut cu multă prietenie pe umăr?</p>
<p>Dan răspunse cu aceeași exuberanță: </p>
<p>— Poate să mă bată și pe cap și poate să-mi spargă și capul, bătând în el, că eu tot nu sunt pentru ea... Eu am alte planuri. Eu vreau să iau o ființă deșteaptă... O femeie care a cunoscut ce e greul vieții, și a suferit, și știe ce o suferință și știe ce o sărăcie... Poftim servește-te d-ta, domnișoară întâi, ș’apoi am să mă servesc eu.</p>
<p>Elena, mulțumi din cap, alese bucățile cele mai bune și își puse în farfurie o porție ca de om flămând.</p>
<p>Dan își zise în gând:</p>
<p>— Bree dar ia, nu se încurcă. Asta mă scoate la covrigi!</p>
<p>Însă văzu cu uimire că tânăra îi dă farfuria cu mâncare lui, zicând:</p>
<p>— Să mă ierți dacă poate nu am nimerit bucățile care îți plac.</p>
<p>Dan mulțumi cam încurcat regretând cele ce gândise:</p>
<p>— Apoi... mi-ai pus prea mult... Adică ai pus cele mai multe bucăți.</p>
<p>Fata cercă să schimbe vorba:</p>
<p>— Văd că deși ești străin, vorbești bine englezește. Ești de mult în America?</p>
<p>— Eu știu bine, zise Dan, fiindcă am lucrat numai între englezi, în Boston. Acolo se vorbește englezeasca cea mai curată. Acum lucrez tot între americani la una din fabricile de locomotive ale lui Godwin, Regele locomotivelor. Ai auzit de el?</p>
<p>— Da. Are o fată frumoasă: Cecilia, o cunosc.</p>
<p>— Cum? exclamă el: cunoști pe fata lui Godwin.</p>
<p>— Am urmat la același pension, dar e probabil că m-a uitat: e de mult... de când părinții mei erau... bogați...</p>
<p>— Are cele mai mari ateliere din lume, reluă tânărul, e cel mai teribil tip de muncă...</p>
<p>Pe când Dan vorbea îmbucând bucăți mari, Elena îl privea, stăpânindu-și pofta; și fără a părea că-i dă vreo atenție, observă toate mișcările tânărului. Fața ei, până aici palidă, începu să capete culori, și aerul ei obosit se schimbă: ochii începură să fie mai lucitori și cu încetul și ținuta ei păru a se face mai semeață. Fata păstră în vorbă și în mișcări aceeași rezervă discretă. Ea întrebă surâzând:</p>
<p>— De ce ții d-ta ca soția d-tale, de care vorbeai adineaori, să fio o femeie care să fi suferit? O ființă deșteaptă, e mai ușor de găsit decât una care a suferit...</p>
<p>— Da, de unde! exclamă Dan. Una deșteaptă e mai greu de găsit decât una care a suferit. Am spus că vreau o femeie care să știe ce e suferința, și sărăcia, ca să pot pune temelia unei averi.</p>
<p>Si cum vecina lui îl privea, tânărul reluă cu un aer simplu:</p>
<p>— Uite: eu câștig potrivit și am chiar perspectiva să fiu avansat dar deși sunt singur, nu mă aleg cu nimic.</p>
<p>— Și dacă ai fi cu cineva? Unde ar fi bogăția? În loc să zici vai de mine, ai zice vai de noi.</p>
<p>— Nu, răspunse Dan, cu un gest ca de un om chibzuit: o femeie cu judecată, te ține de scurt, știe să orânduiască totul în casă; știe să te îndemne la economie. Și de unde aici, la restaurant, nu mi s-ajunge un dolar pe zi, acasă, o gospodină bună, potrivește pentru doi inși mâncare pe 3 zile cu doi dolari. Pe urmă poți face gradinărie acasă, și dacă ea este cât de puțin econoamă, bogăția vine de la sine...</p>
<p>Elena surâse, privindu-l drept în ochi:</p>
<p>— Dar pentru asta și d-ta trebuie să fii om de ispravă, trebuie să nu joci cărți, să nu cheltuiești cu prietenii, să nu rămâi noaptea în oraș... Să te supui unei reguli, unei discipline casnice...</p>
<p>Dan replică voios:</p>
<p>— Cum să nu? Aș face-o cu plăcere, în ziua în care aș găsi o femeie deșteaptă.., Și chiar dacă ar fi mai cultă și mai deșteaptă decât mine, nu m-ar speria.</p>
<p>— Dar ce, domnule: o femeie mai cultă este o sperietoare pentru bărbați?.. întrebă Elena surâzând.</p>
<p>— Vezi bine! Dar ce crezi? Puțin canon este să lucrezi toată ziua condus, și apoi să vii seara acasă, sub altă conducere? De la stăpânul din oraș mai poți pleca, de la cel de acasă greu... Însă eu aș primi...</p>
<p>Pata întrebă cu un râs forțat:</p>
<p>— Să fii la încă un stăpân?</p>
<p>— Da, dacă stăpânul ăsta m-ar îndruma spre bine...</p>
<p>Elena, înviorată acuma de tot, cu obrajii trandafirii și cu o expresie vioaie, drăgălașă în ochi, îl privea surâzând.</p>
<p>Tânărul se uita la ceasornicul din perete și zise pripit:</p>
<p>— Oho, dar repede mai trece vremea cu d-ta! Trebuie să plec la lucru... Și aș fi dorit să ne împrietenim, căci poate că din cunoștința asta ar fi ieșit un bine pentru amândoi...</p>
<p>Fata de serviciu îi dădu cecul, el puse două piese de câte cinci cenți în mijlocul mesei și se sculă făcând politicos semn Elenei, să treacă înainte.</p>
<p>După ce plăti la casă costul consumației, el se opri în stradă zicând tovarășei sale:</p>
<p>— Uite d-șoară, văd că d-ta, deși ai înfățișarea unei femei care a stat bine pari a sta... rău.</p>
<p>Și cum fata nu răspunse, el continuă:</p>
<p>— Să scuzi că sunt așa de sincer-grosolan... Dar aș dori să mai vorbim. Nu vrei să vii la ora 6 și 30 tot aici? Poate ne înțelegem, și în acest caz aș dori să-ți propunsă fii... nevasta mea.</p>
<p>Elena îi privi uluită apoi exclamă:</p>
<p>— Glumești! abia ne-am văzut, nici nu mă cunoști și... Dar poate înțelegi altceva prin aceasta... Și eu nu am meritat să fii cu mine grosolan.</p>
<p>Dan duse mâna la inimă cu un gest de sinceritate:</p>
<p>— Nu nu! d-șoară. Nu sunt grosolan. Gândul meu este mult mai demn și mai practic, decât crezi. Vino diseară la 6,30 să luăm masa împreună și o să vorbim. Dar propunerea mea este asta. Gândeștc-te la ea: eu, deși m-am gândit de multe la ea, acuma o să mă gândesc numai la dumneata.</p>
<p>La ora indicată Dan intră în restaurant și se așeză la aceeași masă, așteptând cu ooarecare nerăbdare să vină Elena.</p>
<p>După câteva momente, chelnerița îl bătu pe umeri și îi spuse:</p>
<p>— Uite-o; prietena d-tale este colo în fund unde este aprinsă lumina și te așteaptă.</p>
<p>Dan găsi pe Elena la o masă retrasă: părea acum mult mai drăgălașă. În lumina produsă de electricitate, era rumenă, de păreacă se boise.</p>
<p>Și cum își scosese pălăria simplă, părul ei tăiat scurt, apărea mai frumos: de un blond roșcat, cu reflexe aurii. Acest roșu părea mărit de panglica verzuie care îi cercuia capul, cuprinzând o buclă pe frunte, și îi lipea ondulatele plete, mai strâns de
tâmple.</p>
<p>Fruntea abia apărea peste sprînceana dreaptă, și genele lungi de un colorit negru, peste ochii mari albaștri, de un albastru-închis, dădeau privirii sale un accent de melancolie dureroasă. Acest aer de melancolie era mărit mai ales de proporțiile pe care albastrul închis o lua în ochii ei. Pupilele negre, cât și corneea, era întreagă înecate în albastru, iar albul delicat al globilor cât și punctele, de un roz dulce, de la colțurile interioare ale ochilor, contribuiau la mărirea farmecului pe care privirea ei melancolică, o revărsa în inima oricui o privea.</p>
<p>Obrazul îi era de un oval mai mult rotund, din cauză că bărbia, forma, cu liniile ce porneau dinspre urechi peste marginile obrazului, o singură rotunjire armonioasă și dulce. Linia aceasta era ușor întreruptă de bărbia ei mică. Obrajii erau aproape plini, de un roșu trandafiriu, pe când năsucul delicat și micuț, însă minunat proporționat, părea mai mult creat așa delicat pentru a scoate în relief admirabilele linii pline ale buzelor. Buzele, erau roșii, pline, cărnoase, însă de o tăietură și de contururi de o gingășie ideală.</p>
<p>Privit în total chipul fetei, cu ochii albaștri mari, melancolici, cu liniile de o delicateță diafană, părea a fi acoperit, ca de o cască aurie, înfășurată cu o panglică verde. Efectul acestei panglici asupra ochilor, guriței și obrazului, era covârșitor:
scotea în relief, fiece linie, înfrumusețând-o.</p>
<p>Fata văzându-se scrutată, linie cu linie, de către tânărul din fața ei, se rumeni. Ea simți roșeața ivindu-i-se pe obraz. Cu un gest simplu scoaase o batistă albă, se frecă de câteva ori pe pieliță și zise surâzând:</p>
<p>— Trebue să fiu stacojie, uite mă șterg, ca să nu crezi că sunt vopsită. Acum arăt mai rumenă
decăt aș voi. La prânz eram palidă.</p>
<p>— Înțeleg... nu mâncaseși încă, zise Dan: apoi ca să o dreagă adăugă repede. Și eu sunt slăbit, când nu iau dimineața ceva în gură.</p>
<p>— O; eu, cu, mâncasem, zise Elena, cu un surâs blajin. Și cum el o privea cu un aer uimit, ea urmă: mâncasem încă de alaltăieri;</p>
<p>Dan pricepu și zise repede:</p>
<p>— Așa? Nu mă miră de ce erai palidă și abătută... Dar acuma, uite, toate au să se schimbe, dacă vrei d-ta, bineînțeles.</p>
<p>— Da da. Eu vreau. zise Elena. Dar nu așa cum crezi d-ta.</p>
<p>D-ta ai nevoie după cum am înțeles — nu de o nevastă, ci de o gospodină. Pentru a lua o ființă de nevastă, trebuie să o iubești, și-apoi, trebuie să știi cine este. D-ta nici nu mă iubești și nici eu...</p>
<p>Eu uite, îmi place să vorbesc drept, acolo unde se poate. Eu, eu nu te iubesc.</p>
<p>Dan, strâmbă din buze, și zise mai rar.</p>
<p>— Cam ai dreptate, dar o tovărășie bună putem face...</p>
<p>Elena explică serios:</p>
<p>— O tovărășie fără... căsătorie, da.</p>
<p>— Cum; fără căsătorie? întrebă Dan.</p>
<p>Adică d-ta nu ai de când să te căsătorești de fel...</p>
<p>— Să vezi, răspunse Elena, cam cu îndoială... O căsătorie, cu... preot, este un lucru care se oferă foarte rar. O căsătorie liberă îți oferă toți. Dacă aș fi admis așa ceva, nu eram azi muritoare de foame. Dar firea mea și creșterea pe care am avut-o, nu mă lasă să primesc situații de astea. Eu am fost institutoare.</p>
<p>Dan, fu gata să se scoale, atât îl impresiona titlul Elenei. El zise cu o nuanță mai respectuoasă decât până aici:</p>
<p>— Ceea ce am propus eu d-șoară, este foarte onorabil. Și am făcut propunerea, gândindu-mă că până să vină prietenia, d-ta poți avea împotriva mea o garanție...</p>
<p>Cu glasul șovăit fata zise:</p>
<p>— Da, se poate; dar nu vreau eu. Eu aș voi întâi să văd ce fel de om ești d-ta, și apoi să vezi și d-ta apucăturile mele. Eu am fost institutoare, dar aici, am fost silită să fac lucruri pe care nu le-aș fi făcut în altă parte a lumii. De aceea aș voi întâi să stăm trei patru luni, ca niște prieteni, și apoi...Dacă ți-o conveni....</p>
<p>Dan zise cu vioiciune:</p>
<p>— Îmi convine de pe acuma.</p>
<p>— Știu: asta o crezi acuma, reluă Elena dar eu nu vreau să te leg. D-ta înțelegi.</p>
<p>— Înțeleg d-șoară, că d-ta ești o ființă deosebită; că, în loc să vrei să pui îndată stăpânire pe mine, cauți să-mi dai timp să mă gândesc. Dar eu m-am gândit de mai de mult la pasul ăsta. Și azi după ce te-am văzul ca suferi, mi-am spus, că, după apucături, după vorbe, după delicateța de care ai dat până acum dovadă — ești ființa care mi-ar conveni mai bine. Acuma văd că ai și un grad de cultură superior mie. Eu am terminat gimnaziul, dar nu am prea citit de atunci încoace. Și sunt sigur că o să fii și d-ta mulțumită și eu.</p>
<p>Fata de serviciu sosi și întrebă pe Dan în șoaptă:</p>
<p>— Desigur sora d-talc...</p>
<p>— Nu, mai mult, răspunse Dan tot în șoaptă.</p>
<p>— Mai mult? Amorcaza d-tale?</p>
<p>— Nu... Nevasta mea. Viitoarea mea nevastă.</p>
<p>Fala înclină din cap zicând, ceva mai tare:</p>
<p>— Dar știi că este drăgălașă?! Norocosule!</p>
<p>— Dacă îți place așa mult, zise Dan atunci dă-i porțiile mai bune.</p>
<p>Chelnerița râse bătându-l pe umăr, și plecă.</p>
<p>— Desigur observă Elena, a vorbit de mine.</p>
<p>— Da, zicea că ești drăgălașă. Și nu are gust destul de bun.</p>
<p>Elena ușor atinsă, surâse cam în silă, pe când Dan urmă:</p>
<p>— Nu are gust bun; că d-ta nu ești drăgălașă, d-ta ești frumoasă de-a binelea.</p>
<p>— Îți mulțumesc de politeță, replică institutoarea. Dar să vorbim de lucruri practice.</p>
<p>— De căsătoria noastră.</p>
<p>— Nu, nu, zise Elena, să vorbim de gospodăria, ce ai de gând să întemeiezi.</p>
<p>— Să întemiem... vrei să spui.</p>
<p>— Fie și așa, rosti tânăra, și urmă:</p>
<p>Ca atare să vedem ce ai de gând. Uite eu, am suferit mult. Acuma aș avea nevoie, dacă aș admite
idea d-tale, să-ți spun tot trecutul meu... și asta nu pot...</p>
<p>Dan întrebă cu o ușoară uimire:</p>
<p>— Ce este așa de greu?</p>
<p>Greu nu este, — replică fata, — dar eu abia te-am văzut.</p>
<p>Și deși, e drept, că ai fost gentil, și ești, dar crezi că pentru că ai cheltuit un dolar cu
mine, trebuie numai decât să-ți destăinuiesc toate tainele mele?</p>
<p>— O, nu, replică Dan încurcat,—nici nu cer, nici nu aș avea dreptul să cer așa ceva.</p>
<p>— Nici eu nu ți-aș cere d-tale, urmă Elena, numai dacă ar fi să ne căsătorim, ar trebui să-ți
spun totul... Dar acum, în momentele astea, în starea de suflet în care mă aflu, nu
pot.</p>
<p>Mai târziu, când ne vom împrieteni îndeajuns, voi putea cu multă ușurință. De aceea trebuie,
dacă vrei să ajungem unde ai spus, trebuie să admiți cele ce spun eu: întâi să fiu o
gospodină, apoi poate să ne împrietenim, și ne putem, dacă vrei, ne putem
căsători... dacă nu-ți schimbi gândul. Dar știi...domnule, eu vorbesc precis.
Gospodina este și rămâne gospodină! Prietena o să fie o prietenă, și numai ca...
măritată, pot să-ți fiu mai... mult...</p>
<p>Dan surâse, cam încurcat, dar, bucuros că lucrurile se îndreptau în direcția planurilor lui, el
zise repede:</p>
<p>— Desigur, d-șoară are să fie după cum vrei. Și ca să vezi că este serios ceea ce vorbesc,
propun să mergem să vezi casa mea și să începem a pune la cale... gospodăria.</p>
<p>—Merg, replică Elena, dar să ții minte: eu am pierdut postul meu din învățământ, din pricină
că am scos ochii unui inspector care a vrut să... să-și ia drepturi fără voia
mea.</p>
<p>Dan își suprimă cuvintele de mirare ce sta gata să rostească și zise zâmbind:</p>
<p>— Oh... înțeleg... dar eu... eu nu sunt inspector.</p>
<p>— Bine... ține minte. Iți scot ochii! încheia Elena râzând.</p>
<p>Vorbind pe un ton glumeț, amândoi se îndreptară spre locuința lui Dan.</p>
<p>Era o odaie de trei dolari pe săptămână. Într-însa se aflau adunate tot felul de lucruri
folositoare; toate așezate cu oarecare regulă. Curățenia însă era cam dubioasă.</p>
<p>— Toate sunt ca la un burlac, se scuză Dan surâzând. Am vrut să stau și chiar am stat cu
băieți. Dar pe lângă că nu țin regulă, mai mă și ispitesc la cărți, la băutură, la
plimbări și am rămas mai bine singur. Pe urmă, știi, sunt unii care trebuiesc bătuți
ca să facă o baie. De aceea stau, după cum vezi, singur cuc.</p>
<p>— Mă miră, — zise Elenea, luând loc pe scaunul oferit,—mă miră că d-ta nu ai găsit o...
prietenă.</p>
<p>— M-am ferit ca de dracu.</p>
<p>— Dar văd că de mine nu te ferești; văd că mai mult mă feresc eu de dumneata.</p>
<p>Dan căută în gând o explicație ceva mai politicoasă, dar nu putu găsi, și zise cu simplicitate:</p>
<p>— Degeaba mă trudesc să găsesc cuvinte și lămuriri măgulitoare că nu pot. Aș zice că m-am simțit
și atras de d-ta. Apoi să spun drept... D-ta erai... în nevoie. Și mi s-a părut că
dacă te-aș ajuta, aș avea drept la... cum să zic? la bunăvoința d-tale.</p>
<p>— Vrei să spui: drept la recunoștința mea. La ea ai drept și fără să-mi propui să-ți fiu
nevastă.</p>
<p>Dan continuă cu aceeași sinceritate:</p>
<p>— Nu tocmai. Fiindcă să vezi: socoteala mea este cam egoistă.</p>
<p>— Știu, replică Elena, și văd. Dar toate, chiar și dragostea este egoistă, pe lumea asta. Și
mergând drept la țintă ea întrebă: Să vedem ce plan ai?</p>
<p>Tânărul căută câteva clipe în gând o frază mai puțin precisă, dar nu găsi, și răspunse
simplu.</p>
<p>— Plan? Ce plan? Să ne mutăm împreună.</p>
<p>Elena surâse, apoi întrebă:</p>
<p>— Dar știi condiția mea?</p>
<p>Dan o privi ca să-și amintească de ce era vorba, și replică:</p>
<p>— Știu cum să nu: Ochii!</p>
<p>Și-amândoi râseră cu hohot.</p>
<p>Elena, reluă cu seriozitate:</p>
<p>— Să știi că nu e glumă. Eu sunt obișnuită să mă țin de cuvânt. Să știi că pun mai mult preț pe
voința decât pe viața mea.</p>
<p>— Pe voința d-tale? Cum adică.</p>
<p>— Adică, răspunse Elena, pe voința mea de-a iubi pe cineva, când vreau eu... sau pe cine
vreau eu...</p>
<p>Tânărul dădu din cap, zicând cu voioșie:</p>
<p>— Sunt înțeles. Dar ca precauție o să mă duc să-mi asigur ochii. Ne-am înțeles. Acuma, dacă vrei
să ne întâlnim mâine la prânz la masă. Am să mă anunț la lucru, că nu pot veni după
prânz, și de acolo, de la restaurant mergem după casă. Acuma, poftim zece dolari;
poate că ai nevoie, să plătești la casa d-tale.</p>
<p>Elena primi banii cu simplicitate, fără nici o protestare, mai stătu câtva timp de vorbă, apoi
plecă după ce strânse mâna lui Dan.</p>
<p>A doua zi, amândoi se întâlniră la restaurant și porniră ca doi prieteni să caute casă.</p>
<p>Întâmplarea îi ajută să găsească într-o clădire trei odăi mari, o bucătărie, cu gaz și o baie cu
încălzitor de apă. Elena șopti:</p>
<p>— Are lumină electrică și bucătărie cu mașină nouă. Asta e raiul!</p>
<p>Dan la rândul său zise ca să nu fie auzit, de îngrijitoare:</p>
<p>— Are baie cu încălzitor: ăsta e al șaptelea cer!</p>
<p>— Și e aproape de piață, reluă Elena!</p>
<p>— Și de atelierul meu, adăugă Dan. Asta e raiul pe pământ... Și costă numai cu un dolar mai
mult decât odaia singură și necurată, cu zece inși pe o baie, pe care o aveam
dincolo.</p>
<p>Când se văzură singuri în apartamentul lor gol, dar curat, tânărul exclamă în culmea
bucuriei:</p>
<p>— Avem să o mobilăm împărătește!</p>
<p>Elena, îl convinse să fie totul simplu, la început; zicând în glumă:</p>
<p>— Barem dacă nu vei putea să te înțelegi cu mine, să nu rămâi prea mult dator.</p>
<p>Ei porniră îndată să ia mobilă, cu plata în rate. Aleseră numai cele strict necesare: două
paturi, scaune, mese, diferite cratițe, farfurii: în sfârșit tot ce trebuia pentru o
gospodărie mică, simplă.</p>
<p>Când se instală în noua locuință, Elena, ca și când ar fi fost transformată într’o mașină de
muncă, începu să pună toate la cale, cu o îndemânare și mai ales cu o râvnă care
făcu pe Dan să-și exprime pe față admirația.</p>
<p>Dar mai surprins fu când, venind într-o zi cu 20 minute mai devreme acasă, o găsi călcând rufele
lui, cu o mașină electrică de călcat, împrumutată dela o vecină.</p>
<p>— Tocmai mă gândeam să trec pe la o spălătorie să rog sa vină să le ia... Și cum? singură le-ai
spălat? Unde? că nu avem albie?.</p>
<p>— În baie.</p>
<p>— Cum? întrebă Dan nedumerit: în baie? Păi ai stat toată vremea cu capul în jos, frecând la
negriturile mele?... Să știi că... îmi pare rău că te-ai ostenit atâta.</p>
<p>— Pai am stat numai o jumătate de zi, că pe ale mele încă nu le-am început... Să vezi de ce. Cu
banii ce ar trebui dați la spălătorie, putem da acont pentru a cumpăra o mașină de
spălat rufe și se plătește din câteva spălături.</p>
<p>Mâncarea era totdeauna gata. Fata îi pregătea din timp totul pentru a doua zi, și Dan nu găsea
cuvinte ca să-i aducă destule laude.</p>
<p>Elena, sta seara în odaia ei, și citea. Se culca după ce vedea că Dan a stins lampa; și se scula
înaintea lui. Trecea prin odaia lui spre baie, pe furiș, și îl scula după aceea pe
Dan din somn.</p>
<p>Erau ca doi prieteni foarte buni: și pe cât era el de cu grijă, să nu o supere, pe atâta ea căuta
să-l mulțumească prevenind toate gândurile lui.</p>
<p>Fiindcă observase în câteva rânduri că Elena părea dornică de a se plimba, el orândui lucrurile
astfel încât să poată ieși la o grădină publică. Toamna începea să dea o viață și o
colorație nouă arborilor și plantelor.</p>
<p>Tânăra, agreabil impresionată de propunerea lui de a ieși la plimbare, se îmbrăcă și îl însoți
vorbind cu un aer de voioșie neobișnuit. Ea îl luă de braț cu prietenie:</p>
<p>— E drăguț din partea dumitale că mă plimbi. Nici nu bănuiești ce sete de frumusețile naturii mă
mistuie uneori. Eu aș fi bună soție pentru un vânător. Ce mai tovarăș ar avea în
mine.</p>
<p>— Pui să devin vânător și să ne mutăm la țară, că este ușor.</p>
<p>— Da, cunosc, replică fata. Cu 16 dolari poți cumpăra ori undr pe domeniile Statelor-Unite, un
loc destul de mare ca să faci o fermă și să trăiești. Dar trebuie muncă și iar
muncă. Pierzi anii cei mai frumoși muncind ca un rob.</p>
<p>— Negreșit... zise el gânditor, dar poțilucra cu mașini și motoare. Creditul se acordă aici
oricărui om care vrea să muncească. Și viața în aer liber, e o adevărată
binecuvântare... Să strângem ceva bani și să ne mutăm la țară, deși eu aș crede că
în oraș se pot cumpăra mai ușor case și orice.</p>
<p>Vorbind ambii, ajunseră în parcul orașului.</p>
<p>Copii, conduși sau supravegheați de servitoare negre, zburdau, făcând zgomot, călcând iarba fără
a fi stingheriți de paznici. Un copil alunecă și era gata să cadă lângă Elena. Cu o
mișcare de o neasemănată iuțeală și promptitudine, tânăra îl apucă și îl ridică.
Micuțul vru să plece, dar se întoarse și întrebă: </p>
            <p>— Nu vrei sa mă săruți doamnă?...</p>
<p>— Eu multă plăcere micuțule! exclamă Elena, cu multă plăcere! Și cuprinzându-l în brațe îl
sărută.</p>
<p>— Poate vrea să mă sărute și bărbatul d-tale? întreba copilul, după ce și el sărutase pe
Elena.</p>
<p>Dan se plecă și ridică în aer copilul, depunând pe ambii lui obraji câte o sărutare.</p>
<p>— Asta zise el, este pentru mine, și sărutarea asta este pentru că ai sărutat pe nevasta
mea.</p>
<p>Cu naivitate copilul replică:</p>
<p>— Dar cum să nu o sărut când e așa de bună și mai ales drăgălașă...</p>
<p>Elena se roși de plăcere. Ea mai mângâia copilul și după ce micuțul plecă la jocul lui, tânăra
zise cu un surâs ștrengăresc:</p>
<p>— Cam cobește rău copilul ăsta!... Dar ea nu apucă bine să sfârșească fraza și scoase un
strigăt ușor de spaimă. Brațul ei se încleștă de acel al lui Dan și glasul ei
tremurat de groază, se auzi:</p>
<p>— Te rog dragă, să fugim, să plecăm mai repede de aici! Vino repede! Vino!</p>
<p>Tânărul aruncă privirea în direcția spre care privise Elena, când scosese exclamația de spaimă și
iuțind pașii întrebă:</p>
<p>— Dar de ce te-ai speriat dragă? De ce ți-e frică? Nu sunt eu aici să te apăr! Spune: ce te
neliniștește?!</p>
<p>Însă Elena îl târî încolo, — și gâfâind, sub puterea emoției rosti abia auzibil:</p>
<p>— Uite orbul de colo! Orbul acela condus de un servitor negru... Orbul!</p>
<p>Puțin impacientat tânărul întrebă:</p>
<p>— Ei, văd orbul acela! Ce este cu el? De ce ți-e frică de el?</p>
<p>Elena abia avu puterea să geamă:</p>
<p>— Mi-e frică să nu mă... vadă...</p>
<p>Dan, spre a nu o jigni, își stăpâni cu greu râsul ce sta să-l înnăbușe, și întrebă oprind-o în
loc:</p>
<p>— Să te vadă... un orb? Păi orbii de aceea sunt orbi, ca sa nu vadă. De ce ți-e frica? Ăla chiar
să te fi cunoscut nu te poate... vedea ! Stai domnișoară! urmă el cu insistență,
stai că ne vede lumea fugind așa. Dacă vrei putem pleca, dar liniștește-te...</p>
<p>Elena ca luminată de cuvintele însoțitorului ei, se opri, se așeză pe o bancă, și cu toate că
încerca să-și înfrâneze emoția, începu să tremure din tot corpul.</p>
<p>— Îți voiu explica si vei pricepe, mai târziu, spaima mea, murmură tânăra, începând să-și
revină cu încetul în fire.</p>
<p>Pe când orbul arătat, își urma calea, fără sa bănuiască măcar spaima nebună ce produsese, tânăra fată, sta, cu respirația întretăiată făcând sforțări să se liniștească.</p>
<p>Dan o privi pe furiș, cercând să-și dea un aer de prietenie, dar în inimă el își zise:</p>
<p>— Ce mister o fi în viața fetei acesteia? ce mister care să-i răpească judecata la vederea unui
biet orb?</p>
<p>— Știi? zise Dan venind vesel de la lucru, știi că am făcut un plasament de bani
minunat?...</p>
<p>— Ce plasament? întrebă .Elena.</p>
<p>— Ăsta care îl vezi: combinația asta: e minunată.</p>
<p>Deoarece fata îl privea mirata, el urmă:</p>
<p>— Altădată-mi era silă să mă duc acasă. Acum mi-e dor să vin mai repede, să văd... casa. Mi se
pare că sunt îndrăgostit de d-ta Eleno.</p>
<p>Fata răspunse liniștit:</p>
<p>— Mie... nu mi se pare... Și chiar de ai fi d-ta, ține minte, că eu, eu nu sunt îndrăgostită de
d-ta. Înțelegi... Să nu ne supărăm și șă vorbim de gospodărie...</p>
<p>Tânărul tăcu, apoi rosti cu același aer liniștit:</p>
<p>— Tocmai la asta mă gândeam: uite eu am găsit o combinație: o casă la care putem plăti 20 dolari
pe lună și în 10 ani suntem stăpâni: e 2400 dolari. Are și o grădină de vreo 1/2
pogoan aproape... E cam departe: zece minute de aici cu Street Carul... Ce
zici...</p>
<p>— Zic că d-ta ești un nesocotit... replică Elena surâzând, și ca să îndulcească înțelesul
cuvintelor ei, continuă: banii pe care vrei să-i adaugi la casă sunt o sarcina nouă
ce vrei să iei.</p>
<p>Fiindcă Dan o privea nedumerit, fata continuă:</p>
<p>— Încă nici nu ești înfiripat bine, și vrei să faci noi cheltuieli. Și-apoi, ia închipuiește-ți
că eu, eu într-o zi plec pe aici încolo. Ce te faci, cu cheltuiala și cu greutățile
ce-ți vei fi creat?</p>
<p>Dan o privi uluit, întrebând:</p>
<p>— Cum? adică serios vorbești? Ești nemulțumită? Vrei să ma părăsești!?</p>
<p>Fața lui arăta atâta deznădejde și zăpăceală, încât tânăra se apropia de el si îl mângâie pe
obraz zicând:</p>
<p>— Oooo! Dar rău s-a speriat sărmanul... Adică, adevărat? Așa de mult ții la mine?... Adică la
gospodina d-tale?... Nu te teme: Fără ca să mă silești să plec, prin purtarea
d-talt, nu am să te las așa.</p>
<p>— Și planul meu nu-ți place? întrebă el nedumerit.</p>
<p>— Nu, până nu se vor schimba lucrurile... Adică până nu vei avea siguranța că nu-ți pierzi banii
băgându-i în o casă.</p>
<p>Dan zise repede:</p>
<p>— Banii nu-i pierd, dar pe D-ta mi-e să nu te pierd....</p>
<p>Elena replică surâzând.</p>
<p>— Pai, tocmai asta vreau să spun și eu...Nu te cunosc încă, și nici pe mine nu mă cunoști, și
simpatia noastră încă nu este de așa natură, nu este destul de mare să ne dea
siguranță unuia într-altul.</p>
<p>Tânărul exclamă cu călduri</p>
<p>— Dar eu sunt sigur de Dumneata și chiar dacă nu ar fi să mă vrei de soț, cum a fost vorba, eu
văd că ești foarte dreaptă și cinstită; și am mai multă încredere în D-ta decât în
mine.</p>
<p>Elena rosti suspinând.</p>
<p>— Se poate, dar nu am eu încredere în mine! înțelegi? Acum să vorbim de altceva.</p>
<p>Si tânăra se duse la bucătărie să aducă mâncarea. Plecând ea tuși de câteva ori.</p>
<p>Dan nu mai spuse nimic, ci trecu pe lângă masă și ascunse un pachețel mic, în șervetul Elenei,
apoi se așeză la loc și, furat de gândurile care îl frământau, nici nu mai visa de
cadoul ce adusese.</p>
<p>Elena îl servi, dar întâmplător simți pachețelul din șervet, și, cu băgare de seamă, fără a fi
observată îl desfăcu și se uită pe furiș la conținut.</p>
<p>Ea văzu doi cercei simpli, de aur, cu câte un mărgăritar. Fata se stăpâni, se sculă de la locul
ei, ca și când s-ar fi dus să caute ceva, și venind binișor pe la spatele lui Dan,
se plecă și îl sărută pe obraz.</p>
<p>Surprins, aproape speriat de acest eveniment, atât de neașteptat, tânărul o privi, exclamând cu
un aer uluit:</p>
<p>—Ce e? Ce? Ce s-a întâmplat soro dragă?! Ce s-a întâmplat?!</p>
<p>Ce să se întâmple? răspunse ea surâzând ți-am mulțumit, cum pot mulțumi, în chip demn că te-ai
gândit să-mi faci o plăcere.</p>
<p>— Păi eu trebuie să-ți mulțumesc că m-ai sărutat: ăsta a fost primul sărut.</p>
<p>Tânăra îl bătu ușor pe urmăr, îl privi cu duioșie și zise rar:</p>
<p>— Nu, prietene, să nu crezi: ăsta nu a fost un sărut, ci o mulțumire: Când te-oi săruta eu, nu
te mai duci ziua ceea la lucru.</p>
<p>Dan oftă cu o resemnare comică.</p>
<p>— Va să zică, e numai o... mulțumire? Îmi pare bine că ți-au plăcut cerceii.</p>
<p>— Te înșeli. zise tânăra trecând spre locul ei, cerceii nu îmi plac; darul ăsta e o risipă de
bani. Un dar nu are valoare de cât dacă îl dorești. Când vrei să plasezi cerceii, să
iei ceva pe ei, nu ți se dă nici a patra parte din cât te costă. Dar mi-au plăcut,
că sunt o dovadă de atenție: te-ai gândit să-mi faci o plăcere. Și că te-ai gândit
la așa ceva, mi-a plăcut foarte mult. Îmi face impresia că mă stimezi mai mult decât
credeam. Și... să nu uităm lucrurile mai serioase,— te rog să mai lași proiectul cu
casa. Nu te zori. Se poate să se ivească ceva mai ieftin... Sau altceva.</p>
<p>Seara trecu în convorbire, și păru mult mai plăcută ca de obicei. Dan se culcă mai târziu.</p>
<p>Peste noapte, fiindu-i sete, el se trezi și voi să se ducă să bea apă din bucătărie, dar buimăcit
de somn, el apucă spre odaia în care dormea Elena. Împinse ușa și când să intre, un
zgomot puternic se auzi. Un scaun, care era numai ușor proptit de ușă, se răsturnase
în odaia Elenei. Dan crezând că merge spre bucătărie, înăbuși o drăcuială și
continuă să pipăie cu mâna pe perete. Dar Elena, trezită, întinse mâna, și cu o
apăsare aprinse lumina electrică. Ea văzu pe Dan și rosti amenințătoare:</p>
<p>— Ochii!... Ai uitat învoiala?</p>
<p>Somnorosul căscă gura, și dumirindu-se, se izbi cu pumnii în cap exclamând:</p>
<p>— Ah! bou ce sunt! Acum sigur crezi că am avut cine știe ce gânduri neroade: Voiam sa beau apă
și când colo, somnoros, am greșit ușa. Ce bou! Iartă-ma că ți-am speriat
somnul!...</p>
<p>Fără a mai aștepta, el se retrase, și ca mustrat de gânduri, se zvârcoli mult până adormi.</p>
<p>În zori Elena se sculă, cam palidă și trasă la față, tușind, ușor. Ea își înăbuși tusea cu mare
greutate.</p>
<p>Când se apropia timpul să se scoale Dan, ea luă un scaun, se așeză lângă căpătâiul tânărului și
îl atinse cu degetul pe frunte. Dar tânărul dormea dus. Ea îl atinse pe bărbie, apoi
pe buze, și cum el nu se deștepta, tânăra se plecă încet spre obrazul lui. Dar se
opri brusc, căci Dan deschise ochii, întâi încet, apoi îi holbă mari.</p>
<p>— Bună dimineaja somnorosule zise fata, rumenindu-se, dar greu mai dormi!.</p>
<p>— Ce e, ce s-a întâmplat'? întrebă el încă netrezit complet din somn.</p>
<p>— Nu s-a înlâmplal nimic, dar — zise ea mai încet, — era să se întâmple ceva.</p>
<p>— Ce?... Cum?... Ce spui? Că nu înțeleg bine? întrebă somnorosul.</p>
<p>— Nimic! Am spus că vreme să te scoli! Ai să întârzii de la lucru..</p>
<p>Și fata trecu în odaia alăturată ca să-l lase să se îmbrace.</p>
<p>Dan înghiți cafeaua cu lupte, cam în pripă. La plecare el strânse mâna Elenei și întrebă:</p>
<p>— Ce ai? d-șoară Strand? văd că ești palidă; și mâna îți arde? Nu cumva ai friguri. Ieri ai
tușit. Ce ai?</p>
<p>La întoarcere seara, o găsi paliidă, însă surâzând, făcând sforțări ca să nu pară tristă.</p>
<p>Dar starea Elenei deveni îngrijorătoare a treia zi. Ea îl rugă să o scuze, că nu se poate ridica
din pat.</p>
<p>Dan aduse un doctor, și acesta, după ce o cercetă, găsi că are un început de pneumonie. Răcise
ieșind din casă, caldă, afară, și tăind lemne cu fierăstrăul.</p>
<p>Dan, stătu două zile, lângă Elena, îngrijind-o, apoi ceru de la fabrică un concediu. Șeful său îl
învoi numai câte o jumătate de zi lipsă. Pentru cealaltă jumătate, el tocmi o fată
din vecini, ca să stea, să aducă apă, să facă cele ce erau necesare pentru bolnava
lui. Apoi sosind acasă el începea să orânduiască totul după cum o văzuse de atâtea
ori pe Elena.</p>
<p>Se apropia Crăciunul si Dan avu patru zile libere. El petrecu vremea acasă, lucrând din răsputeri
ca sa poată pune totul în regulă. Elena, în timpul bolii fusese de o bunătate rară.
Pe când alte ființe bolnave erau capricioase și nesuferite, ca era parcă și mai
bună.</p>
<p>Scăpată de boală, Elena începuse să facă exerciții de umblat prin casă. Ea umbla sprijinită de
brațul lui Dan. Și prietenia de până atunci care făcuse loc unei mile mari, acum se
schimbase la el într-un sentiment adânc, puternic, de iubire.</p>
<p>În timpul bolii, Dan făcuse pe îngrijitorul: o dăduse jos din pat; de câte ori era nevoie de
schimbat, o primenise, luând precauții ca să nu-i jignească delicatețea ei de
fată.</p>
<p>Toate acestea le reușisc numai grație unei încordate dorințe de a părea în ochii ei un om mai
fin, dezbărat de apucăturile,gesturile sau aluziile brutale ale tinerilor de vârsta
lui. La acestea îl ajutase și fata tocmită pentru Elena.</p>
<p>Dar sentimentul care creștea acuma, gata să îl copleșească era ceva nou, curat. El se simțea
parca înălțat în ochii lui proprii. Elena îi zâmbea cu o privire gingașă. Lucirea
inteligentă, aproape rece, cu care îl privise în ochi, înainte de boala ei, se
schimbase. Ochii îi erau parcă umezi, când se uitau într-ai lui. El observă lucrul
acesta și îi spuse pe un ton de prietenie gingașă:</p>
<p>— Știi că ți s-au schimbat cu totul ochii de când te-ai însănătoșit? S-au făcut și mai frumoși
decât erau înainte?</p>
<p>— Se poate... se poate să exagerezi D-ta...</p>
<p>— Nu, d-șoară reluă el, cu vioiciune, să vezi ce curios: parcă ochii d-tale sunt de catifea...
și parcă sunt umezi, așa de frumos lucesc.</p>
<p>Elena surâse și înțelese, ea explică:</p>
<p>— Nu știi din ce pricină? Desigur că nici nu bănuiești... Mi se pare, mi se pare...</p>
<p>— Ce ți-se pare? întrebă el nerăbdător.Tânăra rosti rar cu vocea caldă:</p>
<p>— Mi se pare că am început să te iubesc...Dănuțule...</p>
<p>Sub cuvintele ei, Dan, simți un val de emoție. El clipi de câteva ori repede, apoi se sili să-și
ascundă mișcarea lăuntrică sub o glumă:</p>
<p>— Haiti! Am pățit-o; ai să mi scoți ochii!</p>
            <p>Elena, îl atinse cu degetele peste obraz ușor,— mai mult o mângâiere decât o
atingere, — și surâse rumenindu-se.</p>
<p>— Se poate să nu fiu dispusă să-ți scot ochii... Dacă ai să fii tot atât de delicat și drăguț ca
până acuma.</p>
<p>Câteva momente tânărul nici nu știu dacă trebuie să-și creadă urechilor.</p>
<p>Simpatia caldă ce-i arăta prietena lui era mai multe decât sperase.</p>
<p>Vru să vorbească în mai multe rânduri, dar parcă emoția îi tăiase cu totul glasul și îi suprimase
coardele vocale.</p>
<p>Elena ghicind în parte cele ce se petreceau în sufletul lui, îi apucă o mână, i-o mângâia și,
rostind o glumă, îl sili să vorbească zicând:</p>
<p>— Mi se pare că trebuie să te ocărăsc, sau să fac măcar pe supărate, ca să-ți vină iar graiul la
loc.</p>
<p>În cele din urmă Dan găsi puterea necesară, pentru a zice, cu glasul cam răgușit:</p>
<p>— Acuma, nu o să mai te opui ideii mele de a ne căsători, cred....</p>
<p>— Să vedem, adică să vorbim, zise institutoarea; și să vedem dacă ne înțelegem la cuvinte. Să
vorbim serios. Știi că eu ți-am spus de la început că nu-ți pot destăinui trecutul
meu. Socotesc însă că fără o astfel de spovedanie nu vom putea fi liniștiți.</p>
<p>El dădu din cap cu o mișcare de invitație să vorbească. Fata reluă:</p>
<p>— Te-am judecat ca fiind o fire practică; un om care se uită mult și la partea negustorească
a unui lucru, ce întreprinde. De aceea aș dori să vorbim despre toate ca oameni
practici. D-ta crezi că mă iubești? sau... îți trebuie numai o... soție, și o
gospodină... Înțelegi?</p>
<p>De astă dată Dan își recăpătă glasul:</p>
<p>— Eu, cu cred... ce cred! Sunt sigur că te iubesc ca un sărit; dar te respect și nu mai adaug la
socoteală că nu am vrut să-mi pui ochii în primejdie) îți respect voința de a voi să
hotărăști singură pe cine iubești și cui să-ți dăruiești inima.</p>
<p>Elena zâmbi, ca și când l-ar fi mângâiat:</p>
<p>— Bine prietene; iată: când m-ai primit aici, o știi și D-ta, ca și mine, mai primit de milă. Am
plătit, fapta bună ce ai săvârșit, cu munca mea. E drept că apoi te-am făcut să
pierzi tot ce ai putut economisi, prin boala mea. Dar am să compensez totul.</p>
<p>El protestă zicând repede:</p>
<p>— Nu am pierdut nimic, fiindcă ar fi trebuit să plătesc o leafă unei femei care m-ar fi...
furat. D-ta vorbești de compensat: adică, să-mi dai înapoi. Nu ai de dat nimic. Eu
aș fi dator, adică sunt dator să recompensez pentru sănătatea pe care ai pierdut-o
în... seviciul meu. Nu am îndrăznit să-ți plătesc fiind că nu te consider ca pe o
servitoare, și fiindcă nu sunt în stare încă...</p>
<p>Elena, ca să-l oprească zise râzând:</p>
<p>— Stai că umblăm amândoi să ne spunem gentilețe, ca doi îndrăgostiți. Să schimbăm vorba.</p>
<p>Însă Dau zise cu căldură:</p>
<p>— Dacă e vorba pe îndrăgostit, eu nu țin să schimb vorba.</p>
<p>Pana acum nu aveam nici un drept la iubirea D-tale, și chiar dacă aș avea vreunul nu m-aș folosi
de el. Dar aș voi să-ți arăt că nu există un mijloc mai bun de a-i arăta
sinceritatea simțămintelor mele decât propunerea ce-ți fac: Căsătoria.</p>
<p>— Păi, zise fata râzând ușor, propunerea asta mi-ai făcut-o din prima zi, când nici nu mă
stimai încă, ci aveai pentru mine nițică milă, poate ceva interes, și foarte mult
calcul. Ții minTe?</p>
<p>Dan înclină capul zicând cu un surâs umilit:</p>
<p>— M-ai bătut! Sunt biruit. Ești mai tare decât mine... Dar eu am dreptate când spun că te
iubesc. Și mi se pare că nici D-ta nu mă urăști...</p>
<p>Ochii fetei șe umeziră, și privirea ei căpătă o lucire stranie, când se afundă în ochii lui.</p>
<p>— Ar treblii să fiu o fiară, ca să nu mă simt atrasă către D-ta, care ești un binefăcător al
meu. Și-apoi, este acum și în interesul meu să te... iubesc...</p>
<p>— În interesul D-tale? întrebă tânărul nedumerit. Nu înțeleg...</p>
<p>În interesul sănătății mele... replică fata, și cum el părea nedumerit, ea urmă: Sa vezi: D-ta
știi poate, că unul din cele</p>
<p>mai teribile înviorătoare ale organismelor slăbite de boală este... dragostea.</p>
<p>Dan holbă ochii:</p>
<p>— Nu mai spune... D-șoară... Cum așa?</p>
<p>— Uite, zise Elena gata să râdă de aerul lui uimit: iubirea pe care o inspiră o ființă,
alteia, și speranța de a fi iubit, poate face pe un om, slăbit de tot, să reînvieze.
Tot așa după cum o iubire fără speranță poate băga în groapă un corp înfloritor de
sănătate. În interesul sanătății mele, acum, ar fi, să mă arunc de gâtul D-tale și
să te sărut și să te strâng la piept...</p>
<p>Dan scoase un fluierat ușor și zise cu o grabă comică:</p>
<p>— Fiiii, Minunată ideie! Strașnică doctorie! Poftim domnișoară! că eu stau gata la ordin...</p>
<p>— Încet-încet, nu te pripi; reluă Elena cu un surâs blajin; asta ar fi în interesul
organismului meu, ca să-l stimulez la viață, spre o reînviere mai grabnică, dar nu
ar conveni liniștii D-tale...</p>
<p>— Înțeleg... Ce are a face liniștea mea. Glumi Dan apropiind mâna lui de a Elenei. Cu ochii
umezi, tânăra se uita la el, cum își apropia mâna lui încet cu sfială. Dan opri
degetele lui, la o mică distanță de mâna Elenei, și uitându-se spre ele, zise cu un
aer serios:</p>
<p>— Să vezi când, oi atinge degetele mele de ale D-tale, o să țâșnească o scânteie electrică... de
dragoste. Eu sunt încărcat cu dragoste, ca o butelie de Leyda cu electricitate.
Uită-te și D-ta.</p>
<p>Elena însă îi apucă mâna cu duioșie și i-o strânse ușor. Dan simți cum îl străbat sudorile la
atingerea fetei și exclamă cu un surâs copilăresc:</p>
<p>— Ia te uită: te-am dat de atâtea ori din pat jos, și te-am pus la loc, și nu am avut nimic, și
acuma, abia m-ai atins, și m-au și trecut toate nădușelile!</p>
<p>Tânăra institutoare zise cu un râs ușor:</p>
<p>— Fiindcă încă nu vorbisem de dragoste, ș-apoi și eu, eu eram ca un schelet; și așa ceva nu dă
fiori de dragoste...</p>
<p>— Nu te supăra D-șoară, dar să nu crezi că ești acum mult mai grasă decât... erai acum o
săptămână... Însă acuma... ai dreptate, am vorbit de un lucru de care eram oprit să
vorbesc până azi... Ce a spus doctorul? Când mai vine?</p>
<p>— Doctorul a spus că o să trimită nota; răspunse Elena surâzând: el crede că în patru
săptămâni să fiu pe deplin întărită.</p>
<p>Dar eu sper să fiu mai repede sănătoasă. Acum am să cer ceva.</p>
<p>— „Te rog spune“, zise tânărul căutând să-i ghicească din ochi dorințele. Spune și eu
execut.</p>
<p>— Uite, sunt cam obosită. Aș voi să mă așezi în patul meu...</p>
<p>— Te conduc cu plăcere, zise Dan gata să o sprijine de braț.</p>
<p>Elena avu o intonație ca de copil.</p>
<p>— „Nu, nu vreau să mă conduci. Vreau să mă duci, ia-mă în brațe și așează-mă în patul meu. Eu
acum sunt o leliță mică-mică și slăbuță...”</p>
<p>Dan sta surâzând fericit gata să o ia în brațe. El vru să se ducă dincolo să potrivească
așternutul, dar fata îl opri zicându-i rumenindu-se:</p>
<p>- Lasă că este gata; potrivit de mult. Ia-mă Dănuțule în brațe...</p>
<p>Tânărul o cuprinse, o ridică ușor, și se simți străbătut de un fior. El o duse pană la patul ei.
O așeză binișor și începu să tremure. Elena îl privi cu ochii lucigori fosforescenți
și îi apucă mana zicând cu drăgălașie:</p>
<p>— O sărăcuțu' de el! Da' rău îl zgudur... Ascullă... butelie de Leyda ce ești, nu sta așa de
nehotărât și învelește-mă, că mi-e frig.</p>
<p>Dan execută dorința ei, cu mișcări tremurate, aproape neîndemânatice, apoi își șterse sudorile
zicând:</p>
<p>— Prost a potrivit Dumnezeu lucrurile: D-ta îngheți și pe mine mă trec nădufuri...</p>
<p>Lasă că au să-ți piară, replică Elena cu un surâs blajin, acum să-mi dai doctoria, și apoi să
iei un scaun și să șezi lângă mine aici, să tăinuim.</p>
<p>Tânăra, pe când vorbea îl privea cu același surâs iubitor.</p>
<p>Dan se îndreptă să caute pe masă, se uită în toate părțile și întrebă:</p>
<p>— Unde zici că e doctoria, că nici nu o văd de zăpăcit ce sunt.</p>
<p>Elena surâse cu același aer duios si privindu-l în adâncul ochilor, cu lucirile acelea
catifelate, zise cu glasul schimbat, aproape șoptit:</p>
<p>— Vino încoace. Așa; acum apleacă-te spre mine. Așa: acum, sărută-mă. Asta e doctoria!</p>
<p>Dan, ca și când nu si-ar fi crezut urechilor stătu aplecat, tremurând, fără a îndrăzni.</p>
<p>Elena, cu o mișcare pătrunsă de gingășie îl apucă pe după cap, îl aduse până spre buzele ei, și
zise cu un surâs care îl zăpăci:</p>
<p>— Curaj Dănuțule, curaj! sărută-mă.</p>
<p>El își apropie gura de gurița Elenei, și când simți buzele ei moi, dulci, pe ale lui, o sărută
gata să cadă în genuchi, amețit. Casa începu a se învârti cu el și tâmplele îi
zvâcneau de parcă ar fi bubuit în ele ritmu1 roatelor unui accelerat.</p>
<p>El simți ca și când sufletul i-ar fi cântat în piept, în inimă; și buzele transmiteau prin toată
făptura lui o vibrare voluptuoasă. El tremură din tot corpul, și abia simți că
mâinile Elenei i s-au așezat delicat pe obraz și l-au respins încet dar cu
hotărâre.</p>
<p>— Destul, zise tânăra, sub ai cărei ochi apăreau cearcăne vinete, destul, că nici D-tale nu-ți
face bine; și mie, prea multă „doctoriepoate să-mi facă rău. Acuma șezi aici lângă
mine, cuminte.</p>
<p>Și cu mânuțele delicate, diafanizate de boală, ea îl mângâia ușor pe obraz, zicând cu un
surâs:</p>
<p>— Vezi și eu am început să tremur nu numai D-ta.</p>
<p>Dan își trecu de câteva ori cu mâna peste frunte, surâse, și, ca și când și-ar fi revenit în fire
zise:</p>
<p>— Vezi, încă nu m-au apucat nebuniile...</p>
<p>— Pricep. Faci aluzie la cele ce am spus eu. Era vorba când te-oi săruta eu. Dar adineaori
m-ai sărutat D-ta. Dumneata mi-ai dat doctoria. Când o fi să mă însănătoșesc, să
poftești să te sărut eu. Abia atunci o să vezi ce ai trăit, atâția ani, fără să știi
măcar puterea unui sărut. Dar până atunci o să te rog să fii tot atât de delicat cum
ai fost până acum.</p>
<p>El scoase un oftat și zise:</p>
<p>— Greu, greu lucru ceri domnișoară, dar am să fac tot posibilul să te ascult.</p>
<p>Elena îl privi cu ochii aproape umeziți de duioșie. Ea întinse mâna zicând:</p>
<p>— Are să-ți vină ușor dacă înte-adevăr mă iubești. Adă mâna încoace. Așa uite, am să-ți spun
ceva din viața mea. Nu tremura așa, că nu te mănânc.</p>
<p>— Probabil, zise Dan, că eu tremur de teamă să nu rămân nemâncat.</p>
<p>— Uite, reluă fata, dragostea ce ai pentru mine, o să te facă să treci mai ușor peste cele ce
am să-ți mărturisesc...</p>
<p>— Dacă e atât de greu lucru, atunci se poate să fie dureros pentru d-ta Eleno, și aș prefera mai
degrabă să nu aflu, să nu te spovedești, decât să te știu suferind.</p>
<p>— Am să mă spovedesc, dar nu azi, ci peste o săptămână când voi fi mai tare puțin.</p>
<p>— Să nu crezi, rosti Dan, ducând mâna la piept cu un gest menit să o asigure de exactitatea
celor ce afirma să nu crezi că o mărturisire chiar gravă, ar putea reduce cât de
puțin din iubirea ce o am pentru d-ta. Eu mă consider ca legat prin cea mai sfântă
căsătorie, cu d-ta. Aștept să fii întremată ca să chem un preot.</p>
<p>Elena surâse și replică mângâindu-i mâna:</p>
<p>— Nu te zori. Eu știu bine că nu ești necinstit. De aceea și vreau să vorbim clar. Eu am o
părere a mea, despre femei și bărbați, părere întemeiată pe texte biblice.</p>
<p>— Ce spui? Zi, e lucru grav? întrebă Dan.</p>
<p>— Nu! E mai mult comic, reluă Elena. Eu susțin ca un bărbat poate fi foarte ușor... condus de
o femeie, dacă ea știe ce vrea și știe să vrea.</p>
<p>El obiectă cu neîncredere: .</p>
<p>— Asta rămâne de văzut...</p>
<p>— Uite, zise tânăra. De ce crezi că a făcut Dumnezeu pe Adam?... Ca să fie la dispoziția
Evei!</p>
<p>El ridică din sprâncene, eu un aer îndoielnic.</p>
<p>— Hm, se poate. Dar Eva a fost făcută din coasta lui Adam.</p>
<p>— Stai, zise tânăra cu același surâs care îi arăta dinții și mai albi decât erau; stai să vezi
teoria mea... Ah, dar mă simt atât de slăbită.</p>
<p>— Să nu mai vorbești, o întrerupse Dan acoperindu-i gura cu mâna. Dar el rămase încremenit și
cu o expresie de mirare pe obrazul lui uimit.</p>
<p>Elena, îi sărutase mâna cu care el îi acoperise buzele.</p>
<p>Câteva zile trecură. În fiece seară Elena îi cerea doctoria, cu o intonație de copil alintat.
Și el se pleca să o sărute, tremurând, și se ridica, încet, cuprins de o surescitare
care îl turbura complet si îi răpea somnul. El se scula dimineața palid și slăbit de
nodormire.</p>
<p>În schimb, convalescenta căpăta puteri, se întrema văzând cu ochii. Ea avea poftă de mâncare și
prindea culori: formele-i începeau să se refacă armonioase. Ochii îi străluceau
parcă ar fi fost fosforescenți.</p>
<p>Așa trecură încă zece zile.</p>
<p>Într-o seară, revenind de la lucru, Dan găsi totul gata. Dar mâncarea, deși delicioasă nu îi
plăcea; el se sili să mănânce ca să nu indispună pe Elena și se uita la ea
admirând-o cum mesteca liniștit, însă cu o poftă vădită.</p>
<p>Cu puținele lucruri ce poseda, ea se îmbrăcase ca pentru în casă, curat, dar ceva mai decoltată
la gât.</p>
<p>Cum el era trist și cam nervos, tânăra îl întrebă.</p>
<p>— Ce? te-a supărat ceva azi?</p>
<p>Clasul ei avea o intonație iubitoare ca acel al unei mame care s-ar îngriji de un copil
drăguț.</p>
<p>— Nu, nu m-a supărat nimic. Șeful meu mi-a făgăduit că o să mă înainteze... Dar nu știu ce am,
sunt așa, nu știu nici eu cum să-mi explic starea mea.</p>
<p>— Vino încoace lângă mine... Am să-ți explic eu ceea ce ai, zise tânăra surâzând.Apropie-te cu
scaunul... Așa: mai mult.</p>
<p>Dan o ascultă și Elena îl sili să se alăture cu totul de ca. Apoi, cu o mișcare înceată puse un
braț pe după gâtul lui.</p>
<p>Ca transformat de această atingere Dan se însenină și cu o privire recunoscătoare îi mulțumi. El
îi apucă brațul care îi era trecut pe după gât și îl sărută la încheietura pumnului,
apoi desfăcu degetele și le sărută pe rând.</p>
<p>— Îmi dai voie? întrebă el, îmi dai voie să te cuprind și eu cu mâna pe după mijloc.</p>
<p>— Încă nu, răspunse ea surâzând; eu iau doctoria mea sub o formă nouă. Nu vezi cât de repede
m-a întremat dragostea ce am pentru d-ta?</p>
<p>— Văd.</p>
<p>— Cam scurt și cam uscat cuvânt... Acest văd... Ar trebui să-ți pară bine, și când colo... are
acrul ca și când ți-ar părea rău.</p>
<p>— D-ta, replică Dan, explici atâtea lucruri... Nu-ți poți explica și starea mea... Aș voi
să-ți arăt dragostea mea și nu am voie să fac nici o mișcare fără de
autorizație.</p>
<p>— Hmm! făcu tânăra surâzând: rebeliune? Asta este rebeliune în regulă. Și încă rebeliune în
contra dorinței ființei pe care zici că o iubești. E grav, foarte grav!...</p>
<p>Dan corectă repede:</p>
<p>— Eu nu zic numai că o iubesc.</p>
<p>— Știu! O arăți suparându-te, zise fata. Hai să fiu mai puțin strictă. Am să te autoriz la
ceea ce doreai. Însă cu o condiție.</p>
<p>— Spune! exclamă Dan, și mă supui dinainte.</p>
<p>— Întâi: să nu mă săruți, și să nu faci decât ceea ce permit eu. Și al doilea...</p>
<p>— Al doilea, continuă Elena, cu glasul coborât, să asculți mărturisirea mea liniștit...</p>
<p>— Ascult, dar mă lași să te țin de talie?</p>
<p>Elena dădu din cap surâzând:</p>
<p>— Te las, și să vezi că singur ai să-mi dai drumul, când voi fi pe la jumătatea
mărturisirii.</p>
<p>— Să vedem, zise Dan, și cu o mișcare aproape tremurată, puse brațul în jurul taliei prietenei
sale.</p>
<p>Sub îmbrăcămintea subțire tânărul simți contururile delicate ale corpului ei fraged. El se lăsă
cu capul ușor spre umărul fetei și aspiră mirosul fin, atât de plăcut, de piele
curată, ne parfumată, care emana din decoltajul ei.</p>
<p>Elena aduse capul lui Dan până la buzele ei și îl atinse ușor pe frunte, ca o mângâiere de
petale.</p>
<p>— Curaj, murmură ea. Nu te întrista. Trebuie...</p>
<p>— Dar, întrebă el... De ce trebuie? Când eu nu cer... Nu suntem și fără de asta...
căsătoriți. Te-am cerut, D-ta ai primit. De ce mai trebuie?...</p>
<p>— Fiind că, stai să-ți explic, reluă ea.</p>
<p>Ai văzut în piesele de cinematograf, cum toate nenorocirile se trag din ascunderea unei greșeli
sau a unei nenorociri? Dacă fata, sau tânărul, ar fi mărturisit totul de la început,
— sau chiar și mai târziu, — s-ar fi înlăturat atâtea nenorociri.</p>
<p>Dan rosti cu sprâncenle ridicate:</p>
<p>— Dar noi nu suntem acum în film. Noi trăim viața noastră...</p>
<p>Te înșeli... încă nu, o trăim dragă Dan.</p>
<p>— Mi-ai zis dragă. Nici nu mai primesc să-mi spui altfel!... exclamă tânărul.</p>
<p>— Bine, bine, puiule dragă. Uite reluă ea, strângându-i capul ușor pe piept; Părinții mei au
fost artiști. Mama era o ochitoare: cea mai celebră țintașe. Ei s-au ruinat și eu,
deși destinată circului, ca artistă ochitoare, am urmat școala. Am devenit
institutoare. Reușisem cea mai bine la concurs. Am fost numită la o școală departe
de aici.</p>
<p>A venit într-o zi un inspector, m-a văzut și fiindcă eram acolo cea mai drăguță, mi-a făcut
curte. L-am pus la locul lui. Eu iubeam copiii și îmi plăcea să dau învățătură...
Omul ăsta, ca să mă aibă în mână, a organizat un fel de intrigă proastă: un om
plătit a intrat noaptea în odaia mea prin fereastră.</p>
<p>M-am deșteptat de zgomot și când am aprins lumina, și am început să țip, omul s-a dezbrăcat
repede. Atunci, prin geam, s-a uitat iși inspectorul și un alt om plătit de el.
Puteau amândoi să jure că au văzut un om dezbrăcat, în odaia mea. Am gonit pe
nerușinatul acela, care după accent nu părea American, ci de altă naționalitate.
Ticălosul acela nu a plecat până ce nu i-am crestat fruntea, peste ochiul drept, cu
o farfurie ce mi-a venit sub mână. Ăștia doi, inspectorul, și omul său, cu care mă
privise prin fereastră nu au zis nimic ziua, dar a doua seară, el s-a prezentat la
mine și mi-a explicat că poate să mă dea pe față și să mă izgonească din învățământ;
dacă nu-i fac pe plac. Am refuzat, și i-am strigat să iasă. Dar cum el se îngrijise
să nu fie nimeni pe lângă casa mea, nu s-a sinchisit și... am început o luptă
disperată cu el.</p>
<p>Era pocit și mirosea urât ca un hoit, și apoi nu aș fi cedat unui om pe care l-aș fi iubit,
necum unui tip urâcios. Când am simțitcă nu mai am putere să lupt, m-am prefăcut că
mă dau învinsă, și i-am cerul numai să nu mă omoare.</p>
<p>Dar el mi-a spus rânjind:</p>
<p>— Să te omor eu? Acuma când o să te pot avea oricând în mână? Dar ce sunt nebun?... Aș putea să
te ucid si să plec, căci am calul meu afară, însă nu las eu din mână așa puică
frumoasă.</p>
<p>Dan oftă adânc, fără a scoate o vorbă.</p>
<p>— Si, urmă Elena, m-am hotărât: în clipa când a crezut că se poate apropia și m-a luat în
brațe, eu, i-am apucat capul între palmele mele. El a crezul că îl mângâi. Dar eu
proptindu-mi cele patru degete ale fiecărei mâini, îndărătul urechilor lui, am adus
degetele cele mari în dreptul ochilor lui și cu o mișcare simultană a ambelor mâni,
i-am scos amândoi ochii dintr-o dată.</p>
<p>El a mugit ca un bivol și dându-mi drumul, a dus mânile la ochi. M-am folosit de aceste momente
și am fugii de lângă el. În clipa următoare urla, că mă vă ucide acolo. Am luat un
scaun și apropiindu-mă cu precauție, l-am lovit în cap, destul de tare ca să leșine
acolo. Apoi l-am legat de mâni și de picioare și i-am astupat gura ca să nu urle,
dacă s-o trezi înainte de plecarea mea. Cum eram zdrobită de lupta cu el, m-am
așezat pe scaun, ca să mă odihnesc. După ce am băut două pahare cu apă, mi-am propus
săf iu liniștită, ca să hotărăsc tot ce am de făcut.</p>
<p>Trebuia să plec. De rămâneam și așa eram de râs. Banii mei erau în bancă și nu aveam nimic în
casă. I-am luat banii lui și din 800 de dolari câți avea asupra lui, i-am lăsat 100,
ca să nu-l creadă nimeni când o zice că l-am jefuit. Apoi am scris pe scurt, cum
s-au petrecut lucrurile. Ce a făcut cu o seară înainte, ce a făcut acum: că de
rușine plec să mă sinucid, să nu mi se găsească urma. Am luat cu mine; merinde, tot
ce aveam mi-am luat costumul bărbătesc, și pălăria, ce aveam pentru excursiuni și
vânătoare, mi-am tăiat părul scurt la oglindă și încălecând pe calul lui, am plecat.
Pe drum am schimbat costumul, și am îngropat părul meu.</p>
<p>Hainele femeieești le-am aruncat lângă un rîu: să se creadă că m-am înecat. După câteva zile de
umblet am vândut calul și am ajuns, după ocoluri prin diferite localități, în
Chicago. Am aflat mai târziu din ziare, că individul acela pe care-l crestasem la
frunte, pusese, și cu învățătoarea ce mi-a urmat, același fel de infamie la cale.
Dar fusese arestat și ca să scape împușcase pe gardianul său. Se publicase
fotografia lui in diferite ziare, dar cred că nu a fost prins.</p>
<p>În Chicago am suferit mizeria fiindcă nu puteam găsi de lucru. Dar având voce și cunoscând
pianul, am intrat la un cafe concert. Să-i zicem așa! Mi-am luat curaj și am
început să cânt și să joc pe scenă. Jucam pe când sufletul mi se rupea de rușine. Am
primit să servesc și ca damă de consumație, adică... să îndemn pe clienți la
băutura, fără altă obligație. Însă aici, într-o zi stăpânul, găsind că sunt o fată
cinstită, că nu permiteam nimănui să se atingă de mine, a hotărît să-mi facă curte.
Cum nu puteam să-i scot ochii, am pretextat că am o boală molipsitoare. Și
atunci... m-a dat pe mâna medicilor serviciului sanitar... Ca să nu fiu nevoită să
mă duc înapoi, la el, am fugit și am luat de lucru în familii, unde găseam.</p>
<p>Dar nenorocirea mea era, că de îndată ce mă întremam, mă făceam drăguță și cucoana ca să nu
ispitesc pe bărbatul, sau pe fiul d-sale, mă concedia. Când m-ai întâlnit eram la a
doua zi de nemâncare și la casă datoram nouă dolari pe cele șase săptămâni locuite
acolo.</p>
<p>— Biată fată, — murmură Dan mângâind-o pe frunte și pe obraz cu mâna rămasă liberă — biată fată cât ai avut de suferit... Dar, drept să spun, nu văd de ce ai ținut să faci mărturisirea asta... Nu era nevoie. Mai ales așa cum se prezintă lucrurile, ceea ce ai făcut, este spre cinstea D-tale.</p>
<p>— Da. așa e; nu pare că era nevoie, dar ia gândește-te că, fiind amândoi căsătoriți, te trezești că unul din cei care au băut și chefuit cu mine, îmi răsare în drum, și-mi vorbește
ca și când aș fi fost... în relații... cu el. Nccunoscând lucrurile, ai fi fost în stare să crezi tot ce este mai rău despre mine.</p>
<p>— Acuma nu aș mai crede!</p>
<p>— Acuma? Vezi? exclamă Elena, ai întrebuințat exact cuvântul care exprima starea de îndoială în care era să fii. Acuma înseamnă că atuncea, fără, mărturisireaasta, ai fi crezut. Ș-apoi.</p>
<p>Dan zise cu vioiciune:</p>
<p>— Oho, mai este și un ș-apoi! Ce este cu el?</p>
<p>— Numele meu nu este Elena...</p>
<p>— Ce păcat? îmi devenise atât de drag... Dar trebuie să rămâi cu el.</p>
<p>— Negreșit: adică ce crezi că vreau să mă dau pe mâna autorităților? Mă numeam Alice... Dar pe urmă m-am numit Hosalia și pentru D-ta, am adoptat pe Elena.</p>
<p>— Știi, întrebă tînărul, că eu credeam că mai dragă decât îmi erai nu-mi puteai deveni și uite, acuma vad că mi te-ai făcut și mai scumpă decât înainte... Zău!</p>
<p>— Nu te jura, zise fata cu un surâs ademenitor, că te aude luna. Uite că privește la noi prin fereastră.</p>
<p>Luna, într-adevăr, privea din ceruri prin fereastră, cu fața ei grasă, rotundă, surâzătoare, spre
cei doi. Elena își apropia obrazul de al lui Dan și ochii lor se întâlniră... Ea îi
îndrepta puțin capul cu mânuțele și ambii schimbară o privire în care se concentra
tot dorul de care erau pătrunși.</p>
<p>— Văd, șopti Elena, văd Dănuțule că ți-e dor să mă săruți... Și mie...</p>
<p>Și gurile lor se lipiră într-un sărut lung, și setos.</p>
<p>Când își dezlipiră buzele, Dan era palid, iar Elena se rumenise, și ochii ei, aveau o strălucire ca de catifea, cu o licărire dulce,duioasa. Ea lăsă capul pe pieptul tânărului, și după un timp, oftă ușor, zicând:</p>
<p>— Cât de frumoasă! Dar a noastră, are să fie mai frumoasă decât Dumneaei.</p>
<p>— Decât Dumneaei? Ce,vrei să spui? întrebă tânărul.</p>
<p>— Decât luna asta, care se uită la noi prin geam.</p>
<p>Dan zise cu un ton comic, de om uluit :</p>
<p>— Aveai dreptate, când spuneai că în ziua în care ai să mă săruți, am să înebunesc..;</p>
<p>Am făcut primul pas spre nebunie: am început să nu mai înțeleg ce vrei să spui... Care lună o să fie mai frumoasă?</p>
<p>— Ei, copil ce ești, — șopti Elena dându-i delicat cu un deget peste buze, — mă silești să
vorbesc prea... precis... Care lună? Luna noastră de... miere...</p>
  </div>
 <div type="part" n="2">
<head>PARTEA II-a</head>
<p>Dan își luase de la fabrica, de locomotive, la care lucra, concediu pentru o săptămână. Dar
preparativele de nuntă fură reduse la cea mai mare simplicitate.</p>
<p>Se îngriji de câteva cadouri mici, apoi dădu primul acont, pentru unul din cele mai luxoase
gramofoane ce putu găsi.</p>
<p>Chiar în seara în care Elena se decisese să răspundă dragostei lui Dan, ea trimise o telegramă
către preotul protestant din statul alăturat și luase în taină mai multe
dispoziții.</p>
<p>— Știi, spuse Elena a doua zi surâzând, pe când mângâia cu degetele ei fine obrazulvlui Dan,
știi? am putea să ne căsătorim aici: dar se cer anumite hârtii și formalități. Ar
trebui să spun numele meu adevărat... Mult nu mi-ar lipsi ca să se afle cine sunt
și... mi-ar veni greu...</p>
<p>— Nu dragă, replicase el eu grabă, să nu te expui! Dacă vrei, mergem până la capătul
pământului: până dincolo de unde ne ajung banii și ne căsătorim în toate
formele...</p>
<p>Elena îl sărută pe obraz, zâmbind cu același surâs pătruns de drăgălășie:</p>
<p>— Parcă de asta e vorba puiule. Avem noi să stăm acum de forrnalități?... Eu am și vorbit,
printr-o prietenă a mea cu Pastorul protestant din orașul de graniță. În zece minute
suntem acolo; în cinci ne cununăm, și apoi pornim unde vei voi.</p>
<p>Dan replică fericit:</p>
<p>Știi ce?! închidem aici și pornim spre locul de care vorbești. Numai să fie preotul om de treabă
să nu te plictisească mult cu întrebările lui.</p>
<p>Elena râse cu un aer de superioiritate abia ascuns:</p>
<p>— Nu te teme de asta, puiule drag! Am să îngrijesc eu, ori prietena mea, ca acel preot să nu ne
sâcâie prea mult.</p>
<p>Dan întrebă mirat!</p>
<p>—Cum? ai la îndemână totul gata ca să nu fim prea plictisiți?</p>
<p>— Păi, replică fata surâzând cu același zâmbet fermecător, cu care cucerise pe Dan, nu știi că
eu sunt o fată prevăzătoare? Eu îmi pregătesc lucrurile astfel, din vreme, încât
să, nu mai fie, în urmă, nici o nevoie de a mai sta la gânduri. Eu, întâi gândesc,
apoi merg drept la țintă: dar la o țintă bine preparată și bine studiată din
vreme.</p>
<p>În cuvinte mai mult hazlii decât serioase ea îl puse în curent cu cele ce pregătise și glumind îi
dădu instrucțiile necesare rugându-l să-și poftească prietenii pentru masa de seară
ce avea să urmeze.</p>
<p>Un automobil sosi la timpul hotărât și Dan se instală alături de iubita lui.</p>
<p>Prea fericit de această providențială sosire, el nici nu se mai gândi la felul cum luate se
potrivise atât de bine.</p>
<p>Automobilul parcă zbura peste șoseaua de ciment.</p>
<p>- Observi întrebă Elena, observi cât de ușor alunecă automobilul peste șoseaua aceasta? Îți
urez puiule dragă și imi urez și mie, ca viata noastră să se scurgă tot atât de
lină. .</p>
<p>Drept răspuns, Dan îi sărută mâna cu o duioșie fără margini. El simțea parcă inima urcându-i-se
pană în gât de atâta dragoste: și nu găsea cuvintele necesare ca să vorbească.</p>
<p>În curând, mașina se opri în fata unei case, simple asemănătoare unei vile — așezată la marginea
drumului.</p>
<p>Elena rosti cu un ton glumeț:</p>
<p>Aici e locul; dă-tc jos Dănuțulc și... ia-ți inima în dinți, că se apropie momentul hotărâtor
și... fatal.</p>
<p>Șoferul sună din trompă și din ușa de la drum a vilei apăru figura surâzătoare a unei
servitoare. Ea înainta până spre automobil ca să ajute Elenei, dar tânăra sărise de
mult dela locul ei și ajuta ea lui Dan să coboare.</p>
<p> Cu o mișcare de o grație pătrunsă de ștrengărie, Elena oferi brațul ei tânărului și-l conduse
până la scara ce ducea spre ușa prin care ieșise servitoarea. Aici se opri și punând
mâna în pieptul însoțitorului ei rosti, cu un aer grav însă de un comic
irezistibil:</p>
<p>— Tinere, oprește-te aici, și... gândește-încă odată la aceea ce faci!</p>
<p>Peste fața plăcută a lui Dan trecu un surâs, blajin. El apucă mânuța Elenei, o duse la buze și
replică râzând:</p>
<p>— Nu mai spune soro! Vrei să mă dai gata?</p>
<p>Și luând-o la braț trecu spre intrare.</p>
<p>Un bărbat cu o față surâzătoare le ieși înainte întrebând:</p>
<p>— Desigur perechea de îndrăgostiți din statul alăturat despre care mi s-a telefonat și ieri și
azi.</p>
<p>Elena replică repede:</p>
<p>— Întocmai! V-am adus părinte o victimă.</p>
<p>I-am bătut capul până adineauri, dar în zadar. Nu am putut să conving pe acest vlăstar al sexului
tare, să renunțe la proiectul lui funest de a intra rob la mine.</p>
<p>Preotul întrebă râzând:</p>
<p>— Adevărat să fie oare fiule?</p>
<p>— Adevărat, replică Dan. Însă aș dori să procedăm repede.</p>
<p>— Ce spuneam eu! exclamă Elena afectând un aer abătut, domnul acesta a dat într-o boală
gravă.</p>
<p>— Lăsați d-șoară zise preotul cu același surâs părintesc: Lăsați — că în curând se va vindeca
de boală și chiar de urmările ei.</p>
<p>— Poi, rosti Elena râzând, am greșit adresa venind aici, că eu nu vreau să-l scap de boala
asta, ci aș dori să-i țină cât mai mult și mai intens!.</p>
<p>Cu un gest, pătruns de o îngăduitoare bunăvoință pastorul îi pofti în casă și după ce îi întrebă
dacă au martori și auzi răspunsul lor negativ, se adresă servitoarei sale
zicând:</p>
<p>— Cheamă pe cei doi amici încoace, căci au prilejul să ia parte la o acțiune plăcută lui
Dumnezeu.</p>
<p>Elena aruncă o privire circulară în odaia mobilată cu o simplicitate aleasă. Scaunele aveau tălpi
în semicerc pentru a servi la balansare. Elena la gestul preotului — se lăsă
într-unul și așteptă legănându-se ușor.</p>
<p>Doi străini se iviră. Erau martorii de ocazie, de care se servea preotul pentru a se pune la
adăpostul cerințelor legii.</p>
<p>Pe când Elena ședea, balansându-se ușor în scaunul ei, martorii dădură răspunsurile la
întrebările puse de pastor.</p>
<p>Răspunsul era simplu, întrebarea era ceva mai complicată, căci suna:</p>
            <p>— Așa-i că d-voastră cunoașteți că d-l Dan este născut în anul cutare?, răspunse
martorul.</p>
<p>— Du, răspunse martorul.</p>
<p>Preotul se adresă si celuilalt:</p>
<p>— Cunoașteți bine pe d-șoara Elena Strand aici prezentă ?</p>
<p>— Da, o cunosc de mult</p>
<p>— Și știi că nu a mai fost măritată și că este născută în acest stat?</p>
<p> — Da, întocmai, fu răspunsul.</p>
<p>După ce termină cu martorii, preotul trecu la cititul textelor uzuale.</p>
<p>El repeta cele privitoare la unirea sfințită prin legăturile căsătoriei, și când ajunse la
pasajul care sună:</p>
<p> Femeia trebuie să asculte și să-și urmeze bărbatul!”, Elena îl întrerupse cu vioiciune, zicând
repede:</p>
<p>— Asta nu părinte! Asta nu! Eu sunt americană și nu pot primi să mă oblig, la o ascultare, cum
cere cartea d-tale. Eu vreau să fim egali</p>
<p>— Dar așa este textul consacrat.. obiectă preotul surâzând de obiecția aceasta care i se făcuse
de sute de ori.</p>
<p>— Știu, răspunse Elena, dar mai știu că în fața legilor americane suntem cu toții egali. Doar
nu o să mă facă religia, legea creștinească, inferioară, roaba unui bărbat într-o
țară în care robia a fost desființată cu atâtea vărsări de sânge. Citește părinte
mai înainte, dar lasă pasajul ăsta afară.</p>
<p>— Dar ce zice soțul, adică viitorul dumitale soț?...</p>
<p>Dan interveni surâzând:</p>
<p>— Dacă lăsarea afară a pasajului cu pricina nu reduce din valabilitatea actului ce săvârșim, eu
sunt de părere să-l dăm afară cu tot alaiul cuvenit.</p>
<p>Preotul se gândi o clipă și zise:</p>
<p>— Nu nu strică, de oarece este mai mult un sfat care se dă.</p>
<p>Unirea se face și devine formală, numai în urma cuvintelor: Vă declar bărbat și femeie, sunteți
căsătoriți.</p>
<p>Elena întrebă:</p>
<p>— Dar sfatul ăsta, n’ar fi mai bine, să-l dați bărbatului meu decât mie? Să mai asculte și
bărbatul de femeie, nu numai femeia de bărbat.</p>
<p>— Nu fata mea, replică preotul. Eu nu am căderea să introduc texte noi în materia aceasta, dar
pot trece cu vederea un pasaju, dacă viitorul dumitale soț consimte.</p>
<p>— Cum să nu consimt părinte! exclamă Dan. Consimt din toată inima și aprob cu amândouă
mâinile.</p>
<p>Elena luă o mână a logodnicului ei și o duse la buze.</p>
<p>Ochii ei se împăienjeniră de lacrimi, pe când Dan, surprins, o apucă repede de după gât și o
sărută, abia văzând cu ochii de mișcat ce era.</p>
<p>— Cred, zise preotul că nu e nevoie de nici o formulă de adăugat sau de eliminat; Când două
inimi se unesc, cum par a se uni ale d-voastră, e de ajuns chiar și numai o simplă
binecuvântare.</p>
<p>Și cum cei doi ascultau, într-un fel de reculegere, el întrebă:</p>
<p>— D-ta, d-le Dan Constantin, consimți să iei în căsătorie pe d-șoara Elena Strand?</p>
<p>Tânărul replică repede, cu o vioiciune aproape exagerată:</p>
<p>— Da, da! Consimt? E cea mai arzătoare dorință a mea!</p>
<p>— Și d-ta, d-ră Elena Strand, consimți să iei în căsătorie pe d. Dan Constantin?</p>
<p>Tânăra luă din nou mâna lui Dan și ducând-o la buzele ei, o sărută zicând cu o drăgălășie cuceritoare:</p>
<p>— E singura mea dorință: da, vreau! Consimt.</p>
<p>— În numele legilor acestui stat, reluă preotul, vă declar bărbat și femeie: sunteți
căsătoriți!</p>
<p>Preotul apucă mâna lui Dan și îl felicită, urându-i fericire și o numeroasă familie. Apoi luă
mânuța Elenei și după ce o strânse îi prezentă aceleași urări, însă adăugă
glumind:</p>
<p>— ...Și oricât de americană ai fi, drăgălașă Doamnă, nu uita că Eva a fost făcută din coasta lui
Adam și ca atare trebuie să fii ascultătoare și maleabilă.</p>
<p>— Îmi dați voie părinte să întreb ceva? obiectă tânără căsătorită.</p>
<p>— Da, și voi răspunde cu plăcere... replică preotul, urmărind cu un surâs blajin, felul în care
Dan plătea celor doi martori de ocazie.</p>
<p>Elena începu surâzând:</p>
<p>— Iată: aș voi să știu: din ce material era compusă mama noastră Eva, dacă era fabricată dintr-o
coastă a lui Adam.</p>
<p>— Pai... făcu preotul nedumerit, din ce să fie? Dacă era din coasta lui Adam era din os: os...
veritabil.</p>
<p>Tânăra zâmbi și întrebă din nou:</p>
<p>— Dar Adam? Străbunul nostru, din ce material era fabricat dumnealui?</p>
<p>Preotul replică, subliniind cu un surâs cuvintele pe care le cita:</p>
<p>— Dumnealui era fabricat din lut.</p>
<p>Tânăra femeie dădu din cap zicând cu un aer de o gravitate exagerată:</p>
<p>— Va să zică bărbatul din lut și femeia din oase.</p>
<p>— Așa spune sfânta scriptură, zise preotul și cred că nu ai nimic de obiectat fata mea...</p>
<p>— Ba, părinte, răspunse tânăra, am foarte multe de obiectat: Bărbatul e din lut maleabil și
femeia din os... os tare, os solid...nemaleabil. Și cu toate astea, ni se cere nouă
femeilor, să ne modelăm după dorința acestor domni făcuți din lut inconsistent... Nu
e dreptate pe lumea asta, tată dragă! Nu e pe sfânta dreptate?...</p>
<p>— Dar cum crezi ca ar fi, întrebă preotul, dacă ar fi să fie pe sfânta dreptate...</p>
<p>Elena replică repede:</p>
<p>— Cum?.. Să se scrie la cartea sfântă, că bărbatul fiind o ființă fabricată din material moale
și ca atare fiind o ființă slabă, să se supună fără discuție femeii, care este
fabricată din cel mai solid și tare material animal: din os.</p>
<p>Preotul surâse blajin:</p>
<p>— Părerea d-tale d-nă.</p>
<p>Elena aruncă o privire către bărbatul ei și răspunse:</p>
<p>— Da părinte. Și așa ar urma să fie, dacă ar merge lucrurile în lumea aceasta pe sfânta
dreptate.</p>
<p>Dan strânse mâna preotului, punându-i într-însa un bilet de o sută dolari, și luându-și soția pe
după talie, cercă să o înbuneze:</p>
<p>— Ei scumpă nevestică, nu fi așa de tristă. Lasă că au să se schimbe lucrurile în curând, am
să-ți cedez costumul meu și ai să dictezi tu în casă. Eu am să fiu un soț
model.</p>
<p>Dar tânăra femee se adresă preotului zicând din ușă.</p>
<p>— Ia uită-te la el dragă tată, și ascultă-l cum vorbește! Ce e el decât un biet bărbat creat
acuma... Abia acum scos din cutie, cum l-a adus de la magazinul de lucruri moderne,
de unde l-am comandat, și deși abia dorința, și aprobarea mea, a făcut dintr-un
neînsemnat burlac: un bărbat respectabil, el se crede în drept să mă
încurajeze...</p>
<p>...D-nealui mă încurajează pe mine! — Păi știi d-ta, urmă Elena adresându-se lui Dan,știi d-ta
domnule că d-ta ai nevoie de mai mult curaj din noi doi?</p>
<p>— Copii, întrerupse preotul conducându-i cu același surâs părintesc până la ușă, copii nu vă
faceți zile fripte de la început. Căutați să trăiți în liniște și mulțumire, căci...
în statul acesta nu există legi care să permită divorțul!...</p>
<p>— Of! exclamă tânărul; mi-ai luat o piatră de pe inimă. Mi-era frică să-mi scape...dar de
acuma o am sigură, în mână.</p>
<p>Elena ieși în prag, urmată de soțul ei și cu cea mai prietenoasă intonație explică:</p>
<p>— Dar mai există și Renno, dragul meu.</p>
<p>— Renno? ce e aia? întrebă Dan mirat...</p>
<p>Însă Preotul înainte de a închide ușa, dădu explicația, în locul Elenei:</p>
<p>— Renno este localitatea din statul Nevada în care se duc femeile sau bărbații care vor să
obțină mai sigur divorțul... Dar este la câteva sute de mile de aici, într-alt
stat.</p>
<p>— Slavă Domnului! exclamă Dan cu vioiciune; bine că este atât de departe!...</p>
<p>Elena îl luă de braț și-l strânse în încleștarea cotului. Ca pentru a-l consola ea șopti:</p>
<p>— Fii tu puiule, drăguț cum ai fost până acum și ai să vezi ce rai are să ne fie viața!</p>
<p>În tot timpul parcursului până acasă Elena ținu mânile ei într-ale tânărului. El ducea din când
în când, la buzele lui înfierbântate, degetele ei reci.</p>
<p>Când ajunseră acasă o surpriză îi aștepta.</p>
<p>O fată, Clara, pe care o rugase Elena să vegheze asupra casei, venise cu fratele ei, Johny, un
ziarist și cu un alt american tânăr care părea a fi admiratorul ei.</p>
<p>Câte și trei aranjase ghirlande de flori artificiale, închiriate de la un magazin, care se ocupa
anume cu acest fel de decorări: și potrivise, și cele orânduite de Elena. Iar la un
pian automatic, așezat într-un colț retras, sta o fată ca de vreo 14 ani, așteptând
să i se comande ce bucăți să cânte.</p>
<p>Femeia tocmită, ca să facă cele necesare, umbla ca pe rotile. Totul părea de minune potrivit.</p>
<p>În starea sufletească în care se afla, singurul lucru care plictisea pe Dan era prezența celor
trei inși, și când se gândea că mai aveau să sosească și prietenii ce invitase el,
îi venea să se întristeze. Prea avea să treacă mult până la terminarea pctrecerii
proectate.</p>
<p>După ce stătură puțin de vorbă, Elena atrase atenția bărbatului ei asupra americanului Johny,
tânărul venit cu Clara.</p>
<p>— Îl vezi? zise Elena, îl vezi ce elegant și cu toate astea simplu îmbrăcat este? Aici în
Statele Unite, omul cu gust se poate îmbrăca elegant cu foarte puțină cheltuială.
Așa ar trebui și tu să te îmbraci!</p>
<p>— Dar, murmura el, ascunzându-și decepția și umilirea produsă de cuvintele soției sale, până
acum nu mi-ai spune nimic înprivința asta. Aveam impresia că ești mulțumită cu felul
cum mă îmbrăcam... De ce nu mi-ai spus mai din vreme?</p>
<p>Elena îi dădu cu mâna ușor peste obraz râzând.</p>
<p>— Bine puiule așa de proastă mă crezi? Păi dacă te îmbrăcai mai elegant, mi te sufla altă fată.
Ți-am spus-o abia acum, fiindcă de aici încolo nu mai am nici o temere că cineva mi
te mai poate fura.</p>
<p>Dan îi sărută mâna într-un avânt de recunoștință, pe când soția lui, cu toată prezența celor trei
îl apucă pe după cap și aplecându-l, îl sărută pe buze, apoi exclamă, ca să-și
ascundă emoția:</p>
<p>— Ah ce bun e primul sărut! și adresându-se celor prezenți, care, priveau cu un surâs pătruns
de duioșie la tânăra pereche, Elena rosti în glumă:</p>
<p>— Doamnelor și Domnilor! vă pun o întrebare, în materie de dragoste. O întrebare la care să
răspundeți cu sinceritate.</p>
<p>— Well: go ahead! (Bine! mergi înainte) rosti Johny, privind cum amicul său strângea mâna
Clarei.</p>
<p>— Să-mi răspundeți, reluă ea surâzând,ce-ați fi în stare să dați pentru o iubire curată și mai ales pasionată.</p>
<p>Clara se uită la tânărul american care o strângea de mână, și întrebă:</p>
<p>— Ei, prietene să te aud: fii curagios George!</p>
<p>Tânărul slăbi strânsoarea degetelor ce ținea în mână și mai mult codindu-se rosti:</p>
<p>— Eu aș oferi!... un inel... și aș cere fata în căsătorie dacă... aș iubi-o.</p>
<p>Cu o mișcare aproape violentă Clara își scoase degetele din mâna lui George și zise:</p>
<p>— Asta o oferă și cel din urmă cerșetor!.. Ai fi putut să te arați ceva mai darnic...</p>
<p>Cel vizat rosti cu un surâs constrâns:</p>
<p>— Dar... Asta este un sacrificiu destul de mare... mai ales că prin căsătorie un tânăr își
pierde libertatea și ia o mulțime de sarcini și obligații asupra sa.</p>
<p>Fata rosti repede:</p>
<p>— Oferta d-tale George, este de cerșetor și considerațiile d-tale sunt de negustor, precupeț...
de cel ordinar...</p>
<p>Tânărul surâse și adresându-se lui Johny căută aprobarea lui întrebând:</p>
<p>— Așa-i că era mai bine dacă mințeam? Ar fi trebuit să urmez principiul care spunea că în
dragoste și în război toate șiretlicurile sunt permise și să rostesc câteva
declarații poetice... și atunci să fi văzut pe Clara mea cât de gentilă ar fi
rămas.</p>
<p>Johny părăsi ținuta lui aproape rece și lămuri:</p>
<p>— Nu, amice; nu este așa! Dragostea e un lucru sfânt cu care nu trebuie să se procedeze după
normele cu care se face război. Eu unul cred că pentru o dragoste curată sinceră,
aș face cele mai mari concesii și sacrificii.</p>
<p>Privirea lui alunecă spre obrazul rozat al Elenei și se opri pe chipul lui Dan, care tocmai se
pornise să vorbească. Dan, cu o înflăcărare ce contrasta energic cu ținuta cam
rigidă a celor doi anglo-saxoni, rosti apucând mânuța soției sale.</p>
<p>— Nu există pe lumea asta, nimic mai frumos și mai nobil decât o iubire sinceră!. Pasionată sau
nu, iubirea e sfântă. Și pentru obținerea și menținerea unei asemenea iubiri, eu, să
fiu un moștenitor de coroană, sau un rege, mi-aș ceda, mi-aș arunca toate bogățiile,
toate drepturile. Eu aș renunța la un tron pentru o iubire.</p>
<p>Ziaristul surâse exclamând:</p>
<p>— Iată un titlu bun de pus peste pagina ziarului meu: Un tron pentru o iubire! Ce senzație ar
face!</p>
<p>— Asta, reluă Dan aruncând o privire duioasă spre Elena, Asta nu e nimic: pentru iubirea de
care vorbesc eu mi-aș da și viața și sufletul și aș da...</p>
<p>— ...Eu n-aș da o ceapă degerată!... rosti un glas din ușă.</p>
<p>*</p>
<p>Neplăcut surprins de neașteptata întrerupere, Dan își întoarse privirile către noii sosiți. Era
unul din amicii săi din fabrică, un român, anume Neagu și altul cu nevasta și un
copil. Apoi mai apărură câțiva, care, după prezentările obișnuite, se rânduiră după
cum putură.</p>
<p>Fata de la pianul automatic porni o nocturnă de Chopin, care în animația generală, trecu
neobservată.</p>
<p>Elena întâmpină musafirii surâzând: sărută copilul, — cu toate că era murdar, — pe obraz, apoi îl
arăta lui Dan, șoptindu-i de departe:</p>
<p>— Așa unul... Puiule!...</p>
<p>Tânărul pricepu, mai mult după mișcarea buzelor ei și îi răspunse, ridicând două degete în
aer:</p>
<p>— Nu unul, ci doi.</p>
<p>Johny se apropiase de colegul său George și vorbea cu glasul coborât, aruncând priviri admirative
înspre Elena. Neagu, prietenul român al lui Dan, se apropie de ei și rosti câteva
fraze la care cei doi replicară cu semne de dezaprobări.</p>
<p>Clara, rămăsese tăcută, ca și când cuvintele lui George i-ar fi năruit toate visurile.</p>
<p>Masa, la care fusese invitați, era de mult gata și cum se înserase, lumina electrică aprinsă, da
fețelor o culoare mai vioaie și mai rozată.</p>
<p>Cei din urmă invitați ai lui Dan sosiră, și toți luară loc pe scaunele indicate în fața
tacâmurilor curate.</p>
<p>— Sunt luate de La Woolworh? îi întrebă George.</p>
<p>— Aș! replică Dan, le-am închiriat de la restaurantul la care mâncam pe când eram burlac.
Numai florile naturale sunt cumpărate.</p>
<p>— Ghirlandele le-am închiriat noi zise Clara râzând.</p>
<p>Dinspre bucătărie apăru un negru și o fată neagră, aducând mâncărurile. Toate erau gătite la
restaurant.</p>
<p>— E o mare simplificare în viață zise Dan, prin adoptarea sistemului ăsta ajungi să n-ai decât
grija foamei: să știi cum să-ți procuri o poftă bună, că mâncarea vine de la sine...
adusă de aceste... ființe serviabile.</p>
<p>Elena simțea privirile lui Neagu scrutând-o cu o dușmănie abia ascunsă. Ea cerca să-l câștige
rostind câteva fraze hazlii. Și cum începuse masa, glumele porniră să curgă de la
primele îmbucături.</p>
<p>Johny, număra persoanele prezente și zise cu o tristețe comică.</p>
<p>— Suntem în total numai zece. Mare păcat! Aș fi preferat să fie vreo 30 ca să pot închina câte
un pahar în sănătatea fiecăruia.</p>
<p>Neagu bău pe repezeală două pahare cu vin negru de California, Johny îi făcu semn, să o ia domol,
spunându-i destul de auzibil.</p>
<p>— Nu o lua repede că ți se urcă la cap California: auzi toate cântecele de acolo încapul
d-tale.</p>
<p>— Nu e nici o primejdie, rosti Neagu ridicându-se în picioare ia uită-te ce lung sunt. Până să
mi să urce mic la cap, trece o săptămână. Și într-o săptămână cine știe la ce altă
nuntă am să fiu.</p>
<p>Dan izbucni în râs exclamând:</p>
<p>— Are să bea aici, și să-l apuce beția într-altă parte; se îmbată în satul Ohio, și face scandal
tocmai în Oregon.</p>
<p>Neagu se așezase râzând, și de la locul lui rosti cu un accent de ură mascată:</p>
<p>— Nu te teme amice, că eu pot să fac scandal chiar și aici.</p>
<p>Dan nu replică, ci dădu negrului — care tocmai îl servea, — câteva instrucții. Fostul rob, cu
toată ținuta lui rigidă de până aici, le ascultă cu un rânjet de satisfacție care-i
lumina fața. El ieși repede și reapăru cu 5 prăjini de rufe pe care le puse în
colțul cel mai depărtat al sălii de mâncare.</p>
<p>Ziaristul exclamă râzând:</p>
<p>— D-l Constantin își ia măsurile de precauție, pe cât văd.</p>
<p>— Negreșit, replică Dan cu glas lare, îmi iau măsurile mele. După cât e el de lung nu aș putea
ajunge la capul lui, de cât cu prăjina de rufe, când o fi să facă scandal.</p>
<p>Neagu întrebă cu un aer speriat comic:</p>
<p>— Doar n-o să începi cu toate prăjinile dintr-o dată.</p>
<p>— Nu, dragă, dar în cazul când d-nealor, partea bărbătească a invitaților mei, nu ar voi să mă
ajute, mă oblig eu în scris să le rup toate pe devla ta!</p>
<p>Râsul general stârnit de cuvintele lui Dan fu întrerupt de notele clare, dulci, scoase de un
gramofon.</p>
<p>Elena privi cu un surâs duios spre Dan, și de la locul pe care îl ocupa dincolo de masă, între
femei, ea, îi trimese din degete o sărutare, zicând:</p>
<p>— Mii de mulțumiri, scumpe, pentru minunatul aparat ce ai cumpărat.</p>
<p>Și cum fata neagră pusese placa E lucevan le stelle, Clara, interveni să se pună alta mai
puțin banală, adăugând:</p>
<p>— E plictisitor să auzi mereu pe Carusso. Când îl aud mă gândesc la fălcile lui de măcelar, la
gâtul lui de taur și la burta lui de zeu Cartaginez.</p>
<p>— Fără a mai menționa chelia lui, Completă George. Dar ce altă placă vrei să să cânte... să
vedem ce zice mireasa.</p>
<p>— Mireasa, replică Elena, păi mireasa ar cere să se cânte o arie din patria veche a mirelui.
Știți că au niște cântece naționale admirabile,..</p>
<p>— Se poate, întrerupse George, dar e o țară care nu vrea să dea drepturi evreilor...</p>
<p>Elena, opri discuția cu o frază mai energică.</p>
<p>— Să ne uităm întâi la felul cum am tratat noi pe indienii care ocupau America înaintea noastră.
Noi ne-am erijat în stăpâni și moștenitorii unor teritorii care nu erau ale noastre
și nu pretindem să restituim indienilor nimic, ci i-am băgat în rezervațiipe când
evreii au venit în toate țările lumii din Palestina lor. Ei sunt noi veniți acolo și
noi ne ocupăm de drepturile lor: de indienii noștri, care au drepturi înaintea
noastră și pe cari i-am exterminat, nu ne ocupăm. Să nu facem politică. Cine admite
să cânte gramofonul Home, sweet home! (Cămineule, dulce cămin.)</p>
<p>Un ropot de aplauze acoperi cuvintele Elenei.</p>
<p>Dan îi strigă prin tumultul de voci ce se făcuse.</p>
<p>— Sărut mânuțele pentru apărarea țării mele Lenuțo!</p>
<p>Însă cum ea nu înțelese cuvintele rostite, Dan se ridică de la locul lui, trecu spre Elena și îi
sărută mâinile, exprimându-i recunoștința pentru cele rostite în favoarea
României.</p>
<p>Elena surîse:</p>
<p>— Păi nu am spus decât adevărul. Și nici nu am bănuit că tu ții la vechea ta patrie atâta că aș
fi spus ceva și pentru suveranii țării tale. Știi părerea bună ce o avem noi
Americanii despre ei.</p>
<p>Gramofonul intona cântecul cerut de Elena și primele note fură ascultate într-o tăcere religioasă
pe când Dan își reluă locul. Cele din urmă strofe fură însoțite de Clara, Elena,
George și Johny.</p>
<p>Când se termină aria românii și soțiile lor aplaudară.</p>
<p>Negrul, se apropia respectuos de mireasă și întrebă în șoaptă dacă-l autoriză să pună imnul
național american The star spangled banner, (Drapelul smăltat cu stele).</p>
<p>Elena surâse aprobând și privirile ei se fixară asupra celor doi americani, ca să vadă ce
impresie va produce asupra lor.</p>
<p>De la primele accente ale imnului, cei doi, Johny și George care tocmai ciocneau paharele, se
ridicară brusc. Clara sări în picioare ca electrizată și,— pe când românii, din
respect, se ridicau în același timp cu Elena,— tânăra americană începu să cânte. Cei
doi americani, cu paharele în mână, bătând cu ele tactul, amestecară vocile lor
viguroase pline, cu sopranul Clarei.</p>
<p>La refren, tocmai când accentele imnului devin mai zguduitoare, Elena își asocie glasul ei de
contraltă și cântă cu un entuziasm care mișcă și farmecă pe toți.</p>
<p>Neagu se plecă spre Johny șoptind.</p>
<p>— Parcă am văzut-o noi cântând undeva așa cu foc pe d-na asta. Nu ți se pare și d-tale.</p>
<p>Ziaristul privi înspre paharul său și rosti șoaptă:</p>
<p>— Eu nu știu... ți-am mai spus-o și adineaori. Dar lucrul nu ar fi deloc de mirat... are o voce
prea exersată și prea bine stăpânită pentru a fi numai ceea ce vrea să se arate că
este. Oricum însă, ea este acum soția amicului nostru și trebuie nu numai respectată
dar și apărată la nevoie.</p>
<p>Elena mulțumind cu o privire circulară pentru aplauzele al căror obiect fusese, surprinse
aruncătura de ochi piezișă a lui Neagu, și tresări instinctiv. Ea cercă să învioreze
conversația generală și reuși; dar privirile ei, mascate de un surâs prietenos,
alunecară de la unul la altul în mai multe rânduri.</p>
<p>Ca să împiedice o nouă discuție între Neagu și Johny, Elena zori pe Neagu să bea, și lansă pe
ziarist într-o discuție privitoare la participarea Statelor Unite în războiul
mondial.</p>
<p>Johny ghicind intenția miresei, și pentru a nu o alarmă, se avântă cu o căldură, care, ghicită,
ar fi dat loc la bănueli, — și vorbi pe larg. El arăta cum subiectul era tratat în
întruniri publice, în săli și pe strade. La fiece colț mai frecventat se punea câte
o cutie de scânduri (din acelea care serveau la expedierea săpunului) și cel care
avea ceva de spus, se urca pe ea și vorbea. Uneori oratorul era persiflat, alteori
huiduit, dar în majoritatea cazurilor, publicul aplaudă. Erau în țară curente
mari.</p>
<p>Germanii și descedenții din părinți germani, nu voiau războiul. Evreii, în special, argumentau că
nu numai războiul este o nenorocire, dar că și legea care s-a făcut pentru a impune
obligativitatea serviciului militar era o excrocherie.</p>
<p>— Da, explica Johny și ei au dreptate când zic că au venit în Statele Unite fiindcă legile le
garantau că fiii lor nu vor fi luați în armată.</p>
<p>Acum se fac legi cari îi excrochează de cea mai mare speranță a lor. Toți evreii liberi au venit
aici ca dezertori, sau ca să scape de a fi înrolați în armata țării din care au
plecat.</p>
<p>Americanul continuă să vorbească, și abia când întâlni privirea surâzătoare a Elenei, el pricepu,
după ușoara nuanță de recunoștință, ce citi în ochii ei, că intenția lui fusese
înțeleasă.</p>
<p>Neagu îl întrerupse cu o grosolănie care trebuia să țină loc de glumă, dar Americanul încântat de
gândul că Elena îi arătase recunoștință, continuă de asta dată pe un ton glumeț:</p>
<p>— Viitorul Americii nu se mai poate sprijini pe politica trecutului: Ca să faci față nevoilor
viitorului trebuie să mergi cu viitorul. De aceea și eu, fiindcă suntem aici la masa
asta, vă urez d-v. care constituiți noul menaj, să trăiți în vederea viitorului și
să aveți cele mai frumoase șanse de noroc în viitor.</p>
<p>— Ș-apoi, interveni Neagu, trecutul cine știe cât de urât a fost. Mai ales gazda noastră
mireasa știe...</p>
<p>Elena îngălbeni, dar Johny, cu o ușurință de împrovizație de care și el se miră în gând, zise
repede:</p>
<p>— ... Știe să ne încânte cu vocea d-sale armonioasă. Nu ați voi doamnă să ne cântați ceva? </p>
<p>— Din „repertoriul” d-sale completă Neagu, pe care băutura îl făcea arțăgos și gata de aluzii
usturătoare.</p>
<p>Johny, iar înterveni zicând:</p>
<p>— Într-adevăr din repertoriul cumpărat cu gramofonul, s-ar putea cânta ceva frumos.</p>
<p>Dar glasul răgușit de băutură al lui Neaga se auzi din nou, de astă dată hotărât, dârz:</p>
<p>— Eh! cine vorbește de repertoriu cumpărat? Vorbesc de repetoriul nevestei lui Constantin. Parcă
nu se știe că a cântat în...</p>
<p>— Și cântă încă, vrei să zici, admirabil! îl întrerupse Americanul, sculându-se și apropiindu
se de prietenul lui Dan. Neagu, ascultă cu sprâncenele încruntate șoapta
ziaristului, și când acesta termină el rosti auzibil:</p>
<p>— Nu permit nimănui să-mi comande ce pot vorbi și ce nu.</p>
<p>— Dar, replică Johny, cu glasul coborât eu la rândul meu, nu-ți permit să mai mă superi cu vre
o întrerupere... Ai înțeles? O vorbă dacă mai spui, te culc sub masă!</p>
<p>Pe când Elena, — palidă de teamă, — cercă să schimbe tonul conversației oferindu-se să cânte, Dan
întrebă cu aerul lui blajin:</p>
<p>Din ce va luarăți fraților?</p>
<p>Neagu sculat în picioare replică sughițând:</p>
<p>— Iată Irlandezu’ ăsta devenit american, vrea să mă împiedice să vorbesc ceea ce-mi place. Dar
eu tot am să spun de ce este vorba: Soția ta Dane, a fost...</p>
<p>Însă el nu apucă să rostească bine ultimul cuvânt și o lovitură de pumn a lui Johny, aplicată pe
nas, îl trimise cu scaun cu tot până lângă ușă.</p>
<p>Negrul de serviciu se repezi și sculă pe Neagu de jos, exprimându-și admirația pentru magistrala
lovitură dată de ziarist. Johny, fără a mai ține seamă de nimic, se repezi la cel
ridicat și-l întrebă repede în șoaptă:</p>
<p>— Ce spunea-i de D-na Constantin? Dacă spui ceva care nu-mi place, te zdrobesc aici!</p>
<p>Lovitul dezmeticit de lovitura primită și de cădere, rosti cu un aer plângător:</p>
<p>— Am vrut să zic că a fost la înălțime, când a cântat... D-ta m-ai lovit pe nedrept...!</p>
<p>— Și ai vreo pretenție? întrebă ziaristul încruntat.</p>
<p>Neagu răspunse cu o grabă care făcu pe toți să râdă:</p>
<p>— Dar de unde! Ce pretenție să am alta decât sa nu mai dai așa în mine ca într-un bivol! Și să
rămânem prieteni.</p>
<p>Johny privi în jurul său și văzând figurile nedumerite al celorlalți se uita la Clara care părea
impasibilă. Din treacăt zări obrazul palid al Elenei, sub ochii căreia se iviseră
cearcăne vinete, adânci.</p>
<p>— Așa? făcu ziaristul, atunci probabil că am comis o eroare. Mi s-a părut că vrei să vorbești
rău de mine.</p>
<p>Neagu zise uluit:</p>
<p>— Păi nici n-am crâcnit ceva de d-ta...</p>
            <p>— Ba; ai fost necuviincios față de mine! strigă ziaristul devenind iar amenințător.
Nu mi-ai spus că nu vrei să știi de mine? Ai spus or nu?</p>
<p>— Am zis! Am zis! replică bătutul repede.</p>
<p>Johny reluă agresiv:</p>
<p>— Și acuma nu mai spui nimic. Ești mulțumit de tot!</p>
<p>— De tot — de tot, zise Neagu cu o grabă care făcu pe câțiva să surâdă.</p>
<p>Clara și ceilalți oaspeți se pregăteau să intervie, dar Elena se apropie de ziarist și îi șopti
cîteva cuvinte, care făcură pe Johny să-și ceară scuze pentru turburarea
produsă.</p>
<p>Neagu se așeză la masă, apoi pretextă că se duce până afară și dispăru.</p>
<p>Plecarea lui Neagu produse o adevărată ușurare. Glumele începură să circule. Clara se oferi să
cînte o arie. Un cor se formă și celebrul Over there, pe atunci abia pornit, animă
întreaga adunare.</p>
<p>Cum copilul adus de prietenul lui Dan adormise, Elena îl duse să-l culce în patul ei, și reluă
loc la masă.</p>
<p>Glumind Clara șopti lui George:</p>
<p>—Johny a cîștigat inima miresei prin ținuta lui hotărîtă.</p>
<p>— Ce folos replică tânărul, ce poate face un tânăr în asemenea împrejurări. Ei abia sunt luați
azi. Oricât de seducător ar fi Johny, ș-ar pierde vremea în zadar, cel puțin încă
trei luni de aici încolo.</p>
<p>Clara dădu din cap și strânse buzele rostind șoptit:</p>
<p> — Trei luni trec repede... și aduc succes pentru cine știe să aștepte cu răbdare momentul
prielnic.</p>
<p>Americanul se gândi o clipă, aruncând ochii asupra Elenei, și a întregii adunări. Privirea lui
căzu asupra lui Dan, care cu aerul său liniștit, surâzător, părea că uitase tot ceea
ce se petrecuse.</p>
<p>George murmură numai pentru Clara:</p>
<p>— Cu toate că în dragoste și în război toate șiretlicurile sunt bune, nu prea văd cine în
America ar mai primi în casa lui, pe un bărbat care s-ar face vinovat de o
asemenea... lovitură. Ș-apoi oricât de frumoasă este mireasa, Johny este un tip prea
practic, ca să piardă vremea numai cu un simplu flirt.</p>
<p>— Crezi? întrebă Clara—crezi că mirele ar fi gata de violențe în cazul când ar vedea că
nevasta lui se interesează de... altul?</p>
<p>Americanul replică în surdină.</p>
<p>— Cine poate ghici temperamentul unui bărbat care afișează un aer atât de... bon-homme, cum e acest domn Constantin?</p>
<p>Numai în clipe de gelozie, numai atunci poți vedea omul și încă și atunci nu prea clar...</p>
<p>Johny ca și când ar fi ghicit că se vorbea de el, ridică paharul și ținu un toast de câteva
secunde, urând noilor căsătoriți să trăiască fericiți și să prospere în interesul
lor și mai ales, într-al Americii...</p>
<p>El propuse ca după obiceiul Statului, un bărbat să fie delegat să sărute mireasa, în numele
sexului urât din America, și o fată să sărute pe mire în numele fetelor.</p>
<p>Dan se ridica și râzând mulțumi pentru urări. El se declară mulțumit, ba chiar fericit că îl va
săruta o fată în numele tuturor fetelor, dar protesta în mod blajin contra abuzului
ce se săvârșea cu un obiceiu în puterea căruia era vorba să i se sărute, de un alt
bărbat, nevasta.</p>
<p>— Ș-apoi, rosti el cu o energie comică mi-ar conveni dacă nu ar fi vorba de pielea nevestii
mele. Eu trebuie să o protejez. Eu sunt gata chiar să primesc a fi delegat să o
sărut în numele tuturor bărbaților de pe glob.</p>
<p>— D-ta nu ai voie să te amesteci, îl întrerupse George, ești cu totul neexistent în materie de
decizie cu privire la mireasă.</p>
<p>— Uite d-le! exclamă Dan cu un aer comic supărat, de aceea mă însor eu, ca să nu pot decide,
și să nu am cuvânt în chestii care interesează pe soția mea?</p>
<p>— Păi, îi aminti Elena, nu ai făgăduit ascultare și supunere mie? Cum o să mai cerci să decizi
asupra soartei mele? De pe acuma îți calci cuvântul?</p>
<p>Toți cei prezenți își uniră glasurile pentru a protesta contra lui Dan. El făcu o mutră uluită și
se așeză zicând în mijlocul hohotelor de râs ale comesenilor:</p>
<p>— Dar prost mai debutez eu în meseria de bărbat însurat!...</p>
<p>Numai de n-aș da faliment...</p>
<p>Cum masa mergea spre sfârșit, se alese prin tragere la sorți cine să sărute pe mireasă,
întâmplarea favoriza pe Johny.</p>
<p>Ziaristul se rumeni de plăcere. El se ridică să anunțe evenimentul zicând:</p>
<p>— Providența, în înalta ei înțelepciune a hotărât ca eu să am deosebita și distinsa plăcere de a
săruta în numele celor prezenți și absenți pe frumoasa d-na Constantin. Țin să
mulțumesc Providenței în public pentru această nesperată favoare, și de aceea ridic
acest pahar și îl beau în sănătatea d-neaeei: trăiască d-na Providență!...</p>
<p>— E doamnă Providența? zise Elena adică feministă, sufrageta îndrăcită...</p>
<p>— Protestez, exclamă Johny, nu pot lăsa ca o damă atât de nobilă, care m-a și favorizat să fie
tratată ca o văxuitoare de ghete negresă din St. Louis!</p>
<p>Elena întrebă surâzând:</p>
<p>— Ma rog, dar cum este protocolul acestui sărut, trebue să-l sărut și eu, ori numai dumnealui
are obligația?</p>
<p>Femeile strigară în cor:</p>
<p>— Numai dumnealui: Numai d-l Johny!</p>
<p>Tânăra femeie afectă un aer amărât. Ea spuse:</p>
<p>— Păcat, mare păcat. D-l Johny este și un tânăr drăguț și s-a purtat drăguț, pentru mine, încât
mi-ar fi făcut o deosebită plăcere ca obligația să fie și pentru mine prescrisă de
uzul local.</p>
<p>Pe când vorbeau, femeile procedară la alegerea celei care avea să sărute pe Dan.</p>
<p>Clara fu aleasa. Ea se ridică să mulțumească doamnelor care au avut atâta abnegație încât să-i
cedeze pasul. Terminând ea ridică paharul, zicând:</p>
<p>— Îl beau în sănătatea norocului meu.</p>
<p>Și ieșind dela locul ce ocupă la masă, tânăra americană începu să joace un Kake-Walk,
însoțindu-și dansul cu plesnituri din degete.</p>
<p>Elena, o privea râzând de bucuria ce o afecta Clara:</p>
<p>— Ia uitați-vă la copila asta, zise mireasa, are delegație să sărute odată pe bărbatul meu și
crede că a apucat pe Dumnezeu de picior. Eu o să am dreptul să-l sărut de mii de ori
pe zi și nu mai fac atâta caz.</p>
<p>— O fi, replică tânăra fată, oprită dindans. O fi, dar eu am o delegație; eu reprezint un
stock de persoane femenine pe când d-ta ești pe propriul d-tale compt.</p>
<p>Râsul general ce urmă fu întrerupt de glasul lui Dan. Cu tonul unui om decis să moara, el
rosti:</p>
<p>— Să procedăm la ceea ce e mai greu și dureros pentru mine? D-le Johny, treci de execută datina
locală.</p>
<p>Cu aerul hotărît, însă vizibil mișcat, ziaristul se alătură de Elena, îi apucă obrazul între
mâini și apropiindu-și buzele lui reci de bărbia ei, o atinse mai mult ca o
adiere.</p>
<p>Elena protestă energic:</p>
<p>— Ce înseamnă asta domnule?! E o excrocherie ceea ce faci d-ta. În loc să mă săruți, d-ta abia
ți-ai atins buzele de puful de pe bărbia mea.</p>
<p>Johny se uită în jurul său spre a vedea dacă trebuie să mai repete sărutul, dar o ochire aruncată
asupra lui Dan pe a cărui față transpirația apăruse în broboane mari, îl convinse
că... a terminat cu delegația.</p>
<p>— Eu am isprăvit, zise el am avut o misiune delicată, și sunt vesel că am putut-o duce la
capăt fără protestări din partea d-lui Constantin...</p>
<p>— Ei, rosti Clara cu glasul ridicat; acum vine rândul meu și adresându-se femeilor:
doamnelor și d-relor, vă rog să luați aminte la felul, cum eu, mandatara d-v.
execut delegația ce-am primit. Poftiți și controlați.</p>
<p>Și apropiindu-se de Dan, care se ridicase in picioare, încurcat, ea îi apucă, cu amândouă
mâinile, capul, îl aplecă până spre buzele ei și depuse un sărut sonor pe gura
lui.</p>
<p>— Parc-a tras cu pușca! strigă o femeie. Așa sărut mai zic și eu!</p>
<p>Elena exclamă, cu grabă:</p>
<p>— He-he! D-șoara! mai încet cu buzele bărbatului meu că nu sunt nici de cauciuc și nici măcar
asigurate nu sunt!</p>
<p>— Nu, doamnă Constantin, Interveni mama copilului, nu vă supărați, dar d-ra Clara Hopkins,
merită încrederea ce noi femeile am pus într-însa, d-ra Clara știe să sărute ca un
tunar.</p>
<p>Clara își reluă locul zicând cu un ton glumeț:</p>
<p>— Nu știu cum o fi ieșit la socoteală d-l Johny cu delegația d-sale, dar eu știu că sunt
încântată de a mea.</p>
<p>Persoanele celelalte izbucniră în râs și paharele se umplură din nou. De astă dată mirele se
încumetă să țină un discurs. El rosti cu glasul puțin cam răgușit:</p>
<p>— Mulțumesc tuturor, cu glas tare, și în mod public, pentru toate urările făcute în mod
prietenos. Felicitările de asemeni, le-am primit și declar că le merit, deoarece nu
sunt mulți pe lumea aceasta oameni care să fie atât de fericiți încât să nimerească
o soție atât de frumoasă și iubitoare.</p>
<p>Cuvântarea lui se întrerupse brusc. Ochii lui Dan urmăreau cum Elena, soția lui se ridicase de la
locul ei și se ducea să vorbească cu Johny. El vru să continue, cele ce avea de
spus, dar, cuvintele i se opriră în gât, căci Elena se înclinase spre ziaristul
american, și îi vorbea bâtându-l ușor pe umeri cu o mișcare de prietenie. Clara
văzuse privirea lui Dan și ghicind cele ce se petreceau în inima lui, zise cu un
accent glumeț:</p>
<p>— „Doamnă Constantin, aibi te rog în vedere că d-l Johny este flirtul meu.”</p>
<p>Elena ridică privirea și dintr-o aruncătură de ochi, de la Clara la Dan, ghici ca într-o
fulgerare și cele ce se petreceau în inima lui Dan și intenția prietenei sale. Ea
dădu din umeri și replică surâzând:</p>
<p>— Apoi dacă vrei să-ți ții prietenul la adăpost de... de alte persoane, stai mai lângă el și
ține-l mai de scurt. Eu una, pentru prietenii mei sunt prietenă și nici părerea, sau
intervenția, fie și a unei frumoase, nu mă va opri să spun câteva cuvinte de
recunoștiință la urechea unui prieten bun.</p>
<p>— Negreșit, rosti Dan de la locul său, nimeni nu ar putea și nimeni nu are dreptul sa facă
aceasta. D-ra Clara glumea adineaori.</p>
<p>Johny vru să obiecteze ceva dar Elena îl așeza cu o presiune a mâinii sale la loc, iar George de
pe scaunul său, se ridică să rostească vreo câteva cuvinte:</p>
<p>— Dragostea zise el, cu un accent, de adâncă convingere dragostea doamnelor, d-șoarelor și
domnilor, este singura afacere serioasă din viața noastră, singura afacere gravă
care e tratată în mod glumeț. Cu toate astea ea e nu numai serioasă, dar și cel mai
important eveniment pe care l-a lăsat D-zeu în viața noastră.</p>
<p>Clara îl întrerupse, zicând cu energie:</p>
<p>— Ceea ce spui d-ta acuma este în completă contrazicere cu sentimentele pe care le-ai exprimat
acum câtva timp.</p>
<p>— Voiam să încerc pe cineva, replică George cu glasul mai coborât dar destul de tare ca să fie
auzit de toți comesenii, și încercarea mea a dovedit ceea ce voiam eu.</p>
<p>Însă tânăra, însoțind cu privirile ei pe Elena care își reluă locul la masă, replică:</p>
<p>— Încercare sau neîncercare, părerile d-tale de acuma nu sunt cele adevărate... Și chiar de ar
fi... când iubești pe cineva, nu-l pui la încercare. Când ai o slugă sau un
contabil, sau un om, o ființă a cărei pierdere îți e indiferentă sau o dorești, o
pui la încercare, dar când iubești pe cineva, fugi, fugi cu disperare de orice ar
putea să dovedească măcar în parte că iubirea lui nu există...</p>
<p>— Și, întrerupse George, care e concluzia d-tale?</p>
<p>— Concluzia? că d-ta vrei să pari un farsor și că nu ești decât un om fără inimă și fără cea mai
mică scânteie de dragoste în pieptul d-tale de atlet.</p>
<p>— Fetele de azi, zise cel vizat, și mai ales fetele americane sunt teribile... Sub pretext că
te onorează cu dragostea, ele te omoară cu psihologia... Și așezându-se cu un gest
de descurajare, el încheia: oricât de ridicol ar părea, mă predau, mă dau
învins.</p>
<p>Câțiva din comeseni izbucniră în aplause. Elena se ridică ținând paharul în mână.</p>
<p>Să bem zise ea, să bem în sănătatea învinsului și a învingătoarei!</p>
<p>Trecând spre locul ei Elena se apropia de Dan, îl mângâia pe obraz apoi se înclină și în văzul
tuturor îl sărută pe buze.</p>
<p>— Domol-domol! domnule, zise tânăra femie cercând, cu o mișcare delicată să-i dea jos mâna,
care se încovoia pe după talia ei: astă seară d-la ți-ai mâncat porția de sărutări,
încă de când a dat d-șoara Clara cu tunul, asta vreau să zic cu pușca!... Acuma a
venit și rândul meu să sărut pe cine-mi place, și asta fără nici o delegație din
partea nimănui!</p>
<p>— Ba, rosti ziaristul, cu glasul ridicat D-ta ai avut o delegație: cea mai importantă și
totodată cea mai nobilă din câte există. Delegația dată de inima D-tale.</p>
<p>Clara izbucni cea dintâi în aplauze, și ridicându-se de la locul ei aleargă spre Elena, o
cuprinse pe după gât și o sărută. Însă la urechea Elenei ea șopti surâzând
ștrengărește :</p>
<p>— Știi în dorul murelor, mai mănânci și frunze...</p>
<p>Elena izbucni in râs, apoi întrebă:</p>
<p>— Să le spui?</p>
<p>Clara se făcu roșie ca o vișină și mai mult îngăimă decât rosti:</p>
<p>— Nu-nu-nu! Pentru numele lui Dumnezeu, nu glumi, cu așa ceva!</p>
<p>Johny, păru a fi ghicit despre ce era vorba, căci se rumeni de plăcere.</p>
<p>El voi să întrebe ceva, dar Clara părăsind orice rezervă, se repezi de lângă Elena până la locul
ocupat de Johny, și punând mânile pe gura lui, zise cu o grabă plină de haz:</p>
<p>— Să știi că de nu taci din gura, te pedepsesc cum este mai rău.</p>
<p>— Cc pedeapsă? întrebă el, încercând cu politețe să dea mânile fetei la o parte. De ce crezi
că mă pot teme eu mai mult pe lumea asta?</p>
<p>Clara replica râzând:</p>
<p>— De ce? De un sărut! De nu taci, să știi că te sărut, bată-te norocul! Când o vedea lumea de
aici că te sărut, vei fi osândit să mă iei de soție...</p>
<p>Dan aruncă ochii spre nevasta sa și surprinse privirea ei prietenoasă, cu luciri umede, așezată
asupra lui Johny.</p>
<p>El făcu un glonț de pâine și îl aruncă în direcția Elenei. Înainte ca proiectilul să ajungă Elena
ghicise mișcarea bărbatului ei, și după ce îi făcu un semn de amânare prietenească
din deget, șopti din vârful buzelor:</p>
<p>— Ce? nu cumva ai vreo temere?</p>
<p>În același mod șoptit el răspunse:</p>
<p>— Dragă sunt gelos! Văd ca privești cu prea multă simpatie la Johny al... nostru.</p>
<p>Clara obținuse cele dorite de la frumosul american și acuma se retrăgea la locul ei, pe când
Elena, profitând de o încurcătură produsă în serviciul negrilor, se apropie de Dan
zicând:</p>
<p>— Tu nu vezi puiule, cât de curat, elegant, și frumos este?... E o adevărată plăcere să-l
privești.</p>
<p>— Ooo! exclamă Dan, dar știi că mă faci să intru la bănuieli și încă la de acelea grave.</p>
<p>Drept răspuns Elena se plecă spre urechea lui, și dându-și aerul că-i spune ceva, îl sărută, apoi șopti:</p>
<p>— Cum să nu-l admiri puiule, când e atât de îngrijit și elegant? De ce crezi că l-am dat ca
model, de îndată ce l-am văzut astă-seară... Aș fi putut să vorbesc de el de mai de
mult, dar încă nu eram căsătoriți. Nu știai cât te iubesc de mult și puteai lua
cuvintele mele drept mai mult decât o simplă constatare.</p>
<p>Un zgomot produs de spargerea unui geam și țipătul de spaimă al femeilor, întrerupse, pe Elena.
Ea ridica privirile înspre fereastră și în sutimea de secundă care urmase, după
producerea zgomotului, avu timpul să vadă o piatră cât un ou, lovind pe Johny în
umăr.</p>
<p>Americanul, întoarse încet capul spre partea în care fusese atins. Fiindcă, pe haina lui eleganta
de serată, piatra depusese un strat de murdărie, Johny dădu, cu degetul mijlociu, un
ușor bobârnac peste partea lovită, apoi cu un gest simplu, dar care arătă și liniște
și dispreț față de primejdia ce-l amenințase, scutură cu câteva mișcări restul de
praf.</p>
<p>— Puțin mai sus, zise George, în aceeași direcție și te lovea în tâmplă!”</p>
<p>— Prostul, rosti liniștit Johny, cu un revolver, își ajungea scopul jucându-se, pe când așa...
Ce trebuie el să alerge acuma!</p>
<p>Dan sărise de la locul lui, gata să se repeadă pe urmele celui ce azvârlise cu piatra. Însă Elena
îl reținu, și agajându-se de el, îl ruga cu accente fierbinți:</p>
<p>— Nu te duce? Nu te expune! Stai aici dragule! Stai!</p>
<p>Cum el nu păru gala să cedeze, tânăra îl sărută și îi sili să șadă, pe când George, ieșit până în
ușă se întoarse, comunicând mesenilor:</p>
<p>— E un individ care a fugit urmării de polițist și de un invitat, dar probabil că îl cunoașteți
cu toții.</p>
<p>Johny zise repede:</p>
<p>— Dacă m-a ales pe mine, nu poate fi decât Neagu, amicul nostru cel bun. Dar cu el mă voi răfui
eu la vremea trebuitoare. Acum să nu ne mai stricăm cheful gândindu-ne la el.
Permiteți-mi să ridic acest pahar în sănătatea mirelui și a miresei.</p>
<p>— Fie! toți te aprobăm și bem! exclamă Clara, dar cine plătește oalele, asta, vreau să zic,
geamurile sparte!</p>
<p>Dan intrând în gluma tinerei fete, replică râzând:</p>
<p>— Desigur că turcul, adică eu, adică, — zise el arătând cu un gest curtenitor pe Elena adică
noi amândoi le plătim!</p>
<p>— Drăguțul de el exclamă Elena înveselită de noua turnură dată convorbirii; cît de
desinteresat vorbește când e chestia de vreo plată: generos pînă în vârful
unghiilor.</p>
<p>Surâzând de volubila drăgălășie a soției sale, Dan făcu semn d-șoarei de la pian, și fata, până
aici ne-ocupată, începu să dea drumul unei arii vioaie.</p>
<p>În câteva clipe toți fură în picioare, gata să danseze.</p>
<p>Elena veghea și ajuta să se ridice masa cu precauțiile necesare, îndemnând pe negrii de serviciu
să fie miloși cu farfuriile de porțelan.</p>
<p>Johny se apropia de Elena să o invite la dans, dar Dan sosit în acelaș timp ceru și el să nu fie
refuzat.</p>
<p>Ca să dea un aer și mai hazliu acestei cereri George se prezintă în rând cu ceilați doi zicând:</p>
<p>— Când doi se ceartă, pentru o mireasă frumoasă, al treilea trebuie să câștige.</p>
<p>— Știți că e o soluție! exclamă tânăra femeie râzând; eu mă decid să dansez cu amicul nostru
George, numai pentru a nu supăra pe unul din D-v doi.</p>
<p>Și cu o mișcare grațioasă ea puse brațul pe umărul tânărului american.</p>
<p>Ambii porniră urmăriți de privirile surâzătoare ale asistenței.</p>
<p>Exemplul lor deveni contagios: Dan luă pe Clara și ceilalți bărbați începură cu încetul să-și
aleagă câte-o tovarășă.</p>
<p>Pe când dansul era în toiul lui, ușa se dădu în lături pentru a lăsa să intre un policeman.</p>
<p>Uimiți de această arătare neobișnuită într-o serbare, dansatorii se opriră. Dan vru să întrebe de
rostul acestei întreruperi, când unul dintre comesenii care dispăruse, se arăta
aducând de guler pe Neagu.</p>
<p>La vederea zurbagiului Elena îngălbeni. Ea dădu drumul lui George și pentru a-și masca
turburarea, se așeză într-un fotoliu basculant, și punând picior peste picior începu
să se legene cu o aparență de liniște care ar fi înșelat pe cel mai bun
observator.</p>
<p>Neagu strigă cu glasul răgușit:</p>
<p>— De ce m-ai adus aci? E aici poliția? Aici nu e poliția! ci o casă de întâlniri
clandestine!</p>
<p>Polițistul îl zgudui de guler energic:</p>
<p>— Ține-ți gura! Ești arestat pentru că ai atentat la viața uneia din persoanele de aici!
Martorii dovedesc aceasta.</p>
<p>Neagu mugi:</p>
<p>— Am spart geamul unei case în care femeia este o fostă... Însa el nu apucă să completeze fraza
căci Johny, înainte de a putea fi împiedicat, îl izbi în falca stângă, cu atâta
putere încât Neagu își pierdu cumpătul și căzu, ca o masă inertă în brațele
polițistului, care îl ținuse de guler.</p>
<p>Policemanul sprijini pe lovit cu stânga în care își trecuse bastonul, iar dreapta o întinse
înspre Johny zicând cu o nuanță de admirație deosebită:</p>
<p>— Tot respectul pentru așa o lovitură! Tot respectul domnule... însă vă rog, ca atât timp, cât
îl țin eu de ceafă să nu mai dați înel, căci nu sunt șansele destul de egale.</p>
<p>— Mai bine decât l-ai ține de ceafă! replică ziaristul, mai bine ar fi să-l ții de gură.</p>
<p>Dan înaintă zicând cu un ton împăciuitor:</p>
<p>— Lăsați-mă pe mine să-l potolesc eu. Cu duhul blândeții am reușit totdeauna mai bine decât cu
violența.</p>
<p>Neagu se trezi, privind cu aiurire în jurul său. Revenit din amețeala produsă de băutură și din
toropeala loviturii, el se uită pe rând la fiecare. Privirea lui căzu pe Elena, care
palidă, cu un surâs crispat pe buze, continua să se legene, și o lucire dușmănoasă
alunecă de la ea la Johny. Neagu rânji, ca și când ar fi savurat dinainte lovitura
ce prepara să dea și când crezu că va putea vorbi, fără a fi împiedicat, rosti
tare:</p>
<p>— M-a lovit d-l Johny de două ori pentru femeia cu care trăit trei ani de-a rândul.</p>
<p>Ziaristul, cuprins de o indignare furioasă la auzul celor spuse de Neagu, se repezi la el, îl
apucă de gât și zmulgându-l, cu o zmucitură din mâna polițistului, se aruncă peste
el pe dușumele, izbindu-l gata să-l ucidă.</p>
<p>Când cei de față reușiră să scoată pe bețiv din pumnii americanului, polițistul îl duse în
stradă, zicând cu un aer hotărât:</p>
<p>— Trebuie să-l ducem la judecătoria de noapte îndată, altfel... nu mai are cine să plătească
geamul și daunele dacă... l-o omorî domnul acesta în bătaie.</p>
<p>Dan vru să meargă pînă afară dar o aruncătură de ochi asupra soției sale îl țintui jocului. El
văzu că legănările fotoliului erau oprite și corpul soției sale zăcea, prăbușit în
adâncitura fotoliului.</p>
<p>Dan se repezi să o întrebe ce are, și găsi pe soția lui cu ochii întredeschiși, cu o licărire
aproape sticloasă. El scoase o exclamație de spaimă: Elena leșinase.</p>
<p>Fata de la pian, sub îndemnul Clarei porni o arie de Chopin, pe când Elena deschidea ochii.</p>
<p>Ziaristul luă dispozițiile necesare pentru ducerea la arest a bețivului. El se întoarse în
mijlocul celorlalți și după ce vorbi cu Clara și cu George, începură să facă tot
posibilul spre a galvaniza puțin petrecerea. Pianul automatic cântă ariile cele mai
vesele, servitorii negri se întrecură spre a fi pe placul invitaților, și în cele
din urmă veselia devenea proape generală.</p>
<p>Johny se folosi de o apropiere a lui Dan pentru a-i spune cu un accent de mare părerede rău:</p>
<p>— Nu-ti închipui cât de mult regret că acel necioplit a fost atât de grosolan...</p>
<p>Dan îl opri:</p>
<p>— Pe mine să mă scuzi, căci ăsta este, adică era, unul din prietenii mei. Compatrioții mei
veniți în Statele Unite nu sunt toti binecrescuți... Propriu zis, eu sunt vinovatul,
nu numai că l-am invitat, dar că nu l-am pedepsit eu, cum ai făcut d-ta și că te-am
lăsat să te expui.</p>
<p>— Eram cel mai aproape, replică ziaristul ș-apoi, mai ales acum în urmă, ticălosul, fiindcă eu
l-am pedepsit, a cercat să murdărească pe d-na prin insinuările lui stupide. Îl voi
urechia din nou, la prima ocazie.</p>
<p>Dan, dădu din umeri, și cu un accent indulgent zise:</p>
<p>— Trebuie să fim iertători pentru cele mai grave insulte. Isus ne învață că dacă unul ne dă o
palmă să-i întoarcem și partea cealaltă.</p>
<p>Johny păru a nu fi de aceleași principii. El declară zâmbind:</p>
<p>— Isus a spus de palme, probabil aplicate bărbaților, dar nu a spus ce să facem în caz de
insulte rostite la adresa femeilor.</p>
<p>— Era beat zise Dan, era beat și nu știa ce vorbește.</p>
<p>— L-am tratat și eu în consecință, rosti Johny, și probabil că altă dată are să se gândească
de două ori înainte de a spune minciuni și calomnii la adresa cuiva...</p>
<p>Dan pricepu intenția americanului și răspunse cu un aer de profundă convingere:</p>
<p>— Da, negreșit... a rostit niște calomnii pe care nici unom deștept și nici un spirit cavaleresc
nu le ia în serios. Că d-v l-ați pedepsit, e regretabil, numai pentru că mi-ați luat
mie putința de a-l învăța cum să se poarte.</p>
<p>Și cu o strângere de mână caldă, el cercă să exprime gratitudinea ce o simțea față de purtarea
americanului, apoi trecu spre alți musafiri.</p>
<p>Johny rămas singur câteva secunde mormăi pentru sine:</p>
<p>— Ce o fi înțelegând ursul acest român, prin cele ce spune; și ce are aerul de a nu voi să
spună?</p>
<p>Petrecerea dură până spre ziuă, când musafirii se despărțiră reînoind felicitările obișnuite în asemenea împrejurări.</p>
<p>Elena lăsă în grija femeii și a negrilor adunarea și rânduirea lucrurilor și luând pe soțul ei de
mână, îl conduse în odaia de culcare, pregătită de astă dată pentru amândoi.</p>
<p>— Ești amărât drăguțule, zise ea privindu-l cu duioșie drept în ochi.</p>
<p>Tânărul ezită, în căutarea unor cuvinte care să nu o jignească, dar se decise pentru un răspuns
mai puțin precis și fără a spune un cuvânt o sărută pe obraz. Elena înțelese că el
voise să evite a rosti vreo vorbă care să o atingă și îndreptându-se cu gurița ei
rumenă, până spre gura lui umezită, îl sărută pe buze cu o sete și o patimă care îi
zgudui tot corpul.</p>
<p>— Elenuța mea scumpă, izbucni el, când buzele lor se deslipiră, scumpă și drăgălașă fată, cât
te iubesc de mult!</p>
<p>Cu un surâs pătruns de o gingașă ștrengărie, dar care ascundea temerea ei, Elena întrebă:</p>
<p>— Adevărat puiule? mă iubești și după calomniile ce ai auzit, despre mine?</p>
<p>Fără a șovăi Dan replică repede:</p>
<p>— Mai încape vre-o îndoială drăgălașo? Îți închipui oare că niște aiurări de bețiv m-ar putea
face să te iubesc mai puțin?</p>
<p>— Dar, obiectă Elena punându-i un deget pe buze, cu un gest glumeț, naiv; dar dacă s-ar fi
întâmplat ca aceste... afirmații să nu fie minciuni... atunci... Ce?</p>
<p>Dan o sărută din nou, zicând cu o intonație comică, sub care reuși să-și ascundă durerea ce
resimțea.</p>
<p>— Întâi-și-ntâi: eu nu cred nimic din cele bolborosite de acel bețiv. Așa lucruri îmi par cu
totul imposibile cu o ființă cum te cunosc eu... Ș-apoi, făcu el cu o intonație mai
glumeață, chiar dacă ar fi adevărat... Un păcat, săvârșit de o ființă atât de
drăgălașă, cum ești tu, gingașa mea, nu mai e păcat: sfintele din calendar, mai
toate au fost în situații mult mai crude și grele decât a ta și au ieșit
sfinte.</p>
<p>Elena îl sărută din nou zicând cu o explozie pătimașă:</p>
<p>— Dragul, dragul meu! nu e nevoie nici de indulgență, nici de comparații. Cum am fost și cum mă
aflu, sunt mândră că pot fi soția unui bărbat ca tine, și pot ori când sta în fața
ori cui cu fruntea senină, sus!...</p>
<p>Zilele și săptămânile, care urmară după căsătoria lor, trecură ca într-un vis de fericire.</p>
<p>O singură grijă muncea pe Dan: gândul că tot fiind cu mintea la soția lui, acasă, să nu strice
lucrul ce i-se dă, cum se întâmplase a treia zi după ce venise la lucru din
concediu. Atunci, cu mare greu, reușise ca greșeala lui să nu se afle și să nu fie
expus ironiilor colegilor săi de atelier.</p>
<p>Venea acasă cântând, încărcat de cumpărături, pe care uneori nici nu le mânca.</p>
<p>Lucrând de la 8 până după amiază la 5, avea la prânz o oră, dar își lua merinde la atelier și
când scăpa seara, era cel dintâi în tramvaiul electric care îl ducea până aproape de
casă.</p>
<p>Ea îl aștepta uneori lângă stație și veneau braț la braț, aproape dansând pe drum.</p>
<p>Într-una din zile Elena îi prezentă o tânără care cosea la mașină, și îi explică:</p>
<p>— Am puțin gust la îmbrăcăminte femeiască; știu să croiesc. Și m-am decis să cos rochii, în
timpul cât stau degeaba. Are să fie un venit nou de adăugat la venitul produs de
munca ta dragule!</p>
<p>El o privi de câteva ori, apoi admiră mașina de cusut, cum huruia, sub impulsul motorului
electric; și, neținând seamă de faptul că o ființă străină se afla de față, sărută
pe Elena pe amândoi obrajii zicând cu o căldură sinceră:</p>
<p>— Bravo drăgălașo! ia te uită ce drăguță și ingenioasă idee ți-a venit. Să trăești și să
reușești! Să știi că mă duc să aduc câteva sticle de șampanie ca să sărbătorim, și
să inaugurăm această inițiativă frumoasă a ta.</p>
<p>— Stai! îl opri tânăra lui soție, stai, nu te duce, că am instalat și telefon și putem comanda
telefonic.</p>
<p>El făcu o forțare spre a nu trăda nemulțumirea ce-i producea această cheltuială, — sarcină nouă a
bugetului lor —dar Elena, parc-ar fi ghicit gândurile lui, zise cu un ton
degajat:</p>
<p>— În alte împrejurări nu aș fi băgat niciun ban în telefon, dar în condițiile de azi, cu nevoia
ce am de a mă pune la dispoziția clientelor mele, trebuia, în interesul câștigului
ce produce, să am un telefon... Și îmi folosește și ca să te pot servi, cum e cazul
acuma...</p>
<p>Dan îi sărută mâna, regretând că măcar în gând avusese o revoltă împotriva celor făcute de soția
lui.</p>
<p>Șampania comandată sosi și în seara aceea opriră și pe lucrătoare la mica lor petrecere.</p>
<p>Radioasă de bucurie fata le ajută sa aranjeze masa și îi servi cu voioșie.</p>
<p>Într-una din zile Neagu opri pe Dan în drum apucându-l de braț. Bărbatul Elenei făcu o mișcare
violentă în lături, pentru a se pune în gardă, și se pregăti să se arunce asupra
fostului prieten, cu pumnii ridicați.</p>
<p>— Nu te teme, zise Neagu, ferindu-se totuși să nu fie lovit, nu te teme, că nu am intenții
rele. Ca fost prieten aș fi vroit să-ți fac un serviciu.</p>
<p>Dan rosti repede:</p>
<p>— Vezi-ți de drum, omule! Între noi doi s-a isprăvit orice prietenie... Pleacă!</p>
<p>Și fără a mai aștepta răspuns, Dan se depărta.</p>
<p>Neagu nu se dădu învins, ci reluă cu o insistență în care punea un accent de sinceritate:</p>
<p>— Ascultă Dane. Nici nu bănuiești despre ce vreau sa-ți vorbesc. Un prieten al meu, care a
plecat anul trecut spre România s-a înapoiat și a adus știri. Spunea că a vorbit cu
rudele tale din Transilvania.</p>
<p>Pe loc atitudinea lui Dan se schimbă. El se apropia de Neagu, și după ce obținu adresa celui
reîntors, făgădui să se ducă la el spre a căpătă amănunte, privitoare la rudele
lui.</p>
<p>Românul de care era vorba, fusese de toate: învățător, lucrător, apoi devenise achizitor și
vânzător de terenuri. Era un tip în stare de orice. Dispăruse din Statele Unite în
urma unei drame, dar se reîntorsese, și acum adoptase ca normă de conduită în viață,
faimosul : business is business (afacerile sunt afaceri;) și-și orientase toată
activitatea în direcția aceasta.</p>
<p>Numele lui: Oprea Ion, devenea după statul în care opera: Ion Oprescu, ori Oprea Ionescu ori John
Oprean. De asemeni și afacerile îi erau tot variabile ca și numele, numai bani să fi
ieșit.</p>
<p>Odinioară, tot pentru bani dăduse unui ticălos ajutor ca să nenorocească o fată, apoi, fusese
nevoit să dispară. Purta părul lăsat pe frunte în formă de triunghi spre a ascunde o
tăietură ce-i brăzda pielea peste ochiul drept.</p>
<p>Figura lui, în momentele cănd vorbea cu cineva, exprima cel mai viu și prietenos interes. Și
intensitatea privirii lui, avea uneori o putere de cucerire, de care el își da
seama, știa să exploateze, cu multă dibăcie această putere a lui. Și din pricină că
era sigur că obține succes în misiunile ce căpăta, el lua un preț destul de
ridicat pentru serviciile ce i se cereau.</p>
<p>De la prima întâlnire cu Dan, reuși să câștige încrederea lui, mai ales când îi vorbi de rude, pe
cari i le descrisese Neagu cu de amănuntul.</p>
<p>Ion Oprea intrebuință trei luni spre a câștiga pe deplin încrederea lui Dan Constantin.</p>
<p>În tot acest timp el știu să se țină într-o astfel de rezervă încât să nu viziteze pe Dan
acasă.</p>
<p>Totuși într-o zi de primăvară, pe când Dan și Elena, stau în dosul casei, în curtea lor, făcând
exerciții de box; la care tânăra îi arăta cum să plaseze loviturile, o lucrătoare îi
anunță de venirea unui bărbat care dorea să vorbească cu Domnul. Elena cu un gest,
făcu semn să se poftească străinul în curte. Străinul era Ion Oprea.</p>
<p>El sosi și înaintând cu mâna întinsă spre Dan îl salută cu cordialitate.</p>
<p>Când își întoarse fața spre Elena, el avu o tresărire ca și când s-ar fi speriat ușor. Ion Oprea
își stăpâni mișcarea sufletească și surâse înclinindu-se cu o îndoire aproape
teatrală, care făcu să i se miște bucla de părce atârna peste frunte, ca un
triunghi.</p>
<p>Elena în clipa când dăduse cu ochii de figura lui Ion Oprea i se păruse că-l cunoaște de undeva,
dar cum Dan o privea voind să facă prezintările, ea își suprimă uimirea ce simțea și
înclină ușor din cap, mai mult sprea masca mișcarea ce simțea că se trădează pe
obrazul ei devenit palid.</p>
<p>Dan observă ținuta celor doi și cum pornise formula de prezentare nu se opri decât după ce
terminase. De acest scurt interval ambii se folosiră spre a-și recăpăta prezența
despirit.</p>
<p>Ion Oprea începu să vorbească repede cu un accent de mare sinceritate, despre niște întinse
terenuri pe care era dispus să le vândă cu mari înlesniri de plată.</p>
<p>După ce discută și arătă avantagiile ce ar fi decurs din cumpărarea unui loc, Dan făgădui să se
decidă... Oprea plecă gândindu-se.</p>
<p>— De unde cunosc eu femeia asta frumoasă?</p>
<p>Și ea mă cunoaște, desigur, căci a tresărit la vederea mea. Dar nici ea n-o fi știind de unde să
mă ia...</p>
<p>Asta nu e mirare... Că o cunosc... intră și mai bine în rolul ce mi-am ales.</p>
<p>Elena își frământa creierul să-și amintească de unde mai văzuse pe acest tip. Dan, fusese însă cu
toate acestea cuprins de un acces de gelozie. El se gândea:</p>
<p>— Amândoi s-au recunoscut și s-au stăpânit îndeajuns spre a nu se trăda... Ce să fi fost între
ei?...</p>
<p>Elena își ascunse îngrijorarea sub glume, zicând între altele, despre Ion Oprea.</p>
<p>— Amicul tău Dane are un aer de sinceritate deosebită, el are nu numai inima pe limbă, dar are și un ficat pe frunte.</p>
<p>Elena văzu a doua zi cu o îngrijitoare crescândă că bărbatul ei, era mai puțin vesel ca înainte.
Ea plănui câtva timp, lăsând lucrul pe mâna d-nei Wanderoff, văduva care-i conducea
fetele, și după ce-și socotise totul în gând se decise să pună în mișcare ceea ce
combinase.</p>
<p>— Știi drăguțule, zise tânăra în seara următoare, știi că noi nici nu am făcut călătoria de
nuntă cum se face de către niște îndrăgostiți veritabili...</p>
<p>— Păi e cheltuială, obiectă el, și noi și așa suntem porniți pe risipă.</p>
<p>— Risipă e când dai pe băutură sau pe cărți de joc, dar când dai pe lucruri agreabile și
instructive; nu. Tu nici nu ai văzut minunile din parcul nostru național
Yellowstone?</p>
<p>Și cum Dan recunoscu adevărul spuselor ci, tânăra urmă:</p>
<p>— Și nici măcar la vânătoare nu ai fost vreodată... Nu ai voi sa mergi să vânezi... Iată eu sunt
o vânătoare pasionată.</p>
<p>— Și eu aș vâna... cu mare plăcere, dar nu avem nici măcar arme Elenuțo.</p>
<p>— Asta te îngrijește ? exlamă ea bucuroasă că Dan începe să arate ceva interes pentru pornirea
ei, Voi lua eu măsuri să avem arme. Tu interesează-te să obții un concediu de trei
săptămâni...</p>
<p>— Și avem să ne exersăm cu armele, să tragem la semn Eleno? întrebă el înviorat.</p>
<p>Lui Dan îi sticleau ochii de bucurie la gândul că va putea arăta Elenei cât de bun țintaș este
el.</p>
<p>Până să obțină concediul cerut sosi la casa lor un om cu un întreg stok, de puști de vânătoare;
chemat de la o casă mare de arme.</p>
<p>Elena, cu aere de cunoscătoare alese două puști cu repetiție de calibrul 22, două Winchestere
mari automatice, și două pistoale Savage, (automatice) împreună cu muniția lor. Ea
alese și două pistoale automatice de calibru 22, spunând:</p>
<p>— Nu e destul să ne exersăm numai cu puști de 22, ci trebuie să operăm și cu pistoale. Ia
închipuie-ți de cât de mare folos poate fi un pistol automatic, dacă știi să-l
mânuești cu iuțeală și precizie.</p>
<p>— La ce poate folosi un pistol? întrebă Constantin scrutând arma și mirându-se în gând de
frumusețea și perfecția ei.</p>
<p>— La ce ? făcu Elena. Ia închipue-ți că-ți iese în drum un urs...</p>
<p>— Unde să ne iasă? În tren? zise Dan glumind.</p>
<p>— Dar dacă vin hoții? exclamă Elena.</p>
<p>Bărbatul zise surzând:</p>
<p>— Cu hoții, cel mai bun lucru e să le dai tot ce ai, decât să riști să te omoare!</p>
<p>Tânăra femeie dădu din umeri:</p>
<p>— Parcă ai fi un german, așa vorbești... Negutorul de arme începu să râdă, însă luă partea lui
Dan, zicând.</p>
<p>— Domnișoară, d-nul are dreptate... cu toate acestea un revolver sau un pistol, întrebuințat la
timp și cu iuțeala necesară, face minuni. Dar... dar când e vorba de mai mulți hoți,
servește de minune ca să-l poți arunca la picioarele lor cu cât mai mare grabă.</p>
<p>Gluma armurierului, convinse pe tânărul bărbat să cumpere, fără a mai discuta, tot ce dorea
Elena.</p>
<p>Soția lui Dan abia putu aștepta plecarea negustorului. Ea prepară repede câteva foi pentru tras
la semn în ele: muia căpătâiul gros al unui creion în cerneală și făcu pe mai multe
file deosebite, câte un punct cât diametrul degetului mic.</p>
<p>Dan voi să facă și cercuri, în jurul punctului, dar Elena nu primi. Ea explică:</p>
<p>— Dacă ești ochitor bun, trebuie să nimerești cu carabina punctul ăsta, sau pe lângă el. Dacă nu
poți nimeri cu carabina, luăm pentru tine o pușcă din acelea cu două țevi cu alice,
sau una automatică, însă tot cu alice.</p>
<p>Când ieșiră în curte spre a așeza țintele făcute, Dan duse armele și Elena fixă hârtiile pe două
scânduri groase sprijinite de peretele casei învecinate. Ea puse pe o scândură două
hârtii la distanță de câteva dogele una de alta, scriind pe cea de sus N-rul I, pe a
doua, care era ceva mai joasă, N-rul II, tot astfel procedă și cu hârtiile de pe
cealaltă scândură. Ea adăugă pe cea de adoua inițiala ei, zicând:</p>
<p>— Asta este numai pentru mine, și cealaltă numai pentru tine. Fiecare din noi trage întâi în
hârtia lui, câte zece focuri, apoi vine rândul celor de jos..</p>
<p>Elena încărca arma ce ținea în mână, cu o iuțeală care uiiă pe Dan, apoi ridicând carabina, îi
atinse abia patul de obraz șiglonțul plecă. În colțul din dreapta al hârtiei apăru o
ruptură mică. Elena se scuză zicândcă i-a scăpat primul glonț, dar că al
doileacontează sigur. Ea duse din nou arma laumăr și trase cu aceeași iuțeală.</p>
<p>Se auzi izbitura glonțului în scândură, dar nu se văzu nici un semn de astă dată.</p>
<p>Dan duse și el arma la umăr, ochii, și trase. La vreo trei degete sub centru se ivi, înhârtia
albă, o gaură pe care fondul negru format de scândură o scotea în relief.</p>
<p>— Vezi! exclamă el cu o plăcere neascunsă, vezi că eu ochesc mai bine! Al tău Elenuțo nici nu
se vede măcar.</p>
<p>Tînăra replică râzând:</p>
<p>— Pe ce faci prinsoare că eu am tras mai bine decât tine.</p>
<p>Dan scoase din buzunarul vestei o piesă de aur de zece dolari și cu o exclamație de bucurie, o
trânti la pământ:</p>
<p>— Uite-o! e de aur! și-i de zece! O dau contra unui nichel, dacă ai ochit cu lovitura a doua,
mai bine decât mine, sau dacă vei ochi de aci în colo.</p>
<p>— Mulțumesc drăguțule, zise Elena luând moneda de jos. Mulțumesc; du-te la ținta mea și vezi
că am pus al doilea glonț drept în punctul negru. Ruptura nu se vede din pricină că
scândura e neagră.</p>
<p>Dan se repezi și scoase o exclamație de surprindere, apoi începu să se vaite cu cel mai comic
accent de desperare.</p>
<p>— Aoleooo, bănișorii mei săracii! Cum mi-a curățat ștrengărită asta de fată!</p>
<p>O nouă prinsoare avu acelaș efect. Elena puse trei gloanțe de-a rândul în acelaș centru, făcând,
în chiar centrul cel negru, un triunghi mic.</p>
<p>— Știi ce dragă? zise în cele din urmă Dan, când văzu că soția lui îi lua pe rând dolarii:
Știi ce? decât să-mi iei banii cu țârâita, mai bine du-te la fabrică și ia-mi leafa
cu lotul.</p>
<p>Elena râse cu poftă și după ce îi arătă în mai multe rânduri, cum trebue să exerseze ca să poată
deveni un bun țintaș, îi explică modul cum ajunsese la așa perfecție:</p>
<p>— Tatăl meu a fost un vânător pasionat. El a cunocut pe mama, într-un circ, unde ea da
reprezentații de tragere la semn. A văzut-o, a cerut-o și s-au căsătorit. Mult timp
au trăit vânând.</p>
<p>— Mama ta vâna și ea? întrebă Dan.</p>
<p>— Negreșit. Dacă era o atât de bună ochitoare. Cum să nu poată vâna? Ba încă, sub imboldul ei,
tatăl meu a început să facă negoț de blănuri. Și averea ce a strâns i-a permis să se
stabilească în capitala statului acela... Acolo mi-au ținut guvernantă și aveam tot
ce se poate visa...</p>
<p>Dan luă armele și porni cu ele spre casă pentru a le așeza la locul indicat de soția lui. El
întrebă:</p>
<p>— Dar cum de ai învățat să umbli cu armele?</p>
<p>— Simplu, replică Elena; Tatăl meu zicea ca nu există nimic mai bun decât o meserie pentru o
fată. Și cum mie îmi plăceau armele de foc, — moștenisem de la părinți pasiunea lor,
— tata și mama îmi dădeau lecții de tir. Spre norocul meu, ei au trăit chiar după ce
ne-a ars casa; și au murit când eram mare, da de la ei am moștenit darul acesta de a
ochi bine.</p>
<p>— Așa mai înțeleg, zise Dan, dar știi că întâi credeam că e la mijloc vreo vrăjitorie. Tu
trebuie să fii în stare să iei rândunica din zbor.</p>
<p>Elena potrivi armele și aranja muniția lor ca să fie ușor de luat pentru exercițiile din zilele
următoare. Ea zise cu un aer convins:</p>
<p>— Numai naivii pot crede că e posibil cu o singură alică, adică numai cu un glonț, să nimerești,
când vrei, o rândunică din zbor. Întîmplător se poate. Dar cu un glonț e greu chiar
și un iepure să-l iei din fugă... Da, s-ar putea să iei vânatul și din zbor cu un
glonț, dar numai dacă ar fi un bivol...</p>
<p>Plecarea tinerilor, fu înlesnită și mult ușurată de ajutorul pe care fetele lucrătoare îl dădură
la aranjarea și împachetarea strictului necesar.</p>
<p>Elena cumpărase pentru Dan și pentru ea câte unul din acele practice geamantane americane, în
care fiece compartiment servea unei anumite destinații. Explicând lui Dan rostul
cumpărării, tânăra îi arătă că și pe întunerec se putea umbla în ele și găsi cele
trebuitoare. Armele demontabile frânte, erau și ele la loc, pe când pistoalele, puse
în geanta de călătorie, erau oricând la îndemână.</p>
<p>Când să se urce în trenul de lux care trebuia să-i ducă spre celebrul parc Național Yellowstone,
Dan avu o surpriză plăcută.</p>
<p>În marele vagon sistem Pullman, ei aveau un compartiment rezervat, către care îi duse, cu grabă,
negrul însărcinat cu grija vagonului.</p>
<p>— Bre ce lux! zise Dan cu un aer de mulțumire sub care caută să ascundă ușoara îngrijorare ce
simțea la gândul costului. Ce lux! Asta este într-adevăr un lucru care mă
surprinde plăcut.</p>
<p>Elena ghici cele ce se petreceau în sufletul lui și explică, aranjându-și lucrurile.</p>
<p>— Nu e mare deosebirea, între prețul ce plătesc ceilalți și cel plătit de noi. De altfel
diferența asta, este acoperită din plusul câștigat la o rochie, pentru că am nimerit
gustul clientei.</p>
<p>— Nici nu mă gândeam, îngână el încurcat de felul cum ea îi citea în inimă, nu mă gândeam să
ating chestia... diferenței</p>
<p>Eu știi, am fost obșnuit tot cu lucruri.., simple și când dau într-un mediu ceva mai elegant, mai
luxos, parcă mă apasă...</p>
<p>— Da, am observat, replică ea bătându-l pe umăr, ca să îndulcească efectul cuvintelor, am
observat că-ți place să fie totul curat dar cu toate astea ai un fel de repulsiune
pentru inovații care aduc a curățenie... sub pretext că sunt lucruri de lux. Eu cred
că e mai bine luxos și curat, comfortabil, de cât...deomocratic cum spuneai tu,
dar... necurat și la înghesuială cu toată lumea. Spune și tu? Nu-ți place să fii
aici în comparitmentul acesta luxos?</p>
<p>Bărbatul făcu o mutră constrînsă când răspunse.</p>
<p>— Nu prea... dragă... însă, completă el cu un surâs, ceea ce-mi face compartimentul simpatic,
este că pot sta numai cu tine și că-ți pot săruta mânuțele fără să ne vadă
nimeni.</p>
<p>— Ai dres-o bine, puiule dragă, murmură Elena, aplecându-se să-l sărute pe obraz pe când el
depunea sărutări pe degetele ei. Ai dres-o, așa, încât îmi place și mie... fiindcă
știi, că am început serios să te iubesc... dar nu glumă.</p>
<p>Pe când îl săruta, negrul, omul de serviciu al vagonului, deschise ușa, să ceară biletele, dar se
retrase respectuos, făcând semn controlorului de afară să stea. Apoi bătu cu
discreție în ușă, deschise din nou și cu un gest ceremonios rugă să i se dea
biletele.</p>
<p>Controlorul aruncă o privire asupra lungii liste care constituia biletul de drum de fier și când
văzu numele pasagerilor, avu o imperceptibilă licărire de ochi spre negru.</p>
<p>Coloratul răspunse din cap și din ochi cu același aer însă cu o ușoară subliniere care
însemna:</p>
<p>— Sunt tineri căsătoriți porniți în călătorie, de nuntă.</p>
<p>Ca și când ar fi voit să scuze intrarea lor intempestivă, ambii funcționari se retraseră cu aere
discrete.</p>
<p>Elena izbucni într-un râs potolit, argintiu, și pe când privea în ochii bărbatului ei, zise:</p>
<p>— Să vezi drăguțule, ce are să ni se întâmple de aci încolo!</p>
<p>Ei cred că suntem în călătorie de nuntă, în luna de miere și ai să vezi...</p>
<p>— Păi ce, o întrerupse Dan. Adică noi nu suntem în lunile de miere ale căsătoriei noastre...
Și nu suntem acuma în călătorie de nuntă? Și ca să afle mai precis părerea Elenei,
o sărută pe buzele ei carminate.</p>
<p>Trenul pornit de mult, trecea prin stații, fără să se oprească. Mersul era atât de lin încât,
erau momente în care acești doi uitau ca se află într-un compartiment al unui expres
american.</p>
<p>Elena începu să-i arate lucrurile ce aranjase în geamantane. Ea îi pomeni și chiar îi arătă
costumul simplu de vânătoare pe care și-1 făcuse. Simplicitatea lui îl făcea atât de
puțin bătător la ochi încât ar fi putut fi întrebuințat și ca un costum de
călătorie.</p>
<p>O nouă bătaie discretă în ușă se auzi. Negrul își arătă figura lui surâzătoare în cadrul ușei,
și-i întrebă dacă binevoiesc să ia masa aci, sau în vagonul restaurant.</p>
<p>Elena întrebă, surâzând.</p>
<p>— D-ta ce ne povățuiești să facem?</p>
<p>Fața negrului se ilumină de un rânjet de plăcere.</p>
<p>El era încântat de onoarea ce-i făcea alba aceasta cu părul auriu, cu ochii mari albaștri, și
gurița frumoasă plină, — plină de sărutări, — și replică îndată cu un accent de
adâncă și devotată convingere:</p>
<p>— Aaa, pentru o pereche așa de frumoasă ca d-v, cel mai indicat ar fi să luați masa aci... Nici
nu ați putea mânca liniștiți în vagonul restaurant, căci toți ar sta cu ochii numai
la dv... Ș-apoi... nici ceilalți nu ar putea lua masa în tihnă, căci... ar uita de
mâncare... văzându-vă... Iertați că îndrăznesc să spun, cu atâta nedibăcie,
adevărul.</p>
<p>Tânăra surâse blajin și îndreptându-se către Dan zise:</p>
<p>— Să fim miloși dragă, să lăsăm pasagerii să mănânce în tihnă... Dar cine are să ne
servească?...</p>
<p>Negrul făcu un gest umil:</p>
<p>— Eu, eu vreau să am onoarea de a vă servi. Iată, urmă el, scoțând o listă de bucate adusă din
vagonul restaurant, iată lista: D-voastră alegeți până aștern eu masa și eu vă voi
aduce tot ce veți binevoi a comanda.</p>
<p>Pe când tineri consultau lista, negrul începu să scoată ca prin farmec șervetele și tacâmurile
necesare pe care le așternu pe măsuța din cabină. În spațiul redus de care
dispuneau, — căci cabina era de 1,80 pe 2,50 metri, — masa avea loc și scaunele de
asemeni, iar canapeaua lungă pe care erau acum întinse efectele lor, le servea
pentru aședea, picior peste picior, privind la mișcările vioaie ale
servitorului.</p>
<p>Când tot fu aranjat, Elena consultă pe soțul ei din ochi și decise asupra felurilor ce aveau să
fie servite.</p>
<p>Negrul dispăru să aducă cele comandate și Dan își aruncă privirile pe listă spre avedea prețul.
El scoase din buze un ușor fluierat, când văzu, că Elena, alesese cele mai scumpe
feluri.</p>
<p>Tânăra femeie, îi tăia obiecțiile, cu câteva fraze prietenoase. Ea îi luă mâna zâmbind:</p>
<p>— Ascultă dragă. Tu ești acuma musafirul meu, și nu trebue să te amărăști pentru că fac acum o
cheltuială ceva mai exagerată. Diferența e de câte o jumătate de dolar la fel, dar
cât de bună e mâncarea!... Ai să vezi... Este tocmai ca și cu trenul nostru: cu o
diferență de câțiva dolari avem un compartiment pentru noi și, fără de această
mică... rispă, eram la un loc cu toți... ceilalți, fără să ne putem măcar ține de
mână decât ca sa stârnim surâsurile celor ce ne-ar fi văzut...</p>
<p>— Dar, exclamă el cu aerul comic înciudat, cu care cerca să treacă peste cele mai grele
dificultăți caznice, dar toate astea se adună și formează un total enorm...</p>
<p>— Prostuțule, replică Elena râzând; banii ăștia nu se adună, banii ăștia se... risipesc...
Asta voiai sa spui...</p>
<p>— Păi da! Se risipesc! Așa e!</p>
<p>Cu o mișcare de o gingășie cuceritoare, ea îl lua pe de după gât și-i lămuri:</p>
<p>— Ce sunt ăștia decât bani. I-am adunat eu, ca să-i pot cheltui pentru... a-ți face, și ție, și
mie o plăcere...</p>
<p>Nu ai suferit îndeajuns privații, ca să apreciezi acum cât e de dulce să călătorești în condiții
de comfort cum călătorim noi? Pentru ce muncim noi? Ca să ne aflăm în treabă? Sau ca
să ne procurăm, cu prețul muncii noastre câteva momente de plăcere și de fericire
ceva mai deosebite.</p>
<p>Negrul își făcu apariția, depuse pe masă mâncărurile, și dispăru, după ce mai întâi atrase
atenția asupra nasturelui electric, prin care putea fi chemat în fiece moment.</p>
<p>Când începu să mănânce Dan, nu se putu opri să-și exprime mulțumirea pentru gustul Elenei și
regretul pentru obiecțiile ce ridicase cu privire la cheltueli.</p>
<p>După ce terminară masa, negrul aduse cafele și diferite feluri de țigări.</p>
<p>Elena aprinse o țigară, trase de câteva ori din ea și apoi o puse între buzele bărbatului ei
glumind:</p>
<p>— Trebuie să fumezi domnule! Nu se poate! Aici ești în călătorie de nuntă... Și apoi știi...
trebuie să asculți de mine că cu sunt soția ta, puiule.</p>
<p>Tânărul luă țigara și trase din ea pufnind.</p>
<p>— Ia vezi, Lenuțo dragă, zise el după câteva secunde: ia vezi prin fereastră, cine din noi
amândoi scoate mai mult fum: Eu sau locomotiva.</p>
<p>— Matale-malale, dragă... exclamă ea râzând se poate oare ca o pârlită de locomotivă sa te
ajungă măcar...!</p>
<p>Si amândoi izbucniră în râs, fericiți, ca niște copii.</p>
<p>După ce terminară, negrul, venit să strângă masa, le atrase luarea aminte asupra vagonului de
lectură, de scris și de privit, care se afla atașat la sfârșitul trenului. Ambii se
îndreptară prin culoarele vagoanelor spre salonul indicat de negru.</p>
<p>Era un vagon luxos. În el erau mai multe mese mici, foarte elegante, prevăzute cu tot ce era
necesar pentru scris: plicuri,coale, blanchete pentru telegrame, și tot soiul de
hârtii, care aveau ca antet firma companiei de trenuri de lux. Într’un colț o
tânăra dactilo-stenografă citea un roman, în așteptarea pasagerului care ar fi avut
nevoie de stenografiat, sau de scris ceva la mașină.</p>
<p>Pe alte mese, se aflau, așezate în ordine, ziarele zilnice luate din gările prin care trecuse
trenul, revistele de asemeni erau în număr mare pe o masă. O bibliotecă, de romane
de aventuri, aștepta cititori.</p>
<p>În fololiuri ședeau câteva d-șoare și d-ne citind... În fund în colo, înspre coada trenului,
vagonul se sfârșea cu un perete întreg de sticlă. În acest perete se afla o ușă de
sticlă, iar dincolo de perete două bănci înguste, ca pentru două sau trei persoane.
Pe una din aceste bănci era o pereche de tineri cari se țineau pe după talie. Fata
avea capul sprijinit pe umărul însoțilorului ei.</p>
<p>Elena strânse pe Dan de braț, arătându-i pe cei doi și făcându-i cu coada ochiulu o invitație, ea
adăugă o glumă, pe care numai el o auzi:</p>
<p>— La, „vivat concurența”... Știi, firma de care spuneai...</p>
<p>Gata să izbucnească în râs el îi sărută pe furiș mâna și porni spre bancheta arătată.</p>
<p>Când întâmplător Dan își aruncă ochii spre cei doi, observă că ei erau oameni trecuți de 45 de
ani. El privi spre Elena și văzu în ochii ei înduioșați, lacrimi.</p>
<p>— Sărmanii, murmura ea, s-au deșteptat târziu...</p>
<p>— Poate, obiectă Dan în șoaptă, poate că s-au întâlnit abia acum.</p>
<p>— Nu cred, zise Elena, cercând să-și comprime înduioșarea, mai de grabă s-ar putea admite că
ei se iubesc de mult și că dragostea lor a rezistat tuturor încercărilor. Ce
fericiți ar fi ei în acest caz... Spune și tu dragă, dacă crezi că există ceva mai
bun și mai ideal pe lumea asta, decât o dragoste împărtășită...</p>
<p>— Există, replică Dan cu un surâs, și cum ea îl privi întrebător, completă: există: mai bun și
mai ideal decât o dragoste împărtășită ești tu, dragostea mea!</p>
<p>O strângere de mână duioasă, fu răspunsul tinerei femei.</p>
<p>Când după două ore petrecute în admirația peisagiilor care li se desfășurau în văz, se întoarseră
în compartimentul lor, găsiră totul aranjat, și pe măsuța lor se afla un vas cu
flori, artistic așezate.</p>
<p>— Vezi, zise Elena cu surâsul ei delicat, care scoase în valoare și frumusețea dinților ei și
armonioasele linii ale obrajilor, vezi ce înseamnă să faci o călătorie de nuntă. Te
menajează și-ți pun și flori... în același preț... Elena se dădu mai lângă bărbatul
ei, al cărui costum de călătorie îl prindea bine, și îi potrivi cravata de la gât,
apoi îl atinse ușor cu degetul pe obraz, șoptind:</p>
<p>— Să te supraveghezi puiule, ca să fii corect, nu numai la vorbe și la purtare, ci și la
haine... Nu ai observat cât de bine îți șade când ești îmbrăcat frumos?</p>
<p>Dan îi mulțumi și luă locul indicat de un gest al soției sale, zicând:</p>
<p>— Dar tu ce cusur ai? Tu chiar și când ești rău îmbrăcată ești drăgălașă, ba chiar pari și mai
frumoasă...</p>
<p>Două zile și două nopți trecură ca într-un vis totul părându-le o feerie...</p>
<p>Când ajunseră la stațiunea terminală a călătoriei lor. Negrul le oferi de plecare un buchet de
flori și-i înconjură cu atenții, le dădu recomandații privitoare la hotelurile ce
trebuiau să locuiască. Dan îi dărui cinci dolari. Dar negrul, se uita mai mult la
surâsul cu care-l gratifica Elena, decât la banii ce primise. El le alese
automobilul cel mai luxos, șoptind șoferului, să-i aibă în vedere, că sunt tineri
căsătoriți, plecați în călătorie de nuntă.</p>
<p>De cum sosiră la hotel, Elena luă în mână conducerea treburilor. Ea ordonă să li se aducă
mâncarea în odaie și ceru o călăuză tânără. Băiat sau fată, ce-o fi, numai să
cucunoască localitățile perfect.</p>
<p>Dan era nerăbdător să ia și armele de vânat, dar se întrista când Elena îi spuse că nu se poate
vâna în parcul Yellowstone, nici măcar o vrabie.</p>
<p>— Bine bine, zise Dan, dar n-avem decât să ieșim din parc și să împușcăm ce găsim afară din
el.</p>
<p>Elena izbucni în râs și abia după câteva minute putu să spună râzând:</p>
<p>— Dar cât crezi tu puiule că e parcul ăsta?</p>
<p>— Cât? Cinci, zece, douăzeci de kilometri pătrați...</p>
<p>— Ha ha ha, râse din nou Elena, parcul ăsta este mai mare decât țara ta dragă: are sute de mii
de kilometri pătrați...</p>
<p>— Câțiva mai mulți, câțiva mai puțini... tăcu Dan spre a-și masca uimirea. Poate să fie ceva
mai mic... decât spui tu.</p>
<p>— Oricum ar fi, reluă tânăra, eu aș propune să mergem numai pe aici, pe unde putem să admirăm
câteva din minunățiile mai de seamă și apoi să ne ducem pentru câteva zile în munții
Stâncoși la o prietenă a mea din copilărie, cu care am învățat în pension când
trăiau părinții mei... Acolo putem vâna... este și ea o vânătoare pasionată: o
cheamă Domnișoara Fowler.</p>
<p>Fără a mai discuta, Dan admise planul ei însă avu impresia ca și când soția lui se afla într-o
stare de veselie și de activitate forțată: îi părea că ea vrea să-i preocupe
spiritul, să nu-i dea vreme de gândit.</p>
<p>Călăuza se brodi să fie o fată, sprintenă, cu aerul hotărât, cu trăsături regulate, dar aproape
băiețești. Era îmbrăcată cu o rochie scurtă care cădea până la genuchi, peste niște
pantaloni bufanți de catifea cenușie, băgați în cizmulițe șnuruite. Peste cămașă,
avea o jachetă cenușie de lână tricotată, care îi strângea talia și bustul, iar la
gât flutura o lavalieră. Peste buclele tăiate avea o pălărie moale cu marginile nu
prea largi.</p>
<p>Când sosi, ea, salută scoțându-și pălăria băiețește, apoi și-o puse la loc în cap, și cu o mână
sprijinită pe revolverul din șold, cu cealaltă atârnată, aștepta.</p>
<p>— Să ne înarmăm și noi? întrebă Elena.</p>
<p>— Negreșit... dar numai cu arme de apărare, nu de vânătoare... Cu pistol automatic, sau revolver...</p>
<p>Elena rosti cu un surâs prietenos.</p>
<p>— Dacă e așa, ne aștepți băiețașule drăguț... și cu o mișcare drăgălașă atinse fata pe obraz.
Călăuza se rumeni de plăcere și luă loc pe un scaun în așteptarea celor doi.</p>
<p>Dan eși cel dintâi încălțat cu ghete solide, pentru excursie pe munți. Elena, când apăru în
costumul ei de vânătoare, smulse călăuzei o exclamație de admirație.</p>
<p>— Ce frumoasă ești d-ta, zise fata dar și ce frumos se face costumul ăsta pe d-ta!.</p>
<p>— Taci băiețele, rosti Elena glumind că de te-o auzi bărbățelul meu se face gelos!</p>
<p>— Ce gelos? făcu tânăra călăuză cu un aer de naivă admirație, că un bărbat, când are așa o
frumusețe de soție nu poate fi decât mândru și nicidecum gelos...</p>
<p>Călăuza se îndrepta spre ieșire și o porniră pe poteci curat întreținute înspre locul cu
surprizele. Ei merseră cam vreo jumătate de oră apoi se odihniră, până ce fata
uitându-se la ceas, hotărâ că este momentul să pornească din nou.</p>
<p>Călăuza șopti câteva cuvinte la urechea Elenei, și tânăra femeie replică pe același ton:</p>
<p>— Nu: nu are să-i fie frică. Este foarte curajos!</p>
<p>— Atunci să trecem de cotitura aceasta! rosti fata arătând o stâncă enormă pe după care ocolea
poteca.</p>
<p>Ei cotiră și Dan, care era înainte, scoase o ușoară exclamație de suprinderc și se dădu un pas
înapoi, punând mâna pe arma de la brâu.</p>
<p>În fața lui, într’un luminiș de pădure, la cel mult cincizeci de pași, se aflau vreo 13 urși
enormi, jucându-se în plină libertate.</p>
<p>Elena văzând fiarele sălbatece atât de aproape, scoase cu o mișcare fulgerătoare, pistolul ei, îl
armă și trecu înaintea lui Dan. Însă tânăra călăuză le făcu semn, arătându-le că
între urși și ei, se afla un șanț adânc pe care nu-l observase. Elena își puse arma
la loc, după ce așeză piedica de siguranță... Dan o imită, și rămase cu ochii la
animalele uriașe care continuau să se joace.</p>
<p>Călăuza le făcu semn să se uite înspre dreapta și ei văzură venind o femeie tânără, îmbrăcată
într-un costum cenușiu, asemănător în croială cu al surorilor de caritate. Ea
înainta cu pași mari, urmată de un asin, care, mergând tacticos ducea pe spinarea
lui, în desagi, mâncarea destinată urșilor. Ea legă asinul de un copac, apoi scoase
un flueratușor. Urșii se opriră din joc, și porniră spre femeie cu sărituri vesele.
Asinul ținut de frânghie, făcea sforțări să o rupă la fugă, dar femeia, începu să
dea urșilor mâncarea ce ținuse în mână, apoi distribui și pe cea din desagii
asinului. Cum mai rămăsese multă mâncare femeia scoase un fel de chiot prelung și
din mai multe părți ale pădurei năvăliră alți urși mai mici și mai mari, care
începură să joace în două labe în jurul îngrijitoarei. Ba unii îi puneau o labă pe
umăr, mormăind ceva ca o rugăminte. Ei păreau docili, și gata să asculte căci de
îndată ce femeia rostea cuvântul jos, (probabil jos</p>
<p>laba!) ursul retrăgea ghiarele din circulație și țopăia în două picioare mai deoparte, până
ce-și primea porția.</p>
<p>Un urs, mai mare, sosit din pădure, după ce își înghițise partea lui, se repezi și zmul-se porția
altuia mai mic. La protestările ursulețului, îngrijitoarea interveni, apucând pe cel
mare de o ureche, și lovindu-l cu palma peste bot.</p>
<p>Ursul lovit mormăi, de ciudă mai mult, — căci ce putea să-l doară pe el o palmă dată de mâna mică
a femelei, — apoi începu să se gudure pe lângă ea, ca un câine, punând botul în
iarbă și făcând tot soiul de mișcări. Ea începu să-l mângâie, apoi îi mai dădu o
porție mai mică. Ursul înveselit, ridicat în două labe, făcu o piruetă și se duse
mai deoparte să-și înghită darul.</p>
<p>— Acuma zise Călăuza putem intra și noi între urși, nu au să ne facă nimic...</p>
<p>Dan înainta cu oarecare temere, pe când soția lui, se apropia cu mișcări liniștite, de un grup de
patru urși, dar animalele nu o luau în seamă. Numai când se auzi glasul lui Dan
recomandând tinerei femei sa nu se risce, câți-va se apropiară.</p>
<p>Îngrijitoarea zise adresându-se Elenei:</p>
<p>— Nu vă temeți, sunt mai blânzi decât oile. Ei caută să vadă dacă aveți prăjituri, căci i-au
învățat rău vizitatorii parcului.</p>
<p>Călăuza înainta repede până lângă Elena și-i dădu un pachețel în care erau vreo douăzeci de
uscături dulci.</p>
<p>— Eu, zise Călăuza, am adus acestea, și eram datoare să prevăd, că veți avea nevoie de lucruri
dulci.</p>
<p> Cu un surâs recunoscător care încântă pe Călăuză, Elena luă pachetul și începu să împartă
fiecărui urs câte o bucată.</p>
<p>Urșii se îndesau lacomi, mai rău ca oamenii, dar, care cum apuca o bucată, se ducea deoparte și
începea să o muște cu precauții...</p>
<p>— Uite că ei legumesc prăjiturile! exclamă Dan, gata să râdă, de îndată ce se încredințase că
nu era nici o primejdie pentru soția lui și pentru el.</p>
<p>Îngrijitoarea se apropia să le dea explicații. Ea le povesti că asemenea familii mari de urși se
aflau în diferite părți ale parcului. Că existau locuri unde aveau tot felul de
animale originare din America, trăind la un loc în cea mai bună armonie, din pricină
că abundența de hrană și tratamentul blând le îndulcise apucăturile.</p>
<p>— „Dar unde am putea vâna ceva pe aci? întrebă Dan.</p>
<p>— Afară din Parc oriunde, explică îngrijitoarea, Însă în nici un caz în Parc. V-ați expune la
închisoare și o amendă enormă.</p>
<p>După mai mult timp de convorbire, întreruptă numai din când în când de amestecul vreunui urs
nepoliticos, — care se îndesa să scotocească prin buzunarele lui Dan, sau ale soției
sale, — ei plecară.</p>
<p>Călăuza le explică:</p>
<p>— Să vedeți cea mai economică și gospodărească din câte ciudățenii a lăsat natura. Avem aci,
lângă un lac limpede și rece, un izvor de apă clocotindă.</p>
<p>— Bună combinație zise Elena, bună pentru spălat rufele: într’o parte fierbi rufele și
într-alta le clătești.</p>
<p>— Și pentru asta ar fi bună, replică tânăra călăuză, râzând de ideea Elenei, dar aveți să
vedeți spusele mele ilustrate. Iată lacul, și colo unde șade acel domn, este izvorul
clocotind.</p>
<p>În depărtare, sub bătaia oblică a soarelui de asfințit, se zărea strălucind lacul liniștit.</p>
<p>Călătorii se apropiară și ajunși lângă marginea apei, Elena scoase o exclamație de supriză și de
admirație. Copacii uriași de pe margini și de pe distanțe mari de marginea lacului
se reflectau cu vârfurile în jos în apa limpede. Iar în fundul lacului, sub
vârfurile răsturnate ale uriașilor seculari, ardea soarele, și tot cortegiul lui de
nori purpurii și trandafirii, care îl înconjurau.</p>
<p>— E mai frumos soarele din lac decât cel de pe cer, zise tânărul răspunzând amicalei strângerei
de mână a soției sale.</p>
<p>Tânăra femeie abia cu greu își putu lua ochii de la minunatul tablou ce i se înfățișase
vederilor.</p>
<p>Călăuza le explică arătând spre omul singuratec care pescuia ceva mai departe:</p>
<p>— Îl vedeți ? Șade chiar lângă izvorul deapă clocotindă și prinde din lac pește. Cum îi prinde,
fără să-l mai scoată din undiță, îl moaie în apa din izvorul cald, și îl... fierbe? </p>
            <p>Elena a exclamat râzând:</p>
<p>— Iată un loc ideal pentru instalat gospodăria noastră, Dane dragă.</p>
<p>Nu terminase Elena fraza și pescuitorul cel singuratic făcu o zmucitură din lunga nuia ce ținea
în mână. El scoase la iveală un pește ca de vre-o 250 grame și după ce îl ținu
câteva clipe în mâna pentru a-1 spinteca și curăța, îl afundă în micul crater din
care se scurgea spre pădure apa fierbinte.</p>
<p>Elena se apropiă râzând și constată că pescarul avea mai mulți pești atirnați dediferite sfori în apa fierbinte din izvor.</p>
<p>— Dar fără sare îi fierbeți domnule? întrebă tânăra.</p>
<p>Dan se apropiă și el ca să vadăjminunea; și ghici cum se petreceau lucrurile: stâncaînaltă din care curgea apa clocotindă, aveao crăpătură interioară prin care sosea dinadîncul pământului apa sub presiune, seurca până Ia craterul format în decursul secolelor și de acolo, dela o înălțime de doui</p>
<p>metri peste nivelul lacului, se scurgea spre pădure fiind că i se dăduse această cale.</p>
<p>Pe tot parcursul, cât apei era fierbinte nu creștea nici o buruiană, dar la locul în caroîncepea să se mai răcorească, chiar și pe stâncagoală creșteau plante, unele mai ciudate decâtaltele.</p>
<p>Călăuza le atrase din nou atenția asupra lacului:</p>
<p>— Vedeți acuma este momentul când începe să apună soarele în lac. De îndată cedispare după copaci nu se mai vede decâtcerul purpuriu și difertele nuanțe cari colorează norii. Soarele însă se duce.</p>
<p>Dan, mai atras de felul cum pescarul își fierbea peștele, decît de frumusețile naturei, se
depărtă cu Elena până la punctul din care i se putea vedea mai bine apusul
soarelui.</p>
<p>Spectacolul era într’adevăr fermecător. Însăși călăuza care văzuse apusul soarelui de zeci de
ori, nu-și putea stăpâni exclamațiile de plăcere.</p>
<p>Când soarele dispăru în fundul lacului, stingându-se complet îndărătul vârfurilor răsturnați,
călăuza le făgădui pentru a doua zi alte frumuseți minunate și îi conduse la hotelul
lor, pe cel mai scurt drum.</p>
<p>Și mai multe zile trecură numai cu vederea și admirarea minunățiilor unei părți din parcul
Yellowstone.</p>
<p>— Oficialitatea și particularii spunea călăuza, au aranjat trenuri și mijloace de locomoțiune
foarte confortabile. Dar mai plăcut și mai poetic este să vezi toate singur, să mergi pe unde vrei, să mănânci unde vrei, dar să fii singur; nu cum fac atâția care merg în turmă. Și, cu o privire semnificativă, fata adaogă.—Eu una aș prefera, să
fiu ca d-vstră, să merg toată viața așa, numai în doi....Dar Elena o înștință cu un
aer de părere de rău că trebuia să plece cu trenul la prietena ei care o așteptă cu
nerăbdare.</p>
<p>Expresul lor se opri în mijlocul unui câmp, lângă o baracă de scânduri, care ținea locde stație.
O trăsură simplă, înhămată cu niște cai suberbi aștepta. De pe capră sări unun
vizitiu roșiatic, în costum indian, cu pantaloni de piele, cu un șir de ciucuri
atârnândîn Jocul vipuștei, și cu haina stacojie, brodată în negru. Dar părul lung
negru lucios, al vizitiului, ne acoperit era împletit, pecapul arămiu și o pană de
vultur îi staînfiptă în coc, întocmai ca un enorm ac într-o pălărie de damă.</p>
<p>Din trăsură coborâ o femeie, ca de 25 de ani, delicată, cu trăsăturile nu prea regulate, dar cu
buzele subțiri și strânse ca animate de o energie dârză.</p>
<p>Costumul ei, aminti lui Dan, pe acel al fetei călăuze din Parcul Yellowstone.</p>
<p>Tânăra înaintă spre Elena cu mânile întinse, și cuprinzându-i-le, i le scutură intâi băiețește;
apoi ambele femei se strânseră în brațe.</p>
<p>— Dar ce puternică te-ai făcut scumpă Edith! exclamă Elena, după ce oftă ușurată că scăpase din
strânsoarea tinerei. Ce cauți singură aci? Mi se spusese că erai logodită?</p>
<p>Tânăra o întrebă:</p>
<p>— Când ți s-a spus? Ca să știu de al câtelea logodnic al meu vrei să vorbești.</p>
<p>Elena, drept răspuns prezintă pe Dan:</p>
<p>— Iată, domnul acesta simpatic, este bărbatul și stăpânul meu, Dan Constantin, un român...</p>
<p>Edith strânse mâna lui Dan, zicând cu o privire dreaptă în ochii lui:</p>
<p>—Dar știi Helen, că ai dreptate, să spui că e simpatic bărbatul tău? Știi că este chiar foarte
plăcut?</p>
<p>Dan, gata să se fâstâcească, se înclină, replicând :</p>
<p>— Și D-ta, ești tot atât de bună, pe cât este Elena de gentilă. Moda, acuma, este să se cam râdă
de bărbați, nu să-i complimenteze cu atâta bunăvoitoare indulgență.</p>
<p>— Bine, cred, obiectă Edith, dar asta în absența lor, nu când sunt de față. Dar noi, nu cred
să putem găsi ceva pe socoteala D-tale... Noi fermierele, mai ales, avem atâta
nevoie de protecția sexului tare, încât ne ferim sa supărăm pe vreunul din
reprezentanții lui.</p>
<p>Vorbind, ei luară loc în trăsură; cele două femei în fund, iar Dan pe scăunel.</p>
<p>Tânăra fermieră explică: </p>
<p>—Era să viu să vă iau cu automobilul, dar avem de trecut prin niște mlaștine făcute de ultima
ploaie, și mașina s’ar fi afundat acolo, pe când cai, tot ne pot scoate.</p>
<p>—Sunt cai minunați, zise Dan. Probabil că merg ca vântul.</p>
<p>Fermiera spuse indianului câte-va cuvinte și vizitiul, onorat că i se vorbea în particular
porni caii într-un galop frenetic.</p>
<p>— De om ajunge la destinație măcar pedouă arcuri; zise Dan, am să dau o slujbă la
biserică.</p>
<p>Dar roatele ținură și mlaștina fu trecută, de și cu oarecare greutate.</p>
<p>Când ajunseră la ranch-ul D-rei Ediții Fowler, Dan se crezu pentru câtva timp transportat în
Carpați pe valea Tomeșului.</p>
<p>Fermiera le indică odăile care aveau să le servească pentru locuit, și își făcu o deosebită
mândrie din a le arăta odaia de baie, care era întreagă în marmoră și porțelan,
având pe jos covoare țesute cu motive indiene.</p>
<p>Arătându-le pe rând înbunătățirile făcute, precum și instalația pentru produs electricitatea
necesară tuturor lucrărilor fermei, ea le explică și modul de funcționare:</p>
<p>— Vânturile sunt regulate, continue și puternice în partea asta, și de aceea am instalat un
motor aerian, care încarcă niște acumulatoare. Când se întâmplă ca vântul să se pună
în gravă, și acumulatoarele sunt pe calesă se epuizeze complect, un aparal
specialdescarcă energia rămasă în dinamul producător de electricitate. Dinamul face
oficiu electro-motor, până ce motorul cu explozii este pus în mișcare. Motorul
acesta, — în locul motorului aerian, încarcă acumulatorii,și produce și energia
necesarei fermei.</p>
<p>—Și dacă vântul se pornește în acest interval? întrebă Dan.</p>
<p>— Atunci, replică Ediții, robinetul dc labenzină, se închide în mod automatic, și dinamul
fiind acționat de roata de vânt, își continuă lucrarea de încărcare a acumulatorului
până ce acesta a ajuns la saturație. Când acumulatorul este supra-încărcat, un
dispozitiv ingenios oprește dinamul și roata de vânt își continuă mișcarea în gol,
până ce același dinam ambreiază din nou dinamul de motorul de vânt...</p>
<p>— Asta Dane, zise Elena, este specialitatea ta. Tu lucrezi la locomotive: este cu motoare, cu
electricitate, asta este o afacere de studiat.</p>
<p>— Probabil că este și brevetată, oftă tânărul admirând în gând ingeniozitatea combinației.</p>
<p>El ceru voie stăpânei să se uite mai de aproape la felul cum era alcătuit întregul mecanism, și
rămase mai mult timp acolo cu Indianul Soare răsare, pe când cele două tinere
trecură în alte odăi.</p>
<p>— Parcă, zise Edith, îmi scriseși de mai de mult că te-ai măritat. Dar nu mi-ai dat atunci
adresa.</p>
<p>Cine e acest tânăr? E alt bărbat? Căci văd că faceți călătoria de nuntă!</p>
<p>— Nostimă ești tu Edith! exlama Elena râzând. Dar ce, crezi că așa merg lucrurile? în fiecare
trei luni, alt bărbat...? Poate judeci astfel unde tu nu ai nici unul. Nu dragă;
Este același despre care ți-am scris, dar abia acum facem călătoria de nuntă.</p>
<p>Edith își stăpâni cu mare greutate accesul de veselie și declară.</p>
<p>— Draga mea, asta este curat lumea pedos: întâi stai câteva luni ca o pustnică în casă cu el,
apoi faci voiajul de nuntă!</p>
<p>Aerul ceva mai serios ce luă Elena, potoli puțin veselia fermierei. Edith întrebă cu glasul
coborât:</p>
<p>— Ai vreo bubă undeva ?</p>
<p>— Da răspunse Elena pe acelaș ton; un nebun care se dă drept prieten al lui, a încercat să-i
vâre îndoiala în suflet, vorbindu-i de trecutul meu. Și trecutul meu, deși a fost
foarte onorabil, conține puncte pe care, acuma, nu am putința să le clarific, fără a
mă expune la... mari primejdii...</p>
<p>— Înțeleg? făcu tânăra fermieră; și l-ai adus pe aci ca să-1 sustragi influenței...
amicului...</p>
<p>— Da. Insă mai mult ca să-l fac să uite...și să-l distrez. Îi place vânătoarea: dar nu a vânat
deseori.</p>
<p>Cred că pe aci aveți vânat, după cum îmi spuneai de mai de mult, pe când eraminstitutoare.</p>
<p>— Da, și pe când nu te chemai llelcnca acuma, dragă Alice.</p>
<p>Tânăra își cuprinse prietena pe după talie; și întrebă cu un ton mângâietor :</p>
<p>— Așa-i Edith scumpă, că vrei să mă ajuți, să-mi distrez bărbatul? Poate la rândulmeu, te voi ajuta și cu.</p>
<p>Cu cea mai comică indignare fermierei exclamă:</p>
<p>— Ba, să mă ferească D-zeu, să am eunrvoe de serviciile laic, că rămân văduvă. Când te-o vedea
bărbatul meu,—care o fi să fie, săracul de el,— când te-o vedea atât de drăgălașă,
mă lasă și fuge după tine. Nu,dragă. Eu vreau să te ajut, dar te rog ca atunci când
oi fi și eu măritată, să nu te mai arăți pe aci, că ne supărăm rău!</p>
<p>Dan dădu peste cele două tinere, tocmai pe când ele râdeau cu hohote.</p>
<p>Edith îi informă, că, pe a doua zi, va porni de cu vreme la vânătoare. Nu se știa cefel de vânat
era să fie, dar era bine, ca fiecare să-și îngrijească de armele și de proviziile de
cartușe, și să-și adapteze la țevi, aparatele silencer menite să absoarbă zgomotul
detunăturii. Ea le mai spuse să-și pună ghete cu carâmbi înalți dc oarece
localitatea mișuna de crotali și alte reptile.</p>
<p>Era pe la trei spre ziuă, când porniră, conduși de servitorul indian, care mergea înainte,
neavând drept armă, decât un cuțit și un laț. In mână avea un felinar mic d3
acetilenă, luminând pe jos, atât cât săvadă numai unde pune picioarele
printrecopacii răsturnați, și să nu dea peste vre-un șarpe sunător (Crotal).</p>
<p>Când începu să se facă ziuă, ei erau la o distanță mare de ranch lângă un izvor, singurul în
acea localitate, — la care animalele pădurii veneau să se adape. Locul era numit
Izvorul Cerbilor.</p>
<p>Indianul orândui felul în care trebuea făcută pânda. El se orienta după vânt. Muiă un deget în gură, îl ridică în aer, și decisecă toți trebuiau să se posteze în susul izvorului.</p>
<p>Edith întrebă în șoaptă:</p>
<p>— Ați încercat dacă aparatele silencer sunt bine fixate pe gurile țevilor voastre?</p>
<p>Elena își controlă carabina, Dan de asemeni: aparatele, ultima perfecționare pentru suprimarea
zgomotului la carabine, erau în perfectă regulă.</p>
<p>Indianul șopti la urechea lui Dan:</p>
<p>— Dacă bărbatul alb vrea să vâneze, să nu tragă în căprioarele sau în lupii ce va vedea. Să-i
lase să bea liniștiți: urșii vin abia după ce s-au încredințat că totul este în
liniște.</p>
<p>Dan repetă sfatul la urechile soției sale, și ea fu de părere să aștepte urșii.</p>
<p>Cu precauții mari, indianul mască pe câte-și trei, acoperindu-i cu frunze și crăci.</p>
<p>La rândul lui, Indianul se lungi în iarbă, și alăturându-și câteva ramuri frunzoase, dispăru cu
totul privirilor celor trei.</p>
<p>Câtă-va vreme, — poate zece sau cinspre-zece minute trecură într’o tăcere, care pe Dan, cel neobișnuit cu pădurea, îl umplea dede un fel de de neliniște ciudată.</p>
<p>Zgomotele pădurii începuseră să devină mai distincte: fâșâiri de pași furișați se deslușeau din
ce în ce mai bine, și uneori se auzeau crăcile troznind sub copitele vreunui
cerb.</p>
<p>Dan avu o tresărire, pe care o simți și soția lui. În lumina roșie care preceda răsăritul
soarelui, el zărise o căprioară, și prima lui mișcare fu o strângere a mâinii în
jurul carabinei sale. Dar Elena îl atinse ușor cu cotul. El se stăpâni, îndeajuns,
ca să nu mai facă nici o mișcare.</p>
<p>Alte căprioare, urmate de un cerb, răsăriră din adâncul pădurii apropiindu-se cu pași sfioși de
izvor.</p>
<p>Un lup, probabil flămând, vru să se arunce asupra unei căprioare, dar cerbul, se întoarse cu fruntea în direcția agresorului, gala să-1 primească în coarne. Lupul se răzgândiși se îndreptă spre apă, începând să sugăcu sete din izvor în felul cum sug caii.</p>
<p>Căprioarele și cerbul se adăpară mai în vale, și dispărură iute în adâncurile pădurei. Alte
animale se iviră: lupi mici numiți c-jole, apoi un fel de linx își arata capul lui
temător, și în cele din urmă sosiră tacticos, un urs și o ursoaică.</p>
<p>Ambii veneau încet, mormăind. Ursul avea aerul că vrea să mușce în glumă pe tovarășa sa.</p>
<p>Dan simți cotul Elenei, și când o privi, înțelese din ochii ei, că îl îndemna să se pregătească să tragă el întâi.</p>
<p>Tânărul uită de toate; cu o înfrigurare de nestăpânit ridică arma, și ochii cu precauție animalul
în partea stângă, unde știa că trebuie să fie inima fiarei.</p>
<p>El trase, și din pricina aparatului de amorțit sunetul, în loc de bubuitură, se auzi numai un
zgomot, ca și când s-ar fi rupt o cracă mai subțire. Silencerul amorțise aproape
complect bubuitura. Ursul lovit în susul piciorului, mult mai sus de inimă, scoase
un răget, care cutremură pădurea.</p>
<p>Emoționat Dan, nu mai nimeri din graba ochirei, a doua și nici a treia lovitură.</p>
<p>Ursul cerca să se ridice, pe când tovarășa lui, după ce îi dăduse câte-va târcoale, acuma sta să
fugă. Ea n’apucă să întoarcă spatele, și o plesnitură ușoară, venită din partea de
unde se afla Edith, se auzi: ursoaica scoase un urlet de durere, și începu să
șchioapele pe trei labe, ținând una în aer. O nouă pleznitură, tot din spre partea
fermierei, răni ursoaica la al doilea picior. Fiara, neputându-se târî de durere, se
lăsă jos scoțând urlete care speriară celelalte animale.</p>
<p>Ursul, cu toată rana din piept, se târâ spre tovarășa lui, și mormăind începu să-ilingă rănile din cele două labe.</p>
<p>Glasul fermierei se auzi liniștit:</p>
<p>— Acuma e rândul tău Helen. Trage ursului tău, un glonț într’un ochi, să nu sufere mult.</p>
<p>— Mi-e milă de el, replică tânăra înduioșată, mi-e milă, căci îl văd cavaler. Sărmanul, ține
să ajute pe nevasta lui, cu toate că ea îl și părăsise.</p>
<p>— Dacă nu tragi tu, are să iasă indianul meu, să-1 omoare cu cuțitul gol! Și mi-e frică, să nu
omoare ursul pe credinciosul meu.</p>
<p>Până sa termine fraza, Soare-Răsare se ridicase de la locul lui, și scoase cuțitul, gata să
pornească spre cele două fiare. Ursul văzându-1, se întoarse ridicându-se în două
labe, gata să pornească asupra Indianului. În această clipă, carabina Elenei, se
auzi plesnind ușor, și ursul se prăbuși din înălțimea lui, ca o masă inertă la
pământ.</p>
<p>— Fă-ți pomană și cu victima mea, zise Edith, și înainte ca ea să fi sfârșit fraza, ursoaica se
lungi la pământ, abia mai făcând două-trei convulsiuni ușoare.</p>
<p>— Bravo! Minunat! Admirabil! exclamă Edith pe când Dan, își privea soția cu un aer uluit.</p>
<p>Indianul își puse cuțitul la brâu, se apropiă respectuos până la doi pași de Elena, și încrucișând brațele pe piept, se înclină adânc în fața ei zicând in limbagiul lui colorat:</p>
<p>— Vânătorul de urși, Soare-Răsare salută cu admirație nemărginită pe alba, care este cea mai
strălucită mânuitoare de arme din lume..</p>
<p>— Pe mama mea să o fi văzut omul roșu, replică Elena, adoptând felul de a vorbi al indianului,
pe ea să o fi văzut, nu te mai mirai de fiica ei.</p>
<p>Indianul se înclină din nou, și la semnul făcut de Edith, se duse repede lângă fiare, aruncă un
laț, de după gâtul ursoaicei, și reveni cu capătul liber până lângă Dan. Ambii
traseră animalul, până la ei: El repetă același joc cu ursul, și se așeză la loc în
ascunzișul lui.</p>
<p>Câte-și trei priveau cu încordare spre izvor, ca să vadă dacă nu mai vin și alte fiare, deși se
luminase de-a-binele.</p>
<p>În liniștea de moarte ce domnea, Edith scoase un țipăt înfiorător.</p>
<p>Elena și Dan săriră în picioare spre ea, și o văzură zvârcolindu-se între crăcile care o
ascunsese. Elena îndreptă instinctiv carabina în direcția prietenei sale, și în
clipa următoare, văzu pe Edith, ținând cu dreapta degât, un șarpe gros, care făcea
sforțări să scape din strânsoarc, încolăcindu-i-se pe braț și izbind-o cu coada
peste obraz, peste piept, și peste cap.</p>
<p>Cu o iuțeală de mișcări ca de fiară, Elena ochi, și trase în două rânduri, în direcția pumnului,
în care prietena ci strângea gâtul reptilei.</p>
<p>În timp ce ca tragea, Indianul de la locul lui, sărise până aproape de stăpâna sa, și acuma tăia
cu cuțitul corpul șarpelui încolăcit pe brațul fetei. Indianul arătă cu un gest de
mândrie capul Crotalului, zicând:</p>
<p>— Maestră ochitoare, frumoasa fata albă, mare maiestră; două gloanțe, două găuri, în creierul
șarpelui sunător.</p>
<p>Fermiera, cu toată tăria ei de până aci, căpătă o criză de nervi. Elena dădu ajutor prietenei
sale, apoi decise schimbarea locului și mai hotărâ, că: pentru azi erau destule
emoții vânătorești.</p>
<p>Văzând că Edith nu mai putea să aibă nici-o inițiativă ea decise cele ce erau de făcut; orândui ca Indianul să jupoaie pe cei</p>
<p>doi urși, și să taie câte-va bucăți din ei, pe care să le atârne, împreună cu pieile, de crăcile
copacilor, până ce va avea vreme să vină să le ia. După ce Indianul termină
operația, întreg grupul porni spre fermă.</p>
<p>Edith, într’un avânt de recunoștință apucă mâna Elenei o duse la piept, și apoi o sărută fierbinte șoptind:</p>
<p>— Cum să-ți mulțumesc? Cum să-ți mulțumesc! Mi-ai scăpat viața.</p>
<p>Elena o mângâie rostind:</p>
<p>— Pe care ți-ai primejduit-o pentru a-mi face, mie și soțului meu, o plăcere. Eu iți sunt
datoare cu mult... foarte mult... Mărturisesc însă, că mi-a fost o frică de
nespus.</p>
<p>— De crotal?</p>
<p>— Nu, lămuri Elena, îmi era frică să-nu-ți sfărâm pumnul, dacă prin vre-o mișcare prea repede
l-ai fi adus în linia glonțului... Însă mi-am spus că e preferabil să-ți risc mâna
decât să te expun a fi rănită de acest șarpe, a cărui mușcătură știam că produce
moartea.</p>
<p>Fără a ține seama de prezența lui Dan, care încerca o convorbire cu Indianul călăuză, Edith
repetă mulțumirile ei adăugând:</p>
<p>— Și dacă vre-o dată ai nevoe de ranchul, sau de toată averea mea, poți să dispui de ea. Mi-ai
fost prietenă bună în pension, și te iubeam de atunci, dar cu ceea-ce ai făcut azi
pentru mine,... m-ai cucerit cu totul... Sunt cu toată averea mea, și cu tot ce am
la dispoziția ta.</p>
<p>Tânăra mulțumi cu efuziune, pe când fermiera adăugă cu acrul ei de americană practică:</p>
<p>— Știi, îți fac curte, dar nu-ți închipui ce afacere ar fi pentru mine, să te am aci la ferma
mea: atât de bună de inimă și atât de dibace ochitoare: Cu tine aci, nu m-aș mai
teme nici de dracu.</p>
<p>Dan se uită spre tinerele femei, pe când Edith repeta pentru ca el să audă...</p>
<p>— Mi-a plăcut cum nemeriș drept în ochii...</p>
<p>— Da dragă? Ți-a plăcut?... Apoi vezi că ochii sunt specialitatea mea. </p>
<p>Edith abia ajunse acasă, se trânti la pat părând bolnavă pentru restul zilei. Elena o veghea, pe
când Dan după îndemnul ambelor femei, plecă din nou cu Soare-Răsarc ca sa mai
vâneze câte ceva.</p>
<p>După plecarea lui Dan, Edith se sculă, și trecu pe canapea lângă Elena, care nu înțelegea de
mirare, schimbarea asta bruscă, în atitudinea prietenei sale.</p>
<p>— Ți este mai bine? întrebă ea pe fermieră; știi că eu intrasem la griji crezând că ai să te
întremezi cu greu, după teribila emoție prin care ai trecut... Te credeam atât de
slăbită!...</p>
<p>Edith râse ușor:</p>
<p>— Îmi pare bine că te-ai înșelat atât de bine, asupra stării mele. Eu am exagerat puțin.</p>
<p>— Pricep, o întrerupse Elena, ai vrut să fim singure ca să putem vorbi. Ce bună idee ai
avut.</p>
<p>Edith o privi în albul ochilor, și când crezu că a citit, în ochii prietenei sale, rosti:</p>
<p>— Înțeleg, acuma, cel puțin o parte dincele ce le-au făcut să vii la mine. Ești amărâtă? Ai
încurcături, bănești? Și scoțând un carnet de cecuri îl întinse prietenei sale
adăugând:</p>
<p>— Pune tu cifra ce dorești, și eu pun iscălitura dar să nu treci de o sută de mii de dolari, că
atâta este tot depozitul meu. Știi, am făcut niște cumpărături de terenuri, vile și
mașini, pe care le-am achitat dintr’o dată. Am câștigat vre-un sfert de milion de
dolari numai cu scontul ce mi s-a făcut... Și am rămas numai cu atâta în bancă: dar
peste o lună încasez pe recolta de fructe un stok însemnat de dolari și
atunci...</p>
<p>— Ah? Lasă-mă în pace cu banii tăi! o întrerupse Elena, glumind: bani am și eu acu, nu mulți,
dar atât cât să-mi pot plăti unele plăceri...</p>
<p>— Tu ai putea câștiga binișor la unul din circurile lui Barnum: ca ochitoare nu cred să ai
rivală!</p>
<p>— La asta m’am gândit, zise Elena, cu o expresie de sinceră părere de rău, căci multe mizeri
mi s-ar fi scutit. Dar aveam repulsiune pentru circ, ș’apoi eu am avut ambiția să
fiu o institutoare, și sa duc o viață liniștită de burgheză, iar nu de
artistă...</p>
<p>În scurt, nu de bani e vorba... Am venit să-mi distrez bărbatul după cum ți-am spus încă de eri.
Vreau să-1 fac să uite câteva lucruri, pe care din nenorocire, nu am putut evita să
le audă.</p>
<p>Și în fraze întretăiate uneori de suspine Elena îi povesti tot trecutul ei.</p>
<p>Fermiera încercă să o consoleze:</p>
<p>— Vezi draga mea, de aceea nu mă mărit eu... De cât să am frică de a pierde fericirea, pierzând
iubirea unui bărbat, mai bine nu mă port cu iluzii, că doar s’o găsi între atâția
unul... Dar aproape toți sunt interesați. Numai al tău pare a fi alt-fel...</p>
<p>— El a fost complet dezinteresat, explică Elena, încercând să ia apărarea lui Dan.</p>
<p>— Ba și domnul stăpân al tău, a fost interesat... Nu te-a luat mai mult ca să aibă o menajeră?
Nu este acela care comandă în căznicia voastră?</p>
<p>— Nu prea comandă... Cel puțin până acuma, zise Elena cu vioiciune. Știi că atunci când ne-am
căsătorit preotul cerea să-mi ascult bărbatul, și el a admis că eu sunt egală cu
el, și că mă va asculta.</p>
<p>— Să vedem până unde merge ascultarea lui. Când o sosi să-i propui să meargă cu tine, din nou la
vânătoare, și să mergi, de o primi. Are să fie o încercare destul de serioasă, mai
ales după oboseala dimineții și cea din cursul zilei.</p>
<p>Rămase înțeles ca Edith să se prefacă adormită, la reîntoarcerea lui Dan.</p>
<p>Și într’adevăr el sosi, cu vre-o două păsări și un iepure. Elena îl întâmpină exprimându-și
dorința, că în vremea cât prietena ei va dormi, să recâștige timpul pierdut, și să
meargă la vânat cu el.</p>
<p>Tânărul se arăta cu voioșie gata să o însoțească: numai un ușor suspin, trăda cât de greu îi venea.</p>
<p>Cuprinsă de milă, față de bărbatul ei, tânăra femeie, fu pe punctul de a renunța la plecarea
înspre pădure, dar își aduse aminte de cele vorbite cu Edith și urmă drumul, pe
cărarea luată de el.</p>
<p>Dan, în mai multe rânduri, îi indică numai prin gesturi direcția în care zărea câte ceva.
Indianul îi dăduse câteva lecții de felul cum se procedează la căutarea vânatului.
Lecțiile îi folosiră lui Dan spre a procura Elenei, putința de a face câte-va
lovituri de maestră.</p>
<p>În cele din urmă Elena îi propuse să tragă el asupra unei păsări așezată pe o cracă înaltă. Dan o
greși...</p>
<p>În clipa în care pasărea speriată de glonțul care șuierase pe lângă ea, se încorda să-și ia vânt
să zboare, proiectilul ieșit din arma Elenei, lovi zburătoarea sub aripă, și o culcă
la pământ.</p>
<p>Același joc se repetă în mai multe rânduri până ce Dan într’un avânt de admirație, îi luă mâna și
i-o sărută.</p>
<p>Înduioșată de această manifestare sentimentală care venea după atâtea ore de oboseală, tânăra îl
mângăie pe frunte și pe cap, pe când Dan se află înclinat asupra degetelor ei. Ea
socoti că ar fi momentul să lămurească cele ce dorea:</p>
<p>— Cum văd puiule, zise ca, gata să’l sărute pe obraz, în momentul când Dan se ridica, tu
admiri o aptitudine a mea care este datorită moștenirei...</p>
<p>Tânărul replică în gluma:</p>
<p>— Tu, cu toate calitățile tale Lenuțo, nu ești datorită tot moștenirei?... Eu te admir mai mult
fiind-că te... simpatizez într’un grad...</p>
<p>—... În cât nici nu îndrăznești sa spui că mă iubești, cum ți-am spus-o eu de atâteaori, de când
ne-am căsătorit...</p>
<p>Grozav mă... simpatizezi tu. Să nu-ți fie de deochi.</p>
<p>Dan, râse cu aerul lui bonhomme și se scuză:</p>
<p>— Știi, mă jenez de copaci, că ne ascultă... ș’apoi... dacă ai ști cât de obosit sunt, și cum
abia mă mai țin pe picioare, te-ai mira că mai vorbesc și așa... Dacă ai ști...</p>
<p>— Știu Dănuțule, știu; replică Elena apucându-l de braț, și fiind-că’mi închipui, că abia te
poți mișca am să te susțin eu.</p>
<p>Tânărul, vroind să ferească în lături, spre a arăta că nu are nevoie de sprijin, puse piciorul pe
o rădăcină jilavă, alunecă și căzând scăpă un gemăt. El vru să se ridice dar o
durere intensă în piciorul stâng, îl silisă rămână jos.</p>
<p>Elena se repezi să-i ajute să se scoale. El, cu un gest politcos, respinse ajutorul soție sale,
zicând:</p>
<p>— Scuză-mă că te-am speriat, dar nu e nevoie să te mai obosești... mă pot ridica și singur.</p>
<p>Dar încercarea lui de a se ridica, îi zmulse un nou gemăt de durere.</p>
<p>Elena, îngrijorată, îl sili să rămână jos, zicând cu o grabă febrilă:</p>
<p>— Nu te mișca Dănuțule drag, nu te mișca, să nu cum-va să ai vre-o fractură... Un os rupt poate
periclita tot piciorul. Stai să văd ce ai.</p>
<p>Și cu băgare de seamă, ea pipăi piciorul pe porțiunea indicată de Dan.</p>
<p>Era o scrântire a gleznei.</p>
<p>Tânărul cercă să glumească:</p>
<p>— Știi, zise el: e numai o scrântire, dar cum eu nu fac lucrurile numai de formă, ci în chip
serios, este o scrântire solidă, în toată regula; că mă și doare al naibii.</p>
<p>Soția lui îi întinse carabina, zicând cu o intonație menită să fie hazlie:</p>
<p>— Poftim pușca mea o pui la subțioară c ao cârjă și te sprijinirii în ea, până te voi lua în
cârcă...</p>
<p>— În cârcă...? făcu bărbatul uimit; Tu să mă iei în cârcă Elenuțo...?</p>
<p>— Negreșit, replică Americana, cu un aer ca și când acest lucru s’ar înțelege de la sine, dar
ce crezi că eu sunt ca ursoaica de azi dimineață ca să-mi las tovarășul si să fug
fiindcă îl văd rănit? Eu sunt americană, Domnule! Da Domnule! Și nu-mi las tovarășul
în părăsire măcar de aș ști că-l voi duce în cârcă!</p>
<p>Glumind ea ajută lui Dan să se ridice în piciorul drept, ținând arma ei ca o cârjă.</p>
<p>— Bine soro, exclamă el nu înțeleg de ce mi-ai dat tocmai carabina ta, să mă sprijin în ea,
când eu am aci pe după umăr carabina mea.</p>
<p>Tânăra replică cercând să acopere cu o nuanță glumeață înțelesul cuvintelor ci:</p>
<p>— Fiindcă știu cât de mult ții la carabina ta dragule, și nu aș fi voit să-ți mai fac și o altă
neplăcere după suferința la care te văd expus...</p>
<p>Drept răspuns Dan îi cuprinse o mânuță într-a lui, și cu cealaltă, sub a cărei subțioară se afla
strâns patul armei,— bătu ușor în mai multe rânduri asupra degetelor ei
delicate.</p>
<p>— Drăgălașa mea, drăgălașa mea? Ce bună și nobilă inimă ai tu.</p>
<p>— Așa-i că nu sunt ursoaică? întrebă ea glumind.</p>
<p>— Nu, drăgălașo, tu ești americană: cea mai desăvârșită americană din câte există!</p>
<p>Elena îl întrerupse:</p>
<p>— Nu dragă, te înșeli!... Nu toate sunt ca mine: unele sunt mult mai bune și nobile decât mine
ca inimă, altele mult mai rele. Sunt unele virtuase, altele bețive, după cum chiar
tu îmi spuneai că ai văzut. Fetele de fermieri, în majoritatea lor, sunt bune.
Altele sunt sărite de tot. Șiii... ia încearcă să umbli.</p>
<p>Dan cercă să meargă sprijinit de Elena, dar atingerea labei cu pământul îi pricinuia o durere de
nesuferit.</p>
<p>— Nu e chip să mergi așa Dănuțule, rosti tânăra cu hotărâre. Am să te duc eu în cârcă. Știi...
nu vreau să-mi strici carabina de tot. Trebuie să te supui, căci ne poate apuca
noaptea, și e greu de dormit în pădure... Trebuie să te supui: știi ce mi-ai
făgăduit în fața preotului. Până acum nu ți-am cerut ascultare. Acuma o cer:
imperios!</p>
<p>Cu toate protestările lui, Dan fu nevoit să admită. Tânăra îl luă în spinare și îl duse încet
vreo sută de pași, îl așeză jos, și după ce se odihni îl reluă din nou,</p>
<p>Când să pornească, auziră din dosul lor o exclamație:</p>
<p>— Uh! Floarea albă... să nu cadă cu povara!...</p>
<p>Era indianul Soare Răsare. El se întorcea împreună cu un argat, aducând pieile urșilor, și bucățile de carne lăsate la Izvorul Cerbilor.</p>
<p>Indianul trânti jos pielea de urs ce ducea și — în englezeasca stricată pe care o vorbea— dădu
câteva instrucții tovarășului său. Apoi, pe când argatul agăță pieile și carnea de
crăcile unui arbore, Soare Răsare luă pe Dan cu precauție din spinarea Elenei, și
îl urcă pe umerii săi. El rosti cu o mâhnire pe care nu o ascundea:</p>
<p>— Soare-Răsare e supărat că Floarea albă s-a ostenit, fiindcă stăpâna are să fie necăjită. Omul
roșu e foarte trist de supărarea ce are să fie!... Foarte trist...</p>
<p>— Cum văd, întrebă Elena pe indian,ții mult ca să nu se întristeze stăpâna D-tale... ?</p>
<p>Indianul întoarse capul din mers, spre tânăra femeie, și rosti cu convingere:</p>
<p>— Soare-Răsare și-ar da viața, ca un fulg în vânt, dacă ar ști că poate înveseli pe stăpâna
albă, când e tristă!</p>
<p>Elena înduioșată, apucă mâna lui Dan, și el răpunse acestui gest, cu o strângere ușoară a
degetelor.</p>
<p>Tânăra femeie, într’o mișcare instinctivă duse mâna lui Dan la buzele ei, și depuse pe ea un
sărut.</p>
<p>El vru să se aplece, să o mângâie, dar nu putu fără a risca să trântească pe Soare-Răsare; și
murmură cu o intonație de duioșie intensă:</p>
<p>— Drăgălășo!</p>
<p>Când ajunseră acasă Edith era în pat.</p>
<p>Ea, de îndată ce află de accidentul lui Dan, îi sfătui să lase a fi masat de soția lui
Soare-Răsare.</p>
<p>Indiana, o tânără, căreia înainte de măritiș i se zicea vrăjitoarea cu ochii de aur se pricepea
la descântece, leacuri și la cele necesare pentru a drege un picior sau omână
scrântită.</p>
<p>Ea se apucă fără mult înconjur, să facă preparativele necesare, și zise Elenei:</p>
<p>— Floarea albă, ar face bine să descalțe pe stăpânul ei!</p>
<p>Tânăra femeie, intră îndată în felul de a vedea al indianei și întrebă:</p>
<p>— Ce trebuie să fac, ca să nu stric farmecele ce pregătești ?</p>
<p>— Să-i ceri voie, zise vrăjitoarea, și apoi să nu-i produci durere... Ia mâna lui, du-o la
frunte, apoi sărut-o, și cere-i voie.</p>
<p>Americana, aruncă o privire de înțelegere glumeață spre Edith, puse un genuchi în dușumea și
apucând mână bărbatului ei, o duse la frunte apoi o sărută și zise cu un aer
desupunere:</p>
<p>— Permite stăpânul meu cel încruntat să’l descalț de gheata din piciorul care și-a luat nasul la
purtare?</p>
<p>Dan se stăpâni cu mare greutate, și mângâind cu mâna liberă părul și obrazul soției sale, replică gata să se înece de râs:</p>
<p>— Facă-se în voia ta, Floare alba a ini-mei mele.</p>
<p>Indiana părea încântată de faptul că un stăpân alb își trata soția cu blândeță.</p>
<p>După ce Elena, se achitase de greaua misiune a descălțărei lui Dan, Vrăjitoarea cu ochii de aur
îi luă piciorul în întreprindere. Ea îl pipăi să vadă dacă osul este scos din loc.
Când constată că nu e, începu să’l ungă cu diferite feluri de grăsimi; rosti asupra
piciorului o serie de descântece, și în cele din urmă, massă glesna scrântită, după
un sistem care ar fi făcut onoare, celei mai reputate masseuze.</p>
<p>Indiana turnă ceva alcool, ardeiat și pipeperat pe locul masat, și îl înveli în vată, legând
totul strâns.</p>
<p>Apoi, ordonă o complectă nemișcare, până a doua zi...</p>
<p>Lui Dan, îi păru vre-o trei ori de-a rândul că glezna lui are să ia foc.</p>
<p>A doua zi, piciorul lui Dan era aproape vindecat, dar vrăjitoarea nu permise ca tânărul sa
umble; și cum Edith, complet restabilită își vedea de treburile moșiei, Elena
propuse lui Dan să-l plimbe în automobil prin împrejurimi.</p>
<p>Un tânăr, care făcea oficiu de șofeur, se instala la volan, și îi conduse câtă-va vreme, prin
diferite părți ale moșiei.</p>
<p>La distanțe de câte opt sau zece kilometri de ranchul principal, se aflau altele mai mici,
menite să ușureze supravegherea vastei întinderi stăpânită de Edith. Și fiecare,
avea câte un intendent regional, care lua telefonic sau personal instrucții de la
Centru adică de la Edith.</p>
<p>La una din aceste stațiuni Dan văzu o stupărie, și cum și soția lui se interesa de cultura
albinilor, din pricină că auzise în copilărie vorbindu-se mult bine de aceste
insecte folositoare, cerură câteva explicații. Omul specialist însărcinat cu
albine lipsea, în schimb ajutoarea lui, o tânără, destul de urâțică sosi, și le dădu
explicații timp de vreo jumătate de oră.</p>
<p>De acest scurt interval se folosi șofeurul ca să intre în prăvălia de băuturi spirtoase cese află
în apropiere.</p>
<p>Când Elena se decise să-1 cheme pentru a porni înapoi spre ranch, șofeurul ieși
împleticindu-se, și se lungi lângă ușă. Stăpânul localului alergă să-l ridice, și cu
ajutorul unui alt om de serviciu, îl porni spre automobil.</p>
<p>— Ăsta ne omoară în drum exlamă Dan speriat de perspectiva de a porni pe drum cu bețivul la
volan.</p>
<p>Elena se adresă cărei umărului.</p>
<p>— Acuma aibi-l în păstrare până s’o trezi; căci nu ne trebuie un om beat care să ne dea de vr-o
râpă.</p>
<p>— Dacă vă poate conduce Domnul, replică scuzându-se negustorul, atunci îl țiu. Dar el poate să
conducă ușor, cu toate că e beat mort.</p>
<p>Dan foarte încurcat, cercă să explice:</p>
<p>— Eu știu să dreg un motor, dar nu am nici o idee cum se conduce o mașină!</p>
<p>Fără a da explicații, Elena trecu de la locul ei la volan, apoi zise negustorului:</p>
<p>— Lasă pe bețivul D-tale acolo, și vino de ajută bărbatului meu, să se instaleze lângă mine.
Ia-l în brațe că are un picior scos din balamale!</p>
<p>Cârciumărul dădu drumul șofeurului, care se prăbușii cu mișcări moi ca de cârpă, și luând pe Dan
de pe scara automobilului unde se ridicase, îl trecu pe scaunul din față lângă soția
sa.</p>
<p>Americanul, nu găsea nimic de mirat, în faptul că o femeie tânără, știa să conducă un automobil,
dar Dan își exprimă mirarea fără nici o rezervă.</p>
<p>— Vom vorbi noi asta mai târziu, replică ea. Acuma ce facem cu șofeurul?</p>
<p>— Lăsați-l aci, zise cârciumarul, să vină pe jos când s-o trezi; Și ca o nouă scuză, adăugă:
Eu i-am dat să bea cât am crezut că poate duce, apoi, el a cerut să-i umplu osticlă
ca să aibă și acasă, căci acolo, fiind într-un stat prohibiționist, nu există
băuturi alcoolice. El, până să ies eu din pivniță, a golit și sticla. Când l-ați
chemat, tocmai mă căzneam să-1 trezesc ca să poată veni până la D-voastră.</p>
<p>Elena dădu din cap, cu un aer nemulțumit, Negustorul îngrijorat, zise:</p>
<p>— Vă rog, să expuneți D-șoarei Fowler, că eu nu sunt vinovat.... Vă rog, căci se poate să-mi ia
dreptul de a mai vinde băuturi aci: și ce mă fac eu...</p>
<p>— Ce să faci? Te apuci de o muncă mai onestă, îl întrerupse Elena. D-ta l-ai nenorocit pe
acest tânăr, căci după cum cunosc eu pe D-șoara Fowler, are să-l dea afară. Ei nu-i
trebuiesc bețivi pe moșie.</p>
<p>Șofeurul se ridică într-un cot din praful în care căzuse, și îndrugă câteva cuvinte:</p>
<p>— Vă rog, nu mă spuneți. S-a întâmplat, e prima dată...</p>
<p>— Voi cerca să nu te spui, deși îmi vine greu să-mi mint prietena... replică Elena, cu un ton
care nu arăta supărat.</p>
<p>Fără a mai aștepta alte explicații ca porni mașina, și o luă pe drumul care conducea spre locuința D-rei Fowler.</p>
<p>— După câte văd, zise Dan, soția mea are o mulțime de caltăți.</p>
<p>— De cunoștințe vrei să spui; îl întrerupse Elena glumind. A conduce automobilul, nu e o
calitate.</p>
<p>— Hm, așa-i... dar cum se face? Eu nici nu bănuiam că știi să umbli cu automobilul.</p>
<p>Tânăra femeie îl privi surzând și îl bătu prietenos cu degetele peste mână:</p>
<p>— Tu nu vezi cum se cresc tinerii și mai ales fetele aci, în Statele-Unite? Noi știm cam de
toate. Dac’aș fi avut însă și cunoștințe de mecanică; după cum ai tu, aș fi putut
lua un post de șofeur. Însă numai cu atâta că știu să conduc, — a conduce știe orice
copil,—nu e de ajuns ca să poți lua un asemenea post în primire. Se mai cer și
certificate, și acte; și formalități, pe care eu nu puteam risca să le îndeplinesc,
fără a mă expune să fiu... descoperită.</p>
<p>Dan mai puse câte-va întrebări de politeță, apoi rămase tăcut.</p>
<p>Când ajunseră la fermă Edith îi primi, și află cu mirare despre purtarea șofeurului. Ea declară cu un accent de convingere:</p>
<p>— Un bețiv, poate ori când deveni criminal. Am să-i plătesc leafa pe treizeci de zile înainte și
să-l concediez. Dar îl voi avea de dușman... și asta nu mă încântă.</p>
<p>Elena se gândi câte-va clipe apoi întrebă:</p>
<p>— Dar ce ar fi dacă, în loc de a-l goni tu, l’am lua noi de aici.</p>
<p>Edilh gata să primească exclamă:</p>
<p>— Ideea este bună, clar nu prea văd cum l’ai putea ademeni.</p>
<p>— Ușor de tot, explică Elena, pe când bărbatul ei o privea cu un aer de mirare; ușor: Dan are
să’i propună să meargă la oraș pe un salariu mai urcat. Și primele zile, adică patru
săptămâni are să-i dea salariul urcat, apoi, — dacă nu va fi dat afară pentru beție,
până atunci, au să-i reducă leafa la normal.</p>
<p>Dan o întrerupse:</p>
<p>— Bine dragă, dar de unde, cine are să-i plătească un salariu mărit unui simplu mecanic?</p>
<p>— Cine ?... Tu, replică Elena și de oarece el cască ochii cu uimire, ea continuă: ai să’i
plătești din banii pe care Edith voia să-i plătească pentru a scăpa de el. Cu
jumătate îi plătești — drumul și cu restul îi acoperi diferența de plată în
atelierul tău, ori la întreprinderea la care Johny amicul nostru, ziaristul, este
conducător financiar. Îl poate lua acolo ca șofeur...</p>
<p>Edith sărută pe Elena, exclamând bucuroasă:</p>
<p>— Bravo! Dar știi că planul tău e bun. Ce minunat mă scapi tu de un bețiv... Și-mi place că mi-l
luați de aici fiindcă e un tânăr cam închipuit... Și cine știe ce poate face într-o
zi ca să mă compromită. Poftim banii, și voi mai da încă, dacă cum-va se va mai ivi
ceva.</p>
<p>A doua zi pe când Dan își încercă piciorul însănătoșit, prin împrejurimile fermei. Șofeurul se
apropie de el, și întrebă dacă D-șoara Fowler știe ceva despre cele petrecute.</p>
<p>Drept răspuns, tânărul oprindu-se din mers începu să-i înșire avantagiile ce ar rezulta pentru un
tânăr din cunoașterea vieții de oraș.</p>
<p>— De ce să te îngropi D-ta la țară, când în oraș, pe lângă o leafă mai mare, poți avea și mai
multe distracții decât aci.</p>
<p>Și cum tânărul obiectă ca nu putea plecă fără a inștiință cu 15 zile pe stăpâna, Dan se oferi
să-i obțină plecarea ca o favoare.</p>
<p>— D-șoara explică mecanicul, poate să întrebuințeze până la găsirea unui șofeur bun,— pe fata
aia neagră, de care s’a servit până la sosirea mea.</p>
<p>Edith nu-și putu stăpâni o explozie de veselie la aflarea știrei că șofeurul ei va pleca.</p>
<p>Dan se folosi de cea d’întâi întâlnire cu bețivul, spre a îl convinge definitiv, și a aranja cu
el detaliile plecării. Și îl expedia chiar a doua zi.</p>
<p>Cum Edith îi invită să se instaleze de a binele la ea, Elena explică nevoia în care era de a
pleca, și de a relua lucrul.</p>
<p>— Dan, zise ea cu acel surâs, care ar fi scuzat și o crimă, o fi pierzând ce o fi pierzând,
dar el mai găsește de lucru și în altă fabrică; însă eu, dacă îmi pierd clientela,
numai mi-o pot recâștiga. Mrs Wanderoff a mea, poate să-mi joace vre-o farsă și
numai e rost să mă întremez așa de repede. Pierd bani, pierd dolari fetițo...</p>
<p>Despărțirea se făcu puțin cam cu greutate. Vrăjitoarea cu ochii de aur veni să-și ia rămas bun
de la Elena; și Soare-Răsare strânse respectuos mâna lui Dan, după ce mai întâi
făcuse câte-va complimente din cele mai extravagante.</p>
<p>Edith îi conduse în automobil până la stația de cale ferată și după pornirea trenului rămase
multă vreme fâlfâind din batistă, pecând cei doi tineri, ținându-se strânși de
talie, se aplecau prin fereastră, ca să o vadă mai mult timp.</p>
<p>Lui Dan i se păru că tânăra fermieră, se afundă în zare, și că dispare asemeni ultimului tablou dintr’o feerie frumoasă.</p>
<p>— De ce nu vrei Dănuțule, începu Elena a doua zi când se aflau în vagonul restaurant la cafea,
de ce nu vrei să vizităm și câteva din orașele în care compatrioții tăi sunt mai
numeroși?! Aș fi așa de bucuroasă să văd pe ai tăi cum trăiesc, cum lucrează...
Trebuie să fie foarte interesant poporul tău, dacă a reușit el să aprindă în inima
unui rege și a unei regine, o atât de mare dragoste pentru el.</p>
<p>— Da ai dreptate... replică Dan cu glasul tărăgănat. Cam ai dreptate, însă aceasta dovedește
numai că noi Românii am avut norocul să dăm peste un rege și o regină ideală.</p>
<p>Elena, îl privi în ochi pentru a ghici cele ce se ascundeau sub acest fel de a vorbi cam cu gura
jumătate despre conaționalii lui. Ea ezită, nevoind să-și jignească amicul prin o
prea mare insistență.</p>
<p>— Fie, după cum vei voi puiule... dar îmi închipui că ori cum ar fi compatrioții tăi, tu nu ai
de ce să te sfiiești de a-i arăta. Tu ești un tip nobil. Ce ar putea să te reducă pe
tine dacă i-aș vedea mai buni sau mai răi.</p>
<p>Tânărul se decise brusc.</p>
<p>— Ori cum ar fi ei zise el cu hotărâre, am să te duc să-i vezi. Dar știi... nu-ți face
iluzii!...</p>
<p>Elena îi strânse mâna pe sub masă, și după ce trecură amândoi în vagonul dc lectură, puse la cale
toate cele privitoare la vizita lor, într-unul din centrele românești. Ea alesese ca
fiind cel mai în drum, orașul Youngstown.</p>
<p>Când se coborî Dan din tren, în gara principală din Youngstown, primul lucru ce-l izbi fu
necurățenia orașului. Ei o luară pe jos spre a se duce la cel mai bun hotel, conduși
de un hamal negru, guraliv care le recomanda Hotelul Ohio.</p>
<p>După ce-și aranja Elena odaia ca pentru o ședere mai lungă, Dan își pregăti o baie, în cabina
care se afla chiar alături de odaia lor. Dar până să-și facă preparativele de
rufărie, soția lui intră râzând și încuia ușa zicând.</p>
<p>— Ocupat... ocupat pentru un sfert de oră.</p>
<p>Eu am pus mâna pe baie întâi.</p>
<p>— Da, dar eu am pregătit-o pentru mine! exclamă Dan cu o intonație plângătoare.</p>
<p>— Apoi, replică din năuntru Elena, nu este pentru cine se pregătește ci pentru cine se
nimerește.</p>
<p>Obiceiurile de confort, și mai ales de curățenie, la care exemplul Elenei, îl constrânsese,
devenise la el o a doua natură. Murdăria din oraș, praful gros de funingine și de
cenușe care curgea încontinuu pe străzile orașului, făceau ca Dan, și în special
Elena, să aibă impresia, că murdăria îi pătrunde pe la ceafă, pe la piept, pe nări,
și pe gură în cap. La această sensație neplăcută se mai adouga și praful care,
stârnit de mersul trenului,— pătrunsese prin geamurile deschise, în vagoane.</p>
<p>Cum ieși Elena din baie, Dan intră cu gândul că are să fie nevoit să dea drumul apei, și să-și
prepare totul. Dar el găsi baia plină cu apă potrivită călduță, și deschise ușa
pentru a spune soției sale:</p>
<p>— Mulțumesc drăgălaș-o că te-ai gândit la mine... mulțumesc.</p>
<p>— Se putea oare să-ți iau rândul și să nu fiu măcar gentilă puiule drag?</p>
<p>Ambii luară masa în luxosul restaurant al hotelului, apoi fiindcă era târziu se urcară în odaia
lor.</p>
<p>Elena îl chemă la fereastră, ea să-i arate o preveliște demnă de văzut:</p>
<p>— Vino Dănuțule, zise ca vino să-ți arăt un tablou care ar putea să inspire un poet mare... Să
vezi, modelul după care ar puteasă se alcătuiască un nou sistem de iad.</p>
<p>Tânărul se apropia, și rămase cu ochii holbați; vedea pentru întâia dată în viațalui un asemenea
spectacol. În depărtare, ardeau flăcările enorme eșite din coșurile sutelor de
fabrici. O succesiune de colosale limbi de flăcări se vedeau înșiruite într’un lung
lanț care găurea orizontul: era o înșiruire de incendii formidabile. Și din
convertisoarele uriașe, cari își înălțau flăcările, ca niște limbi de foc fantastice
de mari, incendii uriașe se repezeau la cer și lingeau norii.</p>
<p>Sub vântul produs de marele apel de aer, creat prin atâtea sute de incendii enorme, flăcările se
lungeau în sus, într-o pâlpâire, care da iluzia că puțin mai lipsește ca norii
înroșiți, de flăcările ce îi atingeau pâlpâind, stau să ia foc.</p>
<p>Și această linie de incendii, formidabil se întindea de la răsărit la apus, trecând prin chiar
mijlocul orașului.</p>
<p>— Într’adevăr, zise Dan, ar fi un model destul de bun pentru un iad. Numai că eu nu prea
înțeleg cum de se permite aci în Statele Unite, ca fabricile de turnătorii, și mai
ales cele de transformat tuciul în oțel, să fie făcute tocmai în mijlocul
orașului...</p>
<p>— La noi, replică Elena este cu totul altfel de cât în alte țări. Noi americanii, facem întâi
un plan pentru instalat o fabrică, într’o regiune prielnică. Bunioară pe un teren
unde se găsește fierul și cărbunii la îndemână, apoi se începe o fabrică. În jurul
ei de o parte și de alta se construiesc locuințele lucrătorilor. Când fabrica a
început să devie prea mică pentru producția de care este nevoie, se crează alta, cu
alte sute de case în jurul ei. Așa a fost creat orașul acesta.</p>
<p>— Ai văzul cât e de murdar?</p>
<p>Elena surâse cu blândeță:</p>
<p>— Murdăria asta ce o cinste pentru el, că vine dela fumul și cenușa uzinelor. Locuitorii își fac
probabil o glorie, din ceea ce noi găsim că e... necurat.</p>
<p>— Hai să ne plimbăm prin oraș, propuse Dan. Apoi vom merge la un teatru.</p>
<p>Un om de serviciu din hotel, îi conduse până în strada principală; Federal street.</p>
<p>— Ei Dănuțule, zise tânăra femeie, hai să vedem un local, în care se adună românii.</p>
<p>— Nu cunosc pe aci, nici unul.</p>
<p>— Las’că aflăm noi de la gardist.</p>
<p>Și Elena, apropindu-se de Policeman, îi ceru câte-va lămuriri.</p>
<p>— Mergeți la vre-o cârciumă. Sunt aci localuri ținute de unguri, cari exploatează pe muncitorii
români.</p>
<p>— Cum? întrebă Elena.</p>
<p>— Cum? Simplu: îl ține pe bietul om din băutură, până la leală. Și el își aduce banii la
Saloneer (cârciumar) îi predă lui, și stă și bea acolo, de Sâmbătă de la prânz până
Luni. De acolo pornește beat, iar la lucru. Apoi vine iar la salon, și de acolo iar
la lucru.</p>
<p>Dan, cam iritat că un american vorbește față de soția lui astfel de români, întrebă repede:</p>
<p>— Dar de unde cunoști D-ta toate astea?</p>
<p>— Întâi, răspunse Policemanul, ca polițist cu grad, sunt dator să văd și să cunosc multe. Am
putere de control și sunt multe lucruri lăsate cam la aprecierea mea... dacă vreau
să mă amestec sau nu... Dar, eu am lucrat la o fabrică mare de aci din localitate,
și am avut români sub conducerea mea.</p>
<p>— Așaaa? Dan vru să mai obiecteze ceva dar se temu să nu audă lucruri și mai rele, de aceea
tăcu. Însă omul politiei privind pe Elena, devenise comunicativ. El lămuri:</p>
<p>— Nu sunt toți la fel! Sunt unii care conduc la noi industrii. Dar cei multi, cei foarte mulți,
sunt lipsiți de sentimentul religios, îi vezi bătându-și joc de preoții lor prin
ziarele ce susțin. Alții sunt de’o lipsă de prevedere fără seamăn. În unele ținuturi
industriale, — se culcă și câte două zeci într-o daie; și trăiesc nespălați cu
săptămânile...</p>
<p>Elena ghicind că bărbatul ei suferă la auzul acestor informații, zise ca să schimbe vorba:</p>
<p>— Arată-ne pe unde am putea merge să vedem un saloon românesc.</p>
<p>Americanul, se grăbi să-i conducă până la un colț de stradă, și le arătă în treacăt un local cam
murdar:</p>
<p>— Asta este un dance hall pentru negri. Să-i vezi săracii, par’că sunt niște vite, așa dorm
unii pe jos, pe când alții, dansează ca turbați cu fete negre...</p>
<p>— Dorm pe jos? întrebă Dan.</p>
<p>— Ei, da, replică polițistul, dorm pe unde îi trântește băutura, căci beau, până își pierd
mințile...</p>
<p>—Bieții oameni, murmură Elena, și fiindcă Policemanul după ce le arătase de departe cârciuma
plecă, ea îi adresă mulțumiri pentru însoțirea binevoitoare.</p>
<p>— Nu e nimic. Voi căuta să vă apăr de vi se va întâmpla ceva, zise el depărtăndu-se.</p>
<p>Polițistul făcu semn unui sergent care sta la un colț, și îi dădu câte-va instrucții. Agentul
privi spre localul indicat de șeful său: Elena și Dan tocmai dispăreau în interiorul
Saloonului.</p>
<p>Când intră Dan salută în limba română.</p>
<p>Cârciumarul, gras, gros, cu picioarele scurte, cu mâniile cât niște maluri,— răspunse, aruncând o
privire bănuitoare asupra celor doi veniți.</p>
<p>La vederea Elenei, el se însenină. Unii băutori de la mesele de mai din fund, dormeau cu frunțile
pe mâinile încrucișate pe masă. Numai câțiva mai mormăiau un cântec care aducea cu
Aseară’n grădină.</p>
<p>Toți erau îmbrăcați murdari, ca în zi de lucru.</p>
<p>Dan curăță un scaun pentru Elena, și făcu semn femeii de servicu— care se apropiase, —să șteargă
masa.</p>
<p>— Vin, sau rachiu? întrebă ea englezește,</p>
<p>— Bere, răspunse. Dan, la un semn al Elenei.</p>
<p>Câțiva din cei treziți priveau acum spre soția lui Dan, cu ochii căscați, ca și când s’ar fi
trezit dintr-un vis urât, și ar fi dat peste un vis, minunat de frumos.</p>
<p>— Aevea-i mă? întrebă unul cu glasul răgușit de beție.</p>
<p>— Mă, de ale noastre o fi? mormăi altul.</p>
<p>— Poi, vezi bine... Alt-fel ce ar căuta aci. Hai s-o chemăm la masa noastră.</p>
<p>— No: eu zic; propuse altul negricios, și nalt, vorbind pocit românește, să merem noi la masa
ei.</p>
<p>— Ei, și cu fraieru ei ce facem? întrebă cel răgușit.</p>
<p>— Poi, să-l dăm afară, ghe n’o fi ghe înțeles...</p>
<p>Cel cu propunerea, negriciosul se apropia de masa Elenei. Dan îl privi în ochii, cu aerul
liniștit, al omului sigur de sine, și spuse pe românește, fără a ridica glasul:</p>
<p>— Vezi-ți de treaba prietene, dacă un ți s’a urât cu binele.</p>
<p>— Prietene? făcu ungureanul, no! suntem prieteni, apoi atunci lele Mariuc-o ado sticlă de șei
ghe California, că o să beau aci cu prietenul și prietena asta.</p>
<p>Și cu un gest, el invită și pe ceilalți la masa Elenei. Tânăra femeie apucă mâna bărbatului ei
ghe sub masă, și șopti:</p>
<p>— Fii liniștit. Poate sunt oameni de înțeles... să încercăm cu binele. Dar dacă nu o fi chip,
ține minte: lovitura dreaptă.</p>
<p>Dan dădu din cap, în senin de înțelegere, apoi se adresă ungureanului:</p>
<p>— Ascultă nenișorule, du-te la masa D-tale și vezi-ți de treabă...</p>
<p>Femeia de serviciu aduse două sticle cu bere, înfundate. Elena îi ceru să le lase nedestupate;
Mariuca, făcu semn negriciosului să plece, dar bețivul o îmbrânci, poruncindu-i să
aducă vinul cerut.</p>
<p>Dan se uită la Elena, ca pentru a-i cere scuze că a dus-o aci, dar de acest moment sefolosi
bețivul pentru a-1 apuca de guler, și a-l zmuci în sus, ca să-1 repeadă la o parte
de la masă.</p>
<p>Dan—, se răsuci, puse cotul stâng în pieptul ungureanului spre a-1 putea ține puțin mai depărtat,
și aduse dreapta cu sete prin aer, lovind un pumn groaznic, drept între fruntea și
nasul bețivului.</p>
<p>Lovitul scoase un gemăt, și dând drumul se prăbuși pe spate leșinat, căzând peste cei care voiau
să-i vină în ajutor.</p>
<p>Sângele începu să curgă din ambele nări ale lovitului.</p>
<p>Unul din băutori se apropiă pe la spate, ca să dea pe furiș în Dan. Elena ridică una din sticlele
groase pline cu bere, și un strigăt se auzi:</p>
<p>— Păzea Ghiury că te pocnște muierea! Dar era prea târziu, sticla se sparse de capul celui
vizat și lovitul se lăsă în jos ca retezat din picioare.</p>
<p> — Poliția! strigă cârciumarul, arătând cum în ușa deschisă, apăruse doi agenți ai forței
publice.</p>
<p>Fiecare se repezi spre locul lui; afară de cei doi loviți, cari abia puteau să respire.</p>
<p>Agenții intrară, urmați de Policemanul care călăuzise pe Dan.</p>
<p>El se apropia de Elena, cu cel mai politicos salut:</p>
<p>— Doamnă, mi se pare ca am sosit la timp: trebuie să felicit pe soțul d-voastră, că a scăpat
neatins. Nu știam că scandalagiul Ferenț-Pal se află în oraș. Când mi-a spus
ajutorul meu, că el se află chiar aci, am venit în goană. Dar să credeți, că sunt în
acest oraș români foarte de treabă cari nu se amestecă nici o dată cu scandalagii de
aceștia.</p>
<p>Când se despărțiră de Polițist, Elena apucă brațul bărbatului ei, rostind mai mult în șoaptă:</p>
<p>— Drăguțele... nu-ți poți închipui cât de rău îmi pare că am avut ideia asta, de a cere să văd
pe conaționalii tăi și că te-am îndurerat. Dar aceștia sunt niște ungureni. Nu vezi?
scandalagiul e ungur: Cârciumarul Ungur: ceilalți sunt... victimele lor.</p>
<p>Dan îi strânse brațul fără a găsi cuvinte cu care să răspundă. Tânăra continuă:</p>
<p>— Să ne reîntoarcem la cuibul nostru...</p>
<p>Ce-ți pasă ție de felul cum se poartă lumea dacă noi ne iubim. Dănuțule, eu văd că și pe mine mă
doare ceea ce te-a întristat, pe tine. De aceea spun: nu te mai gândi la ei. Eu
trăiesc numai pentru tine, și, ar trebui, să fie ceva prea mare, o lovitură prea
teribilă ca să poată clinti din inima mea, dragostea ce am pentru tine...</p>
<p>Dan vroi să răspundă cu aceleași cuvinte, dar în adâncul sufletului se simțea mortificat de a fi
făcut față de Elena, experiențele ce făcuse azi aci. Simțea ca un fel de necaz, pe
împrejurări, și pe Elena că ceruse să vadă nu atât un local în care petreceau români
,și că din pricina ei, dădu-se peste acele brute.</p>
<p>— Ei hai dragule, reluă Elena după ce ajunseră în odaia hotelului, nu mai fi trist, căci nu
ești tu de vină; și nici ai tăi, ci împrejurările, lungul lanț de evenimente și
persecuții, care i-a făcut să-și părăsească patria, spre a veni aci unde n’au
sprijinul moral necesar...</p>
<p>El dădu cu nerăbdare din umeri, exclamând:</p>
<p>— Să vorbim de alt-ceva Lenuțo... Mâine ce facem, căci nu avem tren de cât după prânz. Celelalte
sunt prea... incomode.</p>
<p>A doua zi dimineață, Elena ieși cu bărbatul ei în oraș și stătu cât-va timp cu el în mijlocul
scuarului public, care servește mai mult de stațiune pentru tramvaie. Ea îi atrase
atenția asupra unui bărbat înalt, un alb, care vorbea în picioare adresându-se din
drum trecătorilor de pe trotuare.</p>
<p>— Un orator alb! exclamă Elena cu voioșie, să-l ascultăm.</p>
<p>Când ajunseră lângă el, Dan făcu un gest de dezgust: bărbatul era beat de abia se ținea pe
picioare; dar rostea fraze energice, din care rezultă că era un antiprohibionist și
că toți cetățenii erau datori, să respingă propunerea nebunilor, cari vroiau să
nenorocească lumea interzicând comerțul cu băuturi alcoolice.</p>
<p>Dan arătă soției sale pe partea cealaltă a squarului la cincizeci de pași, o femeie, care
ridicată în picioare într-un automobil vorbeam mulțimei ce se adunase.</p>
<p>Ambii se apropiară, și prinseră câteva fraze. Americana spunea:</p>
<p>— Votați pentru prohibiția băuturilor, și veți contribui la regenerarea rasei noastre. De la
acest vot, are să decurgă pentru familii și indivizi, bunăstare și progresul....
Uitați-vă la cei care beau!</p>
<p>Elena îi strigă:</p>
<p>— Dă ca exemplu pe susținătorul alcoolului de dincolo: e beat turtă, acolo râde toată lumea de
el.</p>
<p>Oratoarea se întrerupse, privi spre concurentul ei apoi aruncă din deget o sărutare de mulțumire
Elenei, și șopti fetei de la volan să tragă lângă oratorul beat.</p>
<p>De cum se opri automobilul, care fusese urmat de public, oratoarea începu:</p>
<p>— Iată cine susține alcoolul... și iată cum îl susține pe el alcoolul... Abia se poate echilibra
pe picioare! Și acesta este un bărbat matur, un alb: un american care zice că are
judecată. Priviți ce fel de judecată are: se prezintă într-un asemenea hal în
public.</p>
<p>— Ei reprezintă alcoolul! strigă un bărbat: alcoolul cu bine facerile lui.</p>
<p>— El îl reprezintă, zise oratoarea: și cine e mulțumit și dorește să-și vadă frații, părinții,
surorile și copii, ajunși tot ca acest om, prăda râsului obștesc, să voteze pentru
respingerea prohibiției.</p>
<p>Bețivul ne având cu ce să arunce spre femeia adversară, se lasă jos, să-și scoată o gheată din
picior.</p>
<p>Oratoarea se folosi de această dispariție a lui pentru a striga:</p>
<p>— Priviți sărmanul cum a căzut!</p>
<p>Dar în aceiași clipă gheata aruncată de jos izbi pe fata șofeur în spinare, și căzu în
automobil.</p>
<p>Americana, gata să râdă, ghicind situația, spuse fetei, să pornească încet făcând ocolul
squarului.</p>
<p>Ea explică fetei repede:</p>
<p>— Bețivul, ca să-și recapete gheata, are să se tină după noi. E tot ce-mi trebuie ca să-l fac de
râs.</p>
<p>... Și automobilul porni, pe când bețivul corându-și gheata, șchiopăta în urmă, însoțit de
râsetele isterice ale mulțimei.</p>
<p>— Priviți Doamnelor și D-nilor strigă americana arătând spre bărbatul care urma automobilul
bălăbănindu-se,—priviți ce poate face alcoolul din om. Acest bărbat, cu familie cu
copii, odinioară respectat, a ajuns să servească de râs unui întreg oraș!</p>
<p>Mulțimea râdea în cât se auzea ridicându-se peste squarul acela, un fel de nechezat ca ieșit din
piepturile a mii de cai. Și în veselia fără margini ce se destănuise bețivul singur
era furios.</p>
<p>El urla:</p>
<p>— Dați-mi gheata și duceți-vă dracului cu tot alcoolul vostru! Eu nu mai vreau să fiu american
dacă e vorba pe vorbit...!</p>
<p>El continuă furios, în râsetele mulțimei, dar acum oratoarea, porni pe strada principală urmată
de bețiv, și de întreg cortegiul, pe când el blestema cu fraze urlate, mărind
veselia generală.</p>
<p>— Mai mergem mai departe? întrebă Dan. Nu ar fi mai bine să ne pregătim: de plecare?</p>
<p>— Dar bine te amuzezi Dănuțule... Hai să ne pregătim deși toate sunt ca și gata.</p>
<p>Când ajunseră la hotel găsiră o telegramă prin care Wanderoff, îi cerca să vină repede acasă
deoarece lucrătoarele au părăsit lucrul.</p>
<p>Ajunși la locuința lor, Elena avu mare greutate să-și reorganizeze atelierul ei de croitorie și
trebui să facă demersuri zadarnice vreme de aproape o lună.</p>
<p>În acest timp ea află de cauzele care contribuise la dezorganizarea întreprinderei sale. D-na
Wanderoff îi comunică, treptat și cu multe menajamente, că un bărbat cu părul tras
peste frunte în partea dreaptă, peste ochi, venise în mai multe rânduri și vorbise
cu lucrătoarele, că ceruse informații asupra ei, și în cele din urmă, rostise fraze
necuviincioase, și că, după ce ea îl gonise, fetele se puseseră în grevă, fără nici
un motiv serios.</p>
<p>— Partea cea mai gravă spuse d-na Wanderoff, era ca acel om, cerca să vă calomnieze spunând că
înainte de a vă căsători a’ți fi dus o viață... imorală, destrăbălată.</p>
<p>Tănăra femee surâse spre a’și ascunde tulburarea lăuntrică și dădu din umeri ca de un lucru fără
importanță. Însă ea nu lăsă lucrurile în voia lor, ci spre a scoate pe Dan de sub
influența cunoscuților și prietenilor de ocazie, îl duse în diferite seri la teatrul
cel mai ales din oraș.</p>
<p>În alte zile îi da întâlnire și se găseau ca doi îndrăgostiți, la un cinematograf, și acolo
amândoi urmăreau cu un interes cald acțiunea desfășurată pe pânză. De câte ori sosea
Dan acasă, de la fabrică, lucrătoarele Elenei erau plecate, și totul în casă era
într’o ordine și o curățenie exemplară.</p>
<p>O cafea cu lapte și cozonac, sau o mâncare rece îl aștepta, și după ce el își potolea foamea, își
treceau timpul vorbind de proiectele de viitor, de călătoriile ce aveau să facă. Iar
după masă Dan citea cu glas tare, pe când soția lui lucra la broderii, iar alteori
punea gramofonul și ascultau bucăți alese din cele mai frumoase opere.</p>
<p>Una din cele mai dese cântate plăci era aceea întitulată: Căminule dulce cămin. (Home sweet
home.)</p>
<p>Și astfel, se apropia aniversarea primului an de la căsătoria lor.</p>
</div>
 <div type="part" n="3">
<head>PARTEA III</head>
<p>Dan intră cu un aer grăbit preocupat în casă. Dar când fu să treacă spre odaia din fund, unde
credea că se află tânăra lui soție, o ființă îmbrobodită ieși tiptil de după ușă, și
punându-i pe la spate mânile pe gât, începu să strângă. Tânărul făcu o mișcare
fulgerătoare spre cleștele ciudat care părea gata să-l sugrume și își îngropa
degetele vânjoase în niște mâini delicate. Văzând că dușmanul numai strânge, el își
opri mișcarea, și ghicind cu cine are a face, zise mai mult surâzând decât
emoțional:</p>
<p>— Domnule hoț, sau bandit, de sau ce meserie vei fi având, mă predau bună voie. Numai nu mă
omorî de tot.</p>
<p>Ființa de la spatele lui, rosti, cu un glas prefăcut, care se trudea să pară gros și aspru:</p>
<p>— Să-mi dai giuvaerele și comoara ce ai ascunsă aici în casă, dacă vrei să mai scapi cu
zile.</p>
<p>Tânărul dădu drumul mâinilor ce apucase și băgă dreapta în buzunar zicând: </p>
<p>— Dar nu am decât un giuvaer, și giuvaieru ăla este și comoara mea... Te rog nu mă omorî, că
dacă mă omori, mă ceartă nevasta, că: de ce m’am lăsat.</p>
<p>— Așa? întrebă banditul cu aceeași voce prefăcută, ți-este frică de nevastă? ai?</p>
<p>— Frică, frică mare; răspunse Dan prefăcandu-se că tremură, și dacă nu-mi dai drumul apoi să
știi că te spun nevesti-mii, și te ia de urechi, dacă o afla că te-ai legat de mine
fără voia ei.</p>
<p>Rostind ultimele cuvinte tânărul scoase ceva din buzunar și se pregăti să ia o ținută hotărâtă
fată de fiorosul bandit, care încă sta de gâtul lui. Dar înainte să poată face vre-o
mișcare definitiv agresivă, el fu atras înspre spate, înfiaturi, și simți cum i-se
lipesc de obraz niște buze moi, delicate. Un sărut cald îl străbătu prin tot corpul
și groaznicul bandit, dându-i drumul, zise cu aceeași voce groasă:</p>
<p>— Acuma să-mi arăți comoara.</p>
<p>Banditul acesta ciudat, era o femeie, pe care, deși avea obrazul măscat de o batistă, Dan o
ghicise de mult cine este.</p>
<p>Bărbatul îndreptă spre ființa amenințătoare cutiuța ce scosese din buzunar, și zise răstit :</p>
<p>— Mâinile în sus, dacă ții să scapi cu zile!</p>
<p>Ființa mascată ridică manile în aer și rămase câteva clipe astfel. Dan desfăcu repede cutiuța,
scoase un obiect dintr’însa, și apucând o mână a misterioasei bândite, i-o prinse
într’o brățară de aur zicând:</p>
<p>— Așa: acuma d-le hoț, sau doamnă hoțoaică, să mă scuzi că nu am decât un cătușele acestea, ca
să-ți prind mâinile cu el, dar cred că o să aștepți până oi avea două, ca să te pot
da pe mâna poliției în toată regula. Numai cu un cătuș nu au să le primească, și
mi-e ca mă fac de râs, cu asemenea instrument de prins hoții.</p>
<p>Banditul, sau mai bine zis bândita, se uită cu o privire scrutătoare la brățara care trebuia să
țină loc de cătușă și, cu glasul schimbat, devenit armonios și iubitor, rosti cu
drăgălășie:</p>
<p>— Mulțumesc Dănuțule, pentru că te-ai gândit să-mi faci o plăcere; dar nu trebuia să dai atâția
bani pe o brățară. Ce frumoasă este! știi că ai gust frumos?</p>
<p>Tânărul luă batista de pe chipul Banditului mascat și un obraz, rumenit delicat, cu trăsături
fine, apăru. Ochii albaștri surâdeau, umeziți de emoție, și gura zâmbea, arătând
între buzele pline, moi, dinții sclipitori de albi.</p>
<p>Dan trecu încet cu mâna peste părul ei blond, ușor ondulat, o mângâia gânditor peste obrazul plin
și rumen, apoi apucând-o de bărbie o atrase înspre sine și o sărută pe buze.
Mișcările lui părură, tinerei femei, cam triste, dar ea nu avu timp să-și exprime
mirarea.</p>
<p>— Acuma, zise el, am de gând să-i arat comoara mea de care mă întrebai.</p>
<p>Și fără a mai aștepta răspuns, el o luă în brațe și o duse până în fața oglindei, spunând :</p>
<p>— Uită-le bine la ea, și să nu mi-o furi, că mă fac foc!</p>
<p>Elena îl luă pe după gât și îl sărută din nou, apoi îl duse de-a dreptul la masa din sufragerie,
îl sili să șadă pe scaun, și începu să-l servească.</p>
<p>— Ia te uită, lume pe dos Eleno, zice tânărul, banditul meu, în loc să mă omoare, mă îndoapă
cu toate bunătățile...</p>
<p>— Eu sunt banditul, zise Elena, dar sunt bandit conștiincios, nu-mi omor victima, că, pe urmă,
trebue să caut alta; și’mi închipui că la fel nu mai pot găsi în toată America. Tu
ești victima ideală, sau dacă se poate spune astfel, bărbatul model.</p>
<p>— Mulțumesc, reaplica Dan, dar spune; să iau vorbele astea ca niște prăjituri mai delicate,
sau ai și prăjituri de cocă la îndemână?</p>
<p>Drept răspuns Elena se îndreptă spre cuptorul, strălucitor de curățenie, din bucătăria alăturată.
Tînărul îi urmări mișcările ei grațioase, sprintene, cu o privire în care se exprimă
o tristeță pe care căuta să o ascundă.</p>
<p>El își aminti cum unul trecui o văzuse pentru întâia oară, aproape leșinată de foame, cum o
invitase prin fereastră să intre în restaurant, sa ia loc la masă, mai mult dintr’un
sentiment de compătimire pentru aerul ei suferind, și cum, din cîteva cuvinte,
înțelegând că are a face cu o flintă de elită, pe care nenorocitele o lovise,
căutase să lege prietenie cu ea.</p>
<p>Uneori nu îi venise să creadă că așa ceva putuse să se întâmple și că într’adevăr, el, lucrătorul
simplu, avea drept soție, o femeie care fusese institutoare.</p>
<p>Azi însă, un lucru neobișnuit se întîmplase și el căuta să-l ascundă sub o arătare veselă. Și
privirea lui se pierdu în amintirea trecutului și a lunilor de fericire, pe care
această ființă sensibilă, delicată, și vioaie, i-le procurase.</p>
<p>Elena se apropia binișor, cu o tavă în care se afla o prăjitură acoperită.</p>
<p>Dan ridică ochii la ea surîzând cu dragoste. Soția lui puse tava pe suportul de pe masă, și o
dezveli încet. Conținutul era un fel de tort făcut de Elena, dar pe coajă erau
desenuri: O inimă care se împletea cu altă inimă și dedesubt două nume: Dan și Elena
și ocifră: 12.</p>
<p>— Drăguța de ea, zise tînărul surîzînd. Cum să-ți mulțumesc că ai stat să te prăjești lângă
cuptor, cînd era mai simplu să o dai la cofetărie, din colț ? și, fără să aștepte
răspunsul ei, îi sărută amindouă mâinile.</p>
<p>— Nu mă mustra că am făcut economie dragă, zise ea, amenințându-l cu degetul. Am făcu-o însă,
fiindcă m-ar fi jignit să știu că străinii se uită la inimele astea împletite, și să
știu că surîd, de ceea ce ele reprezintă pentru mine și pentru... alt cineva.</p>
<p>Dan ridică din nou mâna ei la buze, zicînd : —înțeleg, și te rog, nu te simți atinsă, de ceea ce
am spus. Știi bine că până acuma, de ori câte ori aș fi putut, aș fi vrut să-ți
scutesc osteneli nefolositoare.</p>
<p>—Nefolositoare? Glasul tinerei deveni ușor mustrător. Să nu te superi că-ți fac o mică
observație. Dane tot ce poate adăuga la iubirea mea pentru tine, la mărirea
dragostei ce ai pentru mine, nu este nefolositor. Știi, m’aș supăra, dar te iert,
fiind că văd că sunt lucruri pe care nu le spui cu intenția de a jigni.</p>
<p>— Asta, zise el cu un oftat ușor exagerat, este una din bucuriile ieșite din neegal egalitatea
culturii între doi căsătoriți. D’aia, e bine ca bărbatul să fie mai cult decât
femeia. Dacă ași fi eu mai cult ca line, desigur că ași pricepe mai ușor nuanțele
cum le zici tu, și nu aș risca să te jignesc, la fiece prilej. Noroc că tu ești o
inima bună și ai indulgența necesară; altfel ar fi să mă cerți la fiecare ceas. Că
eu, știi, le spui la ceas- la ceas câte o linguriță... de prostii.</p>
<p>Elena îi astupă gura cu mâna, apoi îl sărută, se depărta puțin și punînd pe buzele ei un deget,
șopti cu un ton ca de copil care ar spune o taină:</p>
<p>— Ssss! Nu le acuza, că nu-mi place. Îmi placi mai bine când te ții semeț. Din păcate, văd că
ești numai cu alții semeț. Cu mine ești prea bun. Dar poate vrei să știi ce înseamnă
cifra de pe prăjitură.</p>
<p>— Spune ce înseamnă, până nu o mănâncă, replică tânărul zâmbind.</p>
<p>— Cifra asta înseamnă 12 luni... Desigur că nu ghicești. Ghicești? întrebă ea cu o nerăbdare
abia reținută.</p>
<p>— 12 luni? Asta este un an de când ne-am căsătorit ?</p>
<p>Elena surâse și îl mângâie pe frunte, apoi apropiind un scaun de el, luă loc zicând:</p>
<p>— De când ne-am căsătorit... da, un an...azi. Dar acuma să vedem, dacă sunt eu o întocmitoare
bună de ghicitori. Gustă din cifră, să vedem ce părere o să ai.</p>
<p>Dan o bătu cu degetele ușor pe pulpă, și privind-o în ochi, ca să vadă dacă poate ghici gândul
ei, apropie furculița de cifra de pe prăjitură. El luă întâi cifra 1 o gustă, apoi
luând și cifra 2 o duse spre buzele soției sale. Dar ea duse furculița cu cifra
spre buzele lui și îl privi așteptând să audă ce va zice:</p>
<p>— Aaa rosti el în cele din urmă, astea au fost făcute din miere.</p>
<p>— Da, replică tânăra și așteptă să audă ce va zice, mai departe.</p>
<p>Dan lăsă furculița din mână și apucă degetele soției sale, le sărută și zise cu o explozie de bucurie:</p>
<p>— Am înțeles: 12 luni, făcute din miere. Astea au fost lunile noastre de miere drăguțo !</p>
<p>Elena bătu din palme, și îl sărută din nou, pe când el păru a se întrista.</p>
<p>— Ce ai dragă? De ce te-ai întrislat! întrebă ea... Parcă ești trist azi...</p>
<p>— Ce să am? răspunse el cu un surâs, am făcut și eu ca țiganul din poveste...</p>
<p>— Care țigan? Explică-mi și mie.</p>
<p>Dan urmă cu un aer semi-serios;</p>
<p>— Păi nu știi, țiganul când a avut o biserică, s’a apucat s’o mănânce.</p>
<p>Și după ce povesti soției sale anecdota, cu biserica de caș a țiganilor, urmă cu un aer de o
întristare prefăcută:</p>
<p>— Mi-am mâncat și eu anul de fericire, ca țiganul biserica.</p>
<p>Elena începu să râdă și ridicându-se de la locul ei, îl sărută, chip ca să nu mai fie trist. Dar
ea, după sărut începu să-și lingă buzele, și zise râzând.</p>
<p>— Bre-bre dar dulci buze mai are bărbatul meu... Dacă ar ști și alte cucoane lucrul acesta, de
sigur că mi-l-ar fura.</p>
<p>— Nu-ți fie frică, zise Dan râzând: cucoanele nu au curajul trebuitor, ca să se uite la un
mocofan ca mine. Lor le trebuie sau bani buluc, sau unul care să fie căzut cu
hârzobul din cer. Nu te teme fetițe. Dar spuneai ieri, că ai de gând să-mi dai azi o
știre care să mă bucure. Ia să vedem ce idee nouă are drăguța mea nevastă.</p>
<p>— Întîi, îl întrerupse Elena, să ne mâncăm prăjitura ca țiganii din povestea ta hazlie.</p>
<p>Ea tăie felii, și-i dădu și lui, apoi se servi, și pe când el mânca îmbucând cu poftă vădită,
tânăra femie, îl privea cu o dragoste care se citea limpede în liniile armoniosului
ei obraz.</p>
<p>Elena își aminti de cum se născuse dragostea lor, de modul cum își spusese, în mărturisirea
dinainte de a se căsători aventuroasa viață ce fusese nevoită să ducă, și, cum
suferise persecuții, cum trecuse prin mizeriile impuse femeilor care vor să rămână
chiar și în sărăcie cinstite.</p>
<p>El se opri din mâncat și privind-o întrebă:</p>
<p>— Dragă Eleno îmi dai voie întâi să te întreb ceva care este cam plicticos.</p>
<p>— Te rog chiar. Știu sigur că tu nu poți să întrebi decât lucruri cari sunt necesare ca să fie
întrebate. Spune. Și chiar de ar fi ceva... spune că eu te iubesc atâta încât, chiar
să vrei să mă... jignești, nu ai putea...</p>
<p>— Nu, nu vreau să te jignesc. Dar îmi stă pe suflet și nu găsesc curajul necesar. Știi mă aflu
în fața ta, ca în fața D-șoarei profesoare din satul meu. Mă fâstâcesc.</p>
<p>— Hm să vedem; murmură Elena gânditoare amintindu-și de neliniștea ce observase la el, un sărut ți-ar da destul curaj?</p>
<p>— Unul nu, dar o duzină, sigur.</p>
<p>— Oooo! exclamă Elena, o duzină? Dar mult curaj îți trebuie frate dragă. Eh hai! fie și o
duzină! Când are un bărbățel așa buze dulci, o duzină de sărutări sunt o plăcere
deosebită.</p>
<p>Și apropiindu-și gurița de a lui Dan, începu să numere, spațiind cifrele, cu sărutările ei
delicioase.</p>
<p>— Zău, zise Dan surâzând, nici nu ași fi crezut că poate fi ceva mai bun decât prăjitura și
literele ce-mi dăduși să mănânc adineauri. Ei uite, că există ceva și mai bun.
Sărutările tale.</p>
<p>Ea îl amenință cu degetul râzând:</p>
<p>— Pentru a câtea oare ai spus acest lucru?</p>
<p>— Nu știu! replică el. Dar sper să-l spun toată viața. Acuma am curaj să te întreb: De ce
dragă, — știi asta este întrebarea de care ți-am spus, și pe care sărutările tale
îmi dau curajul să ți-o pun, — de ce mi-ai mărturisit atunci înainte de a ne
căsători cele ce ai avut de suferit? Nu te-ai temut că s-ar putea să nu... ne mai
luăm?</p>
<p>Elena îl privi drept în ochi și răspunse repede:</p>
<p>— Și da! și nu! Adică: m-am temut, și nu m-am temut. Tânăra ghici într-o scăpărare de ce era
vorba.</p>
<p>Ții minte, urmă ea, că atunci, era după ce fusesem bolnavă și mă îngrijiseși. Mă purtaseși pe
brațe, atâta timp... ca pe un copil. Ții minte?</p>
<p>Dan surâse cu un aer indulgent:</p>
<p>— Știu, dar asta nu era un motiv să te spovedești.</p>
<p>— Eu ți-am mai spus-o, reluă tânăra, dar se vede că ai uitat. Nu vroiam să se întâmple
vre-odată, ca unul din prietenii tăi, dacă m’o vedea la braț cu tine, să-ți spună că
m’a cunoscut, fără ca să o știi. Ș’apoi, știi că, la nunta noastră, fără motiv, se
găsise unul. Vezi, era un truc, un punct de, — ceea ce se cheamă,— psihologie, în
ceea ce am făcut eu.</p>
<p>Cum bărbatul tăcu, cu privirea în jos, ea urmă scrutându-i fața ca și când s-ar fi temut de un
lucru neprevăzut.</p>
<p>— Ș'apoi, să vezi: punctul acela, era, hm, îmi vine cam greu, sa-ți fac mărturisirea asta. Dar
o fac, fiindcă te iubesc, mai mult decât îți închipui. Punctul fusese: tu dragă erai
îndrăgostit de mine într’așa să zic hal, în cât chiar dacă aș fi fost o...
criminală, m’ai fi iertat. Nu este așa? Nu m'ai fi iertat?</p>
<p>— Și iertat, și iubit; replică el ridicând ochii.</p>
<p>Dar tânăra văzu în privirea lui. ceva care îi păru pentru prima dată ciudat, și ascuns. Ea urmă
ca într’un avânt de curaj.</p>
<p>— Și afară de asta era și o precauție încontra vreunei nenorociri, care ar fi rezultat dintr’o
întâlnire, sau intervenție, a vreunui prieten, sau... ceva care se putea
întâmpla...</p>
<p>Dan puse cotul pe masă, și își lăsă fruntea în palmă zicând trist:</p>
<p>— S’a întâmplat. S’a întâmplat chiar azi.</p>
<p>Elena îngălbeni. O lucire de îndoială trecu prin ochii ei. Putuse bărbatul acesta, pe care ea îl
considera ca un om sincer, drept, să se prefacă atât timp și să fie vesel, când
îninima lui se da o luptă între îndoială și iubire? Ea se hotăra brusc, și zise cu
cea mai liniștită intonație:</p>
<p>— Dragă Dane, cel mai simplu și drept lucru este: să nu ne ascundem nimic. Spune tot ce ai pe
suflet. De altfel, de cum am auzit întrebarea ta, mi-a fost teamă că are să... vină
așa ceva. Dar acum spune. Spune tot.</p>
<p>Dan oftă, se reculese și zise rar:</p>
<p>— N’ai observat cum, când am fost apucat de tine de gât, la intrare, te-am strâns de mânuțe?
Eram încă sub zbuciumul pricinuit de cele ce se petrecuse între mine, și cel cu care
am fost să cumpăr brățara pentru tine.</p>
<p>— V’ați certat? exclamă tânăra femeie? El răspunse cercând să fie liniștit:</p>
<p>— Nu tocmai... Numai ne-am... bătut. Nu te supăra. Uite cum a fost: pe când mă uitam cu el la
brățară,— după ce am ieșit din prăvălie, — mi-a spus: Mă mir că dai atâtea parale,
pentru o femeie care a fost și a...altora!</p>
<p>— Și? întrebă tânăra femeie cine este acela ?</p>
<p>— Am să ți-l spun mai târziu... Știi, eu nu sunt prea iute la mânie, și l-am întrebat, așa, cu
aerul meu blajin de iezuit. „Dar de unde știi, și ce știi despre ea. El mi-a spus că
a auzit pe niște colegi, de la lucru vorbind pe socoteala ta. Apoi când am cerul să
spună numele lor, mi-a zis că chiar el, te cunoaște de la localul acela, știi, la
care m’ai rugat să nu intrăm. Desigur fiindcă ai fost acolo...</p>
<p>— Da, replică Elena cu glasul schimbat de mișcarea lăuntrică, am fost acolo vreo două luni.
Ți-am spus că am fost nevoită să plec din pricină că, fie ce patron, se credea în
drept, fiindcă eram mai rezervată, să mă considere ca fiind rezervată, numai pentru
ca să mă curteze el. Ți-am spus asta.</p>
<p>Dan răspunse cu glasul ușor răgușit:</p>
<p>— Știu că ți-ai luat toate precauțiunile. Nu spun asta ca să te jignesc dragă.</p>
<p>— „Nu spui, dar ustură al naibii, rosti tânăra femee, cu un zâmbet dureros.</p>
<p>Cu glasul mai asigurat Dan reluă:</p>
<p>— Ei și, ca să scurtez povestea, l’am bătut acolo, și dacă nu fugea, probabil că eram acuma la
poliție amândoi.</p>
<p>Elena exclamă:</p>
<p>— Dar de ce să-l bați ? de ce te-ai expus?</p>
<p>— Cum: de ce? repetă Dan cu aerul uimit: A spus că ai... locuit... cu el, vre-o săptămână.
Vroiam să-l omor acolo.</p>
<p>— Ți-a spus cumva că l-am iubit? A adăugat vre-o răutate? întrebă Elena cu glasul schimbat.</p>
<p>— Nu; că nu i-am dat răgaz.</p>
<p>Tânăra femeie, se ridică dela locul ei, și își turnă un pahar cu apă, din sticla de cristal de pe
masă. Dar gâtul sticlei se lovi repede de câteva ori de buza paharului, într-o
vibrație.</p>
<p>Dan se ridică dela locul lui și o apucă de mână, zicându-i cu o intonație blajină, menită să o
liniștească:</p>
<p>— O, sărmana de ea, ce emoționată este. Dar, rău te-a supărat afacerea asta! Lasă Elenuțo dragă,
nu te mai amărî.</p>
<p>Soția lui bău toată apa și mai își turnă alt pahar, apoi zise repede.</p>
<p>— Mulțumesc Dănuțule că vrei să fii gentil, că încerci să-ți stăpânești cele ce se petrec în
inima ta, dar nu te mira că sunt atât de mișcată. Cum n’ași fi, când văd că toată
fericirea noastră de până acuma, stă să se năruiască din pricina răutății unui
netrebnic.</p>
<p>— Să nu mai vorbim de asta, reluă Dan cu glasul abătut.</p>
<p>— Cum să nu vorbim! exclamă Elena. Se poate să nu vorbim, și să nu lămurim totul? Nu nu vreau
nimic ascuns, sau lăsat în voia întâmplărei! Să limpezim!...</p>
<p>— Bine, obiectă el, dar o să te doară. De ce să nu lăsăm lucrurile încurcate.</p>
<p>— Vezi, izbucni Elena cu înfrigurare, vezi, zici că o să mă doară, ca și când ai și fi admis,
că tot ceea ce a spus el, este adevărat. Nu. Nu mai nega...</p>
<p>— Păi... uite ce... Dan nu găsi cuvinte ca să-și exprime gândirea, totuși continuă. Păi, este
simplu de tot. Jură-te că nu este nimic adevărat... Tu ești dreaptă, și știu că nu
ai să juri fals.</p>
<p>Tânăra femeie, dădu din umeri:</p>
<p> — Ești un naiv Dănuțule. Nu ași jura fals pentru lucruri de nimic, dar când ar fi să știu că un
jurământ fals al meu, te-ar scăpa de la o necinste, sau ți-ar scăpa viața, aș jura
de o mie de ori fals. Dar ca să te mulțumesc aș jura acuma după cum vrei...</p>
<p>— Fals? întrebă el nedumerit lăsându-se pe scaunul cel mai apropiat.</p>
<p>Elena relua cu un accent înfrigurat:</p>
<p>— Vezi dragă, aci este în joc fericirea ta si a mea. A noastră!... Crezi ca nu aș fi cea din
urmă proastă, dacă aș sta în cumpănă pentru fericirea noastră? Dar aici nu este
vorba de jurat, cu toate că m’ai crede. Este vorba să-ți arăt limpede, lucrurile
ca să judeci. Ți-aduci aminte ce ți-am povestit despre inspectorul acela care venise
să se lege de mine? Ții minte? Acela de care ți-am spus că i-am scos ochii? Ții
minte?</p>
<p>Bărbatul răspunse cu un aer blajin:</p>
<p>— Țiu. Dar de acela mi-ai povestit tu .Eu nu am văzut nimic... Ascultă dragă, eu aș voi să nu te
jignesc, și văd că vorbelemele sunt numai fiere și venin pentru tine. Să lăsăm, și
să vorbim de altceva.</p>
<p>— Văd eu, rosti Elena, vad că și ție îți pare rău, de felul cum mă junghii, cu fie ce vorbă,
dar tocmai de aceia aș voi să vezi adevărul. Știi? ții minte la început, când ai
încercat tu, când te iubeam, să te apropii demine...?</p>
<p>— Știu: Mă amenințai că-mi scoți ochii. Țiu minte ca și acuma, cum mi-ai strigat din patul tău.
Ochii-ochii! Dănuțule! Adică mă amenințai că mi-i scoți. Știu. Dar ce are a
face?</p>
<p>Elena zise cu un aer serios:</p>
<p>— Ei, are a face. Prietenul ăsta al tău avea el vreun ochi scos?</p>
<p>— Nu, ce e drept: nu are nici unul scos, răspunse Dan aproape gata să surâdă.</p>
<p>Elena făcu o inspirație adâncă, pentru a putea vorbi mai cu tărie.</p>
<p>— Ei bine, Dănuțule. Așa de rău mă cunoști tu, pe mine, încât ai dat crezare unui străin, deși
tu ai văzut, că atunci când m’ai luat, eram muritoare de foame, pe drumuri? De ce
crezi că eram în așa stare? Fiindcă eram o flușturatecă? Dacă firea mea s’ar fi
putut potrivi la asemenea... fapte, eram de mult stăpâna vreunuia din
„dance-hall-urile“ prin care am fost nevoită să trec. Dar mie îmi trebuia un om
onest... Așa un fel de... cum s’a întâmplat să văd în tine, când abia m’ai văzut și
mi-ai propus să mă iei de nevastă. Ții minte, cum ți-am spus atunci, că vreau întâi
să văd cum ne înțelegem și că...să văd dacă ne potriveam în felul nostru de a gândi?
Ții minte?</p>
<p>Dan se sculă de la locul unde se lăsase adineauri, când îl cuprinsese îndoiala, și zisea
propiindu-se de ea, să o mângâie:</p>
<p>— Dragă, mă mir și eu, cum nu m’am gândit la trecutul nostru, atât de frumos, și la cele ce s’au
petrecut între noi, înainte de a ne căsători... Ai dreptate.</p>
<p>Elena însă reluă cu blândețe:</p>
<p>— Ține minte, că eu nu te-am întrebat, și nici nu ți-am cerut să știu nimic despre trecutul tău.
Nu uita că aici ești în America, și că eu sunt o Americană. Aici drepturile sunt cam
în favoarea noastră, a femeilor. Dan dădu din cap împăciuitor, cercând sa o
potolească:</p>
<p>— Lasă fetițo, sa nu mai vorbim, de astea.Te-am supărat: mărturisesc că îmi pare rău din toată
inima. Te rog să mă ierți Eleno dragă..</p>
<p>Tânăra îl privi cu un aer trist și suspină ușor:</p>
<p>— Dănuțule drag, te iert din toată inima. Dar mult îmi pare rău de ceea ce s’a petrecut. Mi-ai
zdrobit parcă în piept, toată iubirea pe care o aveam pentru tine. Parcă nu te mai
iubesc... Și cât de rău îmi pare!</p>
<p>Ea își îngropă fruntea în palme și începu să plângă încet alături de prăjitura de aniversare.</p>
<p>Dan încercă să o mângâie și după mai multe cuvinte și fraze gingașe, văzând că nu o poate îmbuna,
exclamă:</p>
<p>— Na! Am făcut și eu ca țiganul din poveste. Mi-am mâncat liniștea și fericirea casei, de când
am mâncat cele 12 luni de miere. Dacă nu mi le dai, poate se petreceau lucrurile
alt fel.</p>
<p>Tânăra ridică fruntea, și își șterse încet lacramile zicând:</p>
<p>— Te înșeli Dane dragă, tu mâncaseși distruseseși fericirea noastră de mai demult, de când ai
stat de vorbă asupra acestui subiect cu un prieten. Acuma, cele ce s’au petrecut,
nu au altă valoare decât că mi-au ucis parcă tot ce aveam mai drag și scump în
inimă: iubirea pentru tine.</p>
<p>O tăcere dureroasă urmă cuvintelor Elenei. El încercă în mai multe rânduri să vorbească, fără a
găsi curajul necesar să exprime cele ce avea pe suflet.</p>
<p>În cele din urmă își luă vânt, și declară pe un ton cât putu de blajin:</p>
<p>— Uite Eleno dragă, fiindcă tot suntem angajați în discutarea unor lucruri neplăcute...îmi ierți
nedibăcia expresiilor mele? — Să limpezim acum pentru totdeauna lucrurile care ar
putea să producă vre-o neînțelegere între noi...</p>
<p>Tânăra femeie îl privi drept în față și ochii ei albaștri căpătară o lucire metalică aproape
aspră. Ea zise cu glas liniștit:</p>
<p>— Bine, să limpezim... Dane... în mod amical... Eu voi răspunde, sincer la orice întrebare a ta...</p>
<p>— Da, asta este și intenția mea, Eleno dragă... Să ne lămurim prietenește. Ziceam eu să nu mai
vorbim de asta, dar trebuie... Uite; spune, e adevărat sau nu, ceea ce bănuiam
eu?</p>
<p>Elena rosti cu o hotărâre dârză:</p>
<p>— Nu! nu! nu!</p>
<p>— Bine, reluă el puțin cam dezorientat dar eu eram singur, mai ales acuma în urmă, căpătasem
siguranța, că bănuiala mea era adevărată. De aceea am și fost cu acel prieten la
cumpărătoarea brățărei, și de aceea l’am făcut să vorbească. El te cunoștea de mai
de mult...</p>
<p>Elena zâmbi cu aerul ei de superoritate, replicând:</p>
<p>— Vezi cât îmi păsa de ast-fel de calomnii? Nici măcar nu am insistat să aflu cine este.</p>
<p>— Și dacă-ți voi spune... Vei mărturisi adevarul?</p>
<p>— Mai încape îndoială! exclamă Elena surâzând și silindu-se să aibă un aer nepăsător; mai te
îndoiești?</p>
<p>Dan o privi fix pentru a putea controla cea mai mică mișcare sufletească a ei, și rosti rar:</p>
<p>— Este Ioan Oprea!</p>
<p>Zâmbetul de nepăsare îngheță pe buzele tinerei femei. Ea vru să vorbească dar nu putu, căci o
răgușelă subită îi voalase coardele vocale. Ea tuși ușor în mai multe rânduri și
când vru să articuleze un cuvânt Dan o întrerupse:</p>
<p>— Orice negare este de prisos Eleno. Văd că ticălosul acela avea dreptate!</p>
<p>Cu o grabă copilărească, la o ființă cu judecata și putința ei de stăpânire, Elena zise:</p>
<p>— Dar nu, puiule dragă, nu e nimic adevărat. Ion Oprea este... este...</p>
<p>— Știu, o întrerupse bărbatul ei, este fostul tău... amic.</p>
<p>— Oh nu! strigă ea punându-i mânuța pe gură, nu rosti astfel de cuvinte... Vei vedea din
explicațiile ce-ți voi da... Te rog Dănuțule... Să vezi, până acuma nici nu m’am
gândit la el, și nici nu mă așteptam ca, din pricina lui, să avem vreo discuție...
Dar peste câteva zile îți voi lămuri totul...</p>
<p>Dan reluă cu tristețe:</p>
<p>— Ce să explici? Ce să-mi spui? Eu nu aș crede nimic din ceea ce mi-ai spune...Cum nu am crezut
nici ceea ce mi-a spus el...</p>
<p>Elena ca într’o inspirație exclamă:</p>
<p>— Dacă e așa, de ce mă scoți vinovată?</p>
<p>Tânărul oftă:</p>
<p>— Fiind că... v’am văzut eu...</p>
<p>Soția lui îl privi cu un aer de îndoială, ca și când s’ar fi temut ca Dan să nu fi înebunit; pe
când el urmă cu un ton de adâncă convingere:</p>
<p>— Da, Eleno; eu v’am văzut, cum v’ați recunoscut la prima întâlnire, ce ați avut-o în fața mea.
Și... am văzut cum el a tresărit, la vederea ta...</p>
<p>Elena obiectă repede:</p>
<p>— Dar, putea să tresară și un om care era pornit cu intenția de a-și da aerul că mă cunoaște,
mai ales dacă era interesat, plătit de cineva...</p>
<p>Bărbatul era pe punctul de a admite raționamentul soției sale, când o idee îi veni:</p>
<p>— Da, așa, el o fi fost interesat să aibă aerul că te cunoaște... Dar tu... erai și tu
interesată să tresari, la vederea lui ca și când l-ai fi cunoscut de mai de
mult...</p>
<p>Elena izbucni, ca într’un acces de sinceritate :</p>
<p>— Dar cum să nu fi tresărit cu dragă Dănuțule, când l’am recunoscut, fără să știude unde îl
cunosc!</p>
<p>Tânărul holbă ochii, și exclamă uluit:</p>
<p>— Va să zică mărturisești că îl cunoști. Deci ceea ce spunea el despre tine este adevărat?!</p>
<p>Cu toate că aparențele erau contra Elenei și Dan avea impresia că ea pierduse partida tânăra se
apropia de el, cu un aer de încredere și sinceritate care lui îi păru o prefăcătorie
vulgară. Ea îi luă o mână și ținând-o strâns ș’o puse pe piept zicând:</p>
<p>— Ascultă dragă, în stadiul în care stau lucrurile între noi doi, când tu arăți atât de puțină
încredere în mine, să nu te miri că eu nu-mi dau de-a dreptul tot jocul pe față.
Uite, mi-e frica de... de tine drăguțule. De... cum să spun? Mă tem că sub pretext,
sau în dorința, de a controla adevărul spuselor mele, să nu-mi faci un bucluc, să mă
trădezi, și să fiu... arestată.</p>
<p>— Cum se poate! exclamă Dan, aproape cuprins de indignare, să mă crezi, tu Eleno; capabil de o
asemenea ticăloșie...</p>
<p>Ea surâse mai mult ca să scuze cuvintele ce rostea.</p>
<p>— Dragul meu, nu vreau să te jignesc, — dar tu mă crezi capabilă de o ticăloșie și mai mare
decât un denunț, și eu nu fac atâta... gălăgie și paradă de indignare.</p>
<p>— Bine, bine, dar spune... reluă el cu o insistență care arăta cât îl dezorientase declarația
Elenei, spune de unde îl cunoști? Cine este. De unde te cunoaște...?</p>
<p>Ea încercă să’l potolească și replică pe cel mai convingător ton, mîngîindu-i mâna.</p>
<p>— Dănuțule drag, ascultă-mă, aibi încredere în mine! Peste câteva zile voi putea să-ți spun
exact cine este el. De ce crezi tu că poartă el părul ca un ficat pe frunte în
dreapta?! Ca să nu fie recunoscut.</p>
<p>— Ei ași, zise Dan, făcând din buze o mișcare de dispreț, nu ghicești: are o tăitură făcută
peste ochiul stâng pe frunte... Dar asta nu schimbă subiectul discuției; el te
cunoaște, după cum văd că-1 cunoști și tu...</p>
<p>Tânăra femeie șovăi câteva clipe între dorința de a lămuri lucrurile, și teama de a trăda ceea ce
voia să ascundă. În cele din urmă găsi o cale mijlocie. Ea spuse accentuând
cuvintele ce rostea:</p>
<p>— Nu Dănuțule dragă, te înșeli dacă susții că acest tip m-a cunoscut sau m-a recunoscut. Te
asigur pe ce am mai scump că ticălosul acesta, dacă m’ar fi cunoscut și m’ar fi
recunoscut, de mult m’ar fi denunțat și eram arestată a doua zi după ce m’a
văzut...</p>
<p>Intrigat peste măsură de cuvintele soției sale, Dan se hotărâ să aștepte și fiindcă o văzu
căpătând un aer suferind trimise după văduva care dirija croitoria.</p>
<p>Elena în acest timp scrise câteva rânduri pe o hârtie, o puse într’un plic și acel plic
într’altul, dându-1, cu toate recomandațiile posibile, de secret, femeiii, să o
pună la cutie. În acelaș timp ea recomandă d-nei Wanderoff să-i aducă acasă la ea,
zilnic, ziarul local și să-i păstreze toate numerile.</p>
<p>A doua zi Elena rugă pe Dan să treacă pe la doctorița comunală și să-i spună să vină. Dan o privi
cu îngrijorare. Dar ea îi explică :</p>
<p>— La doctorița comunală, înțelegi? Mi-e rău și mă tem de ceva.</p>
<p>— Dar, întrebă Dan, înainte dc a pleca, mi-am adus aminte că ieri voiai să-mi spui ceva, și eu
cu neroziile mele te-am oprit... Despre ea era vorba?</p>
<p>Elena răspunse cu întristare:</p>
<p>— Era vorba de ceva, care ne-ar fi legat pe veci. Nădăjduiam să te întreb... ce nume ai vroi să
punem fetiței... sau... băețelului nostru.</p>
<p>Tânărul făcu o figură de om fericit dar soția lui îi tăiă în câteva cuvinte speranța:</p>
<p>— Acum este zadarnic. Mă simt rău! Înțelegi: nu mă pot scula: du-te chemă repede doctorița.
Odată cu fericirea noastră, s-a dus și nădejdea ce nutream. Era o bucurie pe care o
păstram anume, pentru aniversare căsătoriei noastre.</p>
<p>Tânărul se luă cu mânile de cap și într-un avânt de deznădejde se repezi, aduse doctorița, alergă
să se scuze de la lucru, spre a fi de ajutor soției sale.</p>
<p>Dar el sosi, pentru a găsi pe Elena plângând năruirea speranței ce avusese.</p>
<p>După câteva zile de ședere în pat, Elena se simți destul de tare ca să ceară d-nei Wanderoff
ziarele, spre a căuta cele ce speră să găsească.</p>
<p>Bărbatul ei, intrând tiptil ca să nu facă sgomot, o surprinse luând cu creionul câteva notițe pe
care le lăsă pe măsuța de noapte.</p>
<p>El își anunță sosirea tușind ușor, și îi sărută mâna, apoi vru să treacă spre odaia de baie ca să
se curețe de murdăria de la lucru. Elena îl opri și cu un surâs palid îl
întrebă.</p>
<p>— Nu mai ești curios să afli ceea ce....doreai să afli?</p>
<p>— Ah, lasă Lenuțo, nu te mai amărî degeaba... Las’ să vorbim mai bine de altceva. Iți este mai
bine? Te simți voinică..?</p>
<p>— Destul de voinică pentru a termina cu o „ chestie” care m’a trântit la pat...</p>
<p>Dan caută să schimbe sau măcar să amâne vorba și din pripă scăpă o frază pe care o regreta:</p>
<p>— Să nu mai vorbim de... de „afacerea” aceea și mai ales acuma, când el a fost arestat...</p>
<p>Și cum era prea târziu ca să retragă cele spuse, el adăugă:</p>
<p>— Știi, Ion Oprea a fost arestat.</p>
<p>El se aștepta ca soția lui să exprime o cât de mică mirare și nu auzi de la ea decât un cuvânt
rostit pe un ton nepăsător:</p>
<p>— Știu!</p>
<p>— Dar, reluă Dan încălzindu-se, ceea ce nu știi, este că a fost arestat ca părtaș la o crimă
săvârșită acum câțiva ani, — înainte de plecarea lui spre Europa...</p>
<p>— Știu și asta... dar mai știu și câteva detalii pe care tu nu le știi... deoarece nu se găsesc
în ziare...</p>
<p>Dan privi spre soția lui cu o privire intrigată, având un moment aerul că se îndoiește de
luciditatea ei. El ridică din umeri și din sprâncene, apoi, gata să plece, rosti în
glumă.</p>
<p>— Da multe mai știi matale drăguțo!</p>
<p>Elena surâse și continuă pe același ton sigur de sine:</p>
<p>— Și cunosc chiar și persoana care a pus la cale arestarea lui Oprea al tău.,</p>
<p>Dan izbucni în râs, se întoarse din ușă, și se apropie de patul ei.</p>
<p>— Da? știi? întrebă el. Ei asta ar fi o adevărată lovitură de forță din partea ta... căci nici
ziarul și nici parchetul nu a putut afla până acuma, cine este misterioasa persoană
care a făcut un asemenea serviciu justiției... Tu o știi dar...</p>
<p>Cu un surâs enigmatic tânăra răspunse:</p>
<p>— Știu!</p>
<p>— Ei! exclamă Dan, dacă știi spune: cine l’a denunțat?</p>
<p>Elena replică simplu:</p>
<p>— Eu...</p>
<p>Tânărul își privi soția ca și când ar fi crezut-o înebunită subit. El scoase în cele din urmă un
ușor fluierat de mirare și nu nimeri cum să întrebe mai precis, ceea ce îi sta pe
inimă.</p>
<p>— Dar, cum? Când ai făcut tu astea, că ai stat în pat. Ai avut febră și ai fost cu doctorița
lângă tine...? Cum ai putut pune la cale denunțarea unui om. Ș’apoi tu ai făcut asta
numai ca să scapi de el... Dar dacă el este un nevinovat!</p>
<p>Elena surâse:</p>
<p>— Nu cumva ești gata să mă denunți? Vezi, ce bine am făcut eu că ți-am cerut câteva zile ca
să’ți spun de unde cunosc eu pe acest criminal...?</p>
<p>— Dar ziceai că el, de te-ar fi recunoscut te-ar fi denunțat...</p>
<p>— Mai ești tu aci... draga... zise bolnava cu un surâs care cerca să îndulcească răutatea
conținută în cuvintele ei. Vremea nu e pierdută: ca să-l salvezi pe el... mă
poți...arăta pe mine...</p>
<p>Dan fu gata să izbucnească. El își comprimă cu toată puterea sentimentele și reuși să spună cu un
ton blajin.</p>
<p>— Boala te face răutăcioasă și nedreaptă Eleno... Dar nu mi-ai explicat de unde îl cunoști...
Văd că aveai dreptate când spuneai că nu te-a cunoscut... Cum se face de îl cunoști,
și știi atâtea despre el, încât să-l fidat așa de ușor pe mâna justiției ?</p>
<p>Ea stătu câteva secunde la îndoială apoi întreba:</p>
<p>— Ți-aduci aminte de povestirea nenorocirii mele, înainte de-a ne fi... căsătorit ?</p>
<p>— Da dragă: m’au durut atâta, cele ce ai suferit, încât și azi îmi stau vii în creier cele
povestite...</p>
<p>Elena îi făcu semn să se apropie și îi mângâiă mâna pentru a îndulci spusele ei:</p>
<p>— Ei, prietenul tău, pe ale cărui cuvinte puneai mai mult temei decât pe ale mele, prietenul tău
era omul care, plătit de inspectorul acela, mârșav, s’a introdus noaptea în odaia
mea, și s’a desbrăcat...</p>
<p>— Aha! exclamă Dan ca iluminat de o idee: ficatul de pe frunte, am ghicit, masca tăietură
făcută de farfuria cu care ai zvârlit în el.</p>
<p>— În sfârșit... făcu Elena surâzând, în sfârșit, a dat Dumnezeu, de ai ghicit un lucru atât de
clar...</p>
<p>Dintr’o dată se făcuse o lumină completă în capul lui Dan. El se plimbă prin odaie murmurând:</p>
<p>— Cum de nu l’am ghicit eu mai devreme!... apoi se opri să întrebe:</p>
<p>— Bine, dar asta nu este o crimă pentru care să-1 aresteze, mai ales că tu nu ai făcut atunci
nici un denunț contra lui!</p>
<p>— Negreșit, pentru atâta lucru nu fugea el în Europa, replică Elena. Și fiindcă Dan o privea
întrebător, ea urmă:</p>
<p>— În primul oraș în care m’am stabilit, în Chicago, am devenit o cititoare regulată a micIi foi
care se tipărea în comuna din care fusesem silită să plec. Din acea foaie am văzut
cum, cu învățătoarea care mi-a urmat, s’a petrecut o dramă, însă de astădată jucată
de acest individ (care acolo se numea Johnson), pe contul lui propriu. Ceea ce
văzuse el că încercase inspectorul cu mine, a propus-o el fetei direct. Învățătoarea
i-a pregătit o cursă la care a asistat judecătorul și șeful poliției. Ei au dispus
arestarea lui. Când să-l ducă la arest, Oprea a împușcat pe paznicul lui și a fugit.
S’au publicat și semnalmentele lui, dar el a scăpat. Din California până aci sunt
vreo 3000 de kilometri... Cine l-ar fi putut recunoaște...</p>
<p>Dan întrebă cu un ton mirat:</p>
<p>— Bine, dar nu înțeleg de ce te temeai ca el să te denunțe și să te aresteze?</p>
<p>— Ei..., scoaterea ochilor unui om, constitue, chiar în caz de apărare, un motiv destul de
serios ca să mă târască pe la poliție și să mă zmulgă de lângă tine.</p>
<p>Explicațiile ori cât ar fi lămurit lucrurile, nu contribuiră decât la răcirea dragostei lor.</p>
<p>Săptămânile trecură fără a aduce o schimbare spre bine în sentimentele tinerilor.</p>
<p>Dan încercă în diferite feluri să recâștige terenul pierdut, dar nu reuși. El se gândi la
mijloace eroice, menite să stimuleze interesul Elenei pentru el, dar toate se loveau
de aerul ei de indiferență afectată. Ea își vedea acum cu mai multă sârguință de
lucrul și de clientela ce recăpătase.</p>
<p>În cele din urmă, Dan încercă să-i deștepte gelozia, și-i vorbi de un plan pe care i-l propusese
în treacăt un prieten. El povesti Elenei că i s-ar fi propus, în numele unei femei
cu bani, să divorțeze și să se însoare cu ea. Era o milionară, o văduvă, pe care
trecerea unei linii ferate peste moșia ei, o îmbogățise peste noapte.</p>
<p>Elena își privi bărbatul aproape cu indiferență și întrebă:</p>
<p>— Tu, Dane, ai voi să o iei ?</p>
<p>— Eu ? De... Ce să zici? Eu te întreb, ce crezi? Ți-o spun ca să mă spovedesc.</p>
<p>Urmă o lungă tăcere pe care tânăra femee o întrerupse numai după ce îl privi drept în luminele
ochilor, cu căutătura ei inteligentă, pătrunzătoare. Ea rosti rar:</p>
<p>— Va să zică... de aceea mi-ai pregătit tu, cu amicul tău, lovitura, care era să mă omoare ?
Căutai un pretext, să mă lași, să scapi de mine, dându-mi aerul că cu sunt o
nevrednică...</p>
<p>Dan duse mâna la gură într’un gest de uluire. El rămase ca trăsnit. După cum se prezentau
lucrurile, cum le prezentase chiar el, Elena avea dreptul să-l creadă capabil de
acea lovitură. El căută să explice dar fiece încercare a lui parcă îl afundă și
mai mult în încurcătură. Soția lui îl opri, cu un gest de dezgust.</p>
<p>— Lasă prietene, rosti ca cu aerul trist, dar liniștit, nu te osteni, căci este în zadar. Eu
am să admit ceea ce vrei să-mi spui: că ai avut de gând să încerci să recapeți
iubirea mea, căutând să-mi ațâți gelozia.</p>
<p>Și cum el căsca ochii, uluit că-i pătrunsese jocul, Elena urmă, cu un surâs palid:</p>
<p>— Nu holba ochii așa, că nu am ghicit cine știe ce lucru mare. Asta este credința tuturor
proștilor și a proastelor, care au convingerea, că, daca se prefac că aleargă după
alte ființe, apoi sunt mai iubiți sau mai iubite. Ei nu se gândesc că așa ceva nu
poate decât să inspire scârba oamenilor cu delicateță sufletească. Pe brute le poate
ațâța, însă pe simțitori... îi dezgustă.</p>
<p>El plecă fruntea fără a îndrăzni să replice.</p>
<p>Totuși Dan nu se dădu bătut. Însă el nu mai reuși, nici într’un fel să recapete ceea ce pierduse.
Se părea că în pieptul Elenei se rupsese ceva. Tot avântul ei de mai înainte,
dispăruse și când el venea acasă, ca de regulă, găsea aceeași ordine, și îngrijire,
însă fără dragostea ei și gingășiile fermecătoare din trecut.</p>
<p>În cele din urmă Dan, începu să se abată, cu prietenii săi, pe la diferite serbări, la care Elena
nu se ducea, sub pretext că era suferindă de pe urma pierderei copilului. Ea stă
acasă și scotea din cutiuța lor micile obiecte ce le cususe pentru ființa, care era
să vie și dispăruse înainte de a vedea lumina zilei. Și visa: apoi începea să
plângă.</p>
<p>Cu toate acestea casa lor era condusă cu aceiași regulă, și prosperitatea lor, — mulțumită lucrului mult ce avea,—creștea încontinuu.</p>
<p>Dan își revărsă acum viociunea și humorul natural, simplu (care făcuse pe Elena să-l iubească) pe
la diferite petreceri. În cele din urmă, într’adevăr se găsi un prieten, care, având
o soră, îl întrebă dacă nu ar fi mai bine să schimbe viața lui de acuma, cu
alta.</p>
<p>Sora prietenului avea o moșie, care crescuse în valoare. Ea avea nevoie de un om liniștit și
blajin, cum arăta să fie Dan, și chiar îl plăcuse. De aceea, cu spiritul ei
practic, de americană, sora cu pricina, găsise că ar putea la nevoie să dea ea
câteva mii de dolari, actualei soții, ca să-l elibereze.</p>
<p>Fratele se învoise, îi vorbise, și acuma. Dan, abătut din nou de alte gânduri, de la căsnicia
lui, și fiind convins că nu va putea să se mai pună bine cu soția lui, se decise să
încerce, și chiar să ducă la capăt ideea aceasta. În acest sens îi făcu o
scrisoare:</p>
<p>El trebuia sa se ducă în vizită la moșia viitoarei. În acest timp Elena, după părerea lui
Dan, avea să se potolească, și el avea să capete destul curagiu, pentru a oprivi în
față și obține de la ea o despărțire.</p>
<p>La citirea rândurilor lăsate de soțul ei, Elena își stăpâni lacrimile, și după ce stătu întinsă
câteva ore, tremurând de surescitare, se hotărî să lucreze. Cu liniștea unui om,
decis să nu lase nimic la voia întâmplării, ea se apucă să-și reguleze cele ce
credea că trebuiesc făcute. Ea își numără banii, strânși de când lucra rochii în
casă. Apoi când sosiră fetele care-i ajutau la croitorie, le dădu să ia lucrul
acasă. Când rămase singură începu să murmure fraze, ce singure explicau frământarea
lăuntrică de care era cuprinsă și zguduită:</p>
<p>— N’am încotro, șopti ea, trebuie să recurg la mijloace mari, eroice. Păcat că nenorocirea
asta m’a făcut să-l pierd.</p>
<p>Dar de unde puteam să deduc eu, că un om practic ca el, se poate lua după năluci... Păcat!
trebuie să mă reduc și pe mine, ca să nu-l las să se piardă... Nu pot să mă dau
învinsă!</p>
<p>Ea luă scrisoarea lui Dan și se duse să consulte o femeie avocat. După câteva deslușiri, Elena se
îndreptă spre niște case ale căror adrese îi fusese date de către avocat, și avu
întâlniri cu doi bărbați, și două femei. Ea luă înțelegere, explicându-le în mai
multe rânduri, ce rol aveau să joace, apoi porni să cumpere câteva sticle de vin și
alte sticle goale, de șampanie, și mai multe pahare, de forme elegante, cum se
serveau pentru băuturi alcoolice, scumpe.</p>
<p>Întorcându-se acasă ea se așeză la masă, ca să-și noteze toate cele ce avea de gând să pună la
cale, tot ce vorbise și ce întâlniri luase, pentru a nu scăpa din vedere un singur
detaliu.</p>
<p>După ce termină cu toate preparativele, ea se așeză să se odihnească și începu să plângă mult și
cu suspine grele.</p>
<p>Dan, după împlinirea termenului de trei zile, ce fixase în scrisoarea adresată Elenei, se
îndreptă spre casă pe înserat. Vizita la moșie îi arătase că viitoarea, era o
femeie la care totul se reducea la bani: egoistă, și grosolană...</p>
<p>Dan cam întârziase, și se lăsase bine noaptea, când, abia îndrăzni, mustrat de conștiință, și cu
regretul de a fi rănit adânc pe Elena, să se apropie de curtea lui. Văzu la casa lui
lumină mare, și i se păru că un om, care stătuse afară lângă poartă, ca și când ar
fi așteptat ceva, intrase repede, că se apropiase de fereastră, și bătuse în geam,
apoi dispăruse ca intrat în pământ.</p>
<p>Bănuitor tânărul înainta cu precauție și văzu cu uimire, că prin fața perdelelor treceau umbre,
care păreau câte o femeie îmbrățișată cu un bărbat. Gramofonul, pe care îl adusese
el cadou Elenei, cânta un vals. Apoi o altă pereche, soția lui, de gâtul unui
bărbat, trecu prin fața perdelei.</p>
<p>Dan se frecă la ochi, murmurând:</p>
<p>— Visez? sau aiurez? Elena de gât cu un bărbat, și încă așa deocoltată, după cum o arătă umbra?
Visez desigur!</p>
<p>El intră în curte: se apropiă de ușă și auzi hohote de râs. Apoi glasul Elenei, acel glas atât de
armonios, se auzi, ca răgușit de beție, strigând:</p>
<p>— Toarnă-mi ultimul pahar de șampanie mie! că eu sunt fericita!</p>
<p>Dan se apropiă și bătu în ușă energic, dar nimeni nu păru a auzi bătaia lui, căci zgomotul începu
a se înteți. Râsete de femei îmbătate și de bărbați care abia mai bâlbâiau cuvinte
nedeslușite, ajunseră în urechile lui. Dan nu se mai putu stăpâni și tremurând, sub
violența sentimentelor care îl zguduiau, se repezi în ușă, o dădu de perete și
năvăli în odaie.</p>
<p>În momentul când trânti ușa de perete el văzu pe soția sa, într’un decoltaj exagerat de mare,
indecent, deschizând brațele ca să se lase de gâtul unui bărbat, care se afla lângă
ea ținând un pahar de șampanie în mână. Pe când, cu stânga, cuprindea pe străin pe
după gât, cu dreapta, ducea paharul de șampanie la gură. Dar de beată ce era, își
turnă cea mai mare parte din băutură pe propriul ei sân și pe îmbrăcăminte.</p>
<p>— Eleno! striga Dan, uitând în culmea surescitărei că vorbește românește, cu o femeie
americană, ce înseamnă asta?</p>
<p>— What’s the matter? întrebă soția lui, cu vocea moale, împleticind vorbele în gură. Ce este?
Ce vrea Domnul? Aha, tu ești Dane? Uite, ai venit? Vrei un pahar de vin, că șampanie
nu mai este!</p>
<p>Și cu o schimonosire ca de proastă, tânăra femeie pufni de râs și își dădu amândouă brațele pe
după gâtul celui cu care se afla în tandreță.</p>
<p>Dan, în furia de care fu cuprins, se uită în jurul său, și ochii i se opriră asupra celuilalt
grup. Un bărbat ședea, având pe fiecare din genuchi, câte o femeie decoltată ca și
Elena.</p>
<p>Neîndrăznind să se apropie de Elena, Dan se repezi la cei trei și răcni:</p>
<p>— Afară din casa mea! Afară! până nu vă omor! vă împușc!</p>
<p>Bețivii izbucniră în râs, dar Dan, scos din fire se repezi în odaia de culcare, să ia revolverul
de la locul în care îl știa pus. Însa negăsindu-1 acolo, el apucă un scaun, îl
trânti de scânduri, să-1 rupă, ca să aibă un ciomag în mână, și năvăli în odaia în
care lăsase pe chefuitori.</p>
<p>Cele două femei și bărbații, dispăruseră ca prin farmec, și numai Elena se afla pe scaunul pe
care șezuse amorezul ei. Ea se ridică cu pași nesiguri șovăitori, sprijinindu-se
de cele ce-i veneau în drum, se dădu de partea opusă a mesei și căzu, mai mult decât
se lăsă, în scaunul aflat acolo.</p>
<p>Din întâmplare mâna ei căzu pe un creion, și cum niște hârtie se afla chiar sub degetele ei,
Elena trase o gazetă peste mâna care ținea creionul, și începu să mizgâlească
hârtia, privind cu un aer de completă tâmpenie la omul supărat din fața ei.</p>
<p>Dan fierbea. În furia lui se răsti către nevastă-sa:</p>
<p>— Se poate ca tocmai tu, să faci asta Eleno? Tu, o femeie cultă, cu simț, cu o judecată atât de
limpede, ca a ta. Se poate?</p>
<p>Elena replică râzând moale și tăind frazele ei cu câte un sughiț:</p>
<p>— Tu... mă... vezi cum sunt? hâc. Dacă...mă... vezi... apoi hâc! pricepi... că... nu...
te...pot... înțelege hâc! dacă vorbești așa de repede, hâc. Cum sunt eu acuma, numai
hâc! vorbele rare... au valoare pentru mine, că nu trebue să hâc, alerg... după
ele... sa le înțeleg. Dragă, vorbește hâc! rar.</p>
<p>— Ei bine. Să-ți spun cuvintele rar: Ești...o... nerușinată!... Ceea ce... ai făcut... tu, nu
este demn de o femeie... cinstită. Ce înseamnă ceea ce ai făcut tu astăzi?!</p>
<p>Elena râse, moale, gata să-și lase capul pe masă:</p>
<p>— Se vede cât de colo, că ești beat... și urmă cu un râs ca de proastă, sughițând după fiece
grup de cuvinte: Eu, vezi și tu, că hâc! eu, am băut și tu hâc! te-ai
îmbătat...Ce... să însemne? Tu ai plecat să te hâc, însori. Și... eu m’am și hâd...
însurat... asta vreau să zic hac! măritat. Ai văzut ce hâc! drăguț este? Și bea și
bea! să nu-i fie de hâc! deochi, mi-a băut de vre-o treizeci de dolari vin, și acu
se dăduse hâ! la șampanie... Dar am să-l hâc! desvăț eu de băuturi scumpe! Na! s’a
hâc, îndrăgostit și sughițul de hâc!...ptiu! al dracului de hâc!... de mine.</p>
<p>— Eleno!... exclamă Dan năucit. Tu ai făcut asta? Așa vorbești tu?</p>
<p>— Ooo? beg pardon, trebuia să te întreb întâi de ce-ți face hâc nevasta cea nouă și bogată. De!
ca omul hâc! adică de! ca muierea hâc!... beată.</p>
<p>Tânărul se uita la soția lui, cu un aer de om zăpăcit de cele ce auzea. El o vedea, cum cu mâna
dreaptă, vârâtă sub gazetă mâzgălea hârtia, iar cu stânga se scărpina în cap. Ceea
ce el nu o văzuse să facă până azi, atât fusese, de delicată și așa de mult se
supraveghiase. Acuma îi vedea trăsăturile obrazului dar parcă erau și mai curate și
rozate decât mai înainte: însă privirea această dobitocească de ființă beată îl
năucea.</p>
<p>— Cum ți-a venit? întrebă el, în cele dinurmă, cum ți-a venit să faci aceasta Eleno dragă, sa
te degradezi tu, să faci ceea ce văd? Parcă uite nici nu’mi vine să cred! Cum s’a
putut Eleno?</p>
<p>Cu același glas moale, de beată, ea răspunse punctuând vorbele cu câte un sughiț:</p>
<p>— Cum să se poată? hâc! Bine.. Are parale. M’a plăcut și hâc! tot vrei tu să-mi dai hac! cu
piciorul. M’am gândit că fac bine să primesc. Te scap și pe tine de grija mea și am
și eu un sprijin hâc! cu toate că eu câștig destul cu croitoria mea. Tu... ai să-ți
iei pe hâc!... a ta. Da ’fie, că al meu bea! Număru’ hâc! unu</p>
<p>Dan se bătu cu palma peste frunte: își șterse sudorile, începu să umble prin odaie, și în cele
din urmă, zise iar, vorbind rar, ca să fie înțeles de Elena:</p>
<p>—Vai de mine, ce nenorocire! Și numai eu sunt de vină de toate astea! Ai să cazi pe mâinile unui
bețiv. Ce nenorocire! Eu sunt vinovatul, cu prostia mea, că m’am luat după gura
tâmpitului ăla. Ce nenorocire! Și cum de te-a găsit așa de repede?! Cum s’a putut
așa de iute ?!</p>
<p>Bețiva răspunse cu glasul complet muiat:</p>
<p>— Adică are o soră și mi-a vorbit, hâc soră-sa de el, ca și ție amicul, hâc! care ți-as pus de
sora lui. Ce este așa de hâc! mirat?</p>
<p>— Dar, zise Dan vorbind rar, tu, văd că ești beată și vorbești ca și când ai fi în toate
mințile. Cum se explică asta?</p>
<p>Cu cel mai stupid râs ce se poate închipui Elena zise:</p>
<p>— Așa mi-e felul: hâc! Eu și când mi-am băut mințile, vorbesc ca și când aș fi în toate mințile.
Nu ca altă lume, care și când știe, hâc! ce vorbește, pare că nu știe ce
vorbește!... Am hâc! beția omului deștept: chiar când nu mai văd cu ochii, văd mai
limpede cu hâc! mintea.</p>
<p>Și capul frumos al Elenei se lăsă încet spre masă, covârșit de prea multa băutură.</p>
<p>Dan o privi cu milă și rosti cu o intonație deznădăjduită:</p>
<p>— Biata fată! ia uite ce nenorocire i-am pregătit cu lăcomia de bani, și cu dorința de a schimba. Acum am schimbat-o bine. Pot să mă duc dracului, că am dat fericirii și norocului cu piciorul.</p>
<p>Femeia beată, mai mâzgăli ca în vis pe sub gazetă, apoi scoase mâna dreaptă, de sub ziar, se scărpină cu ea, în cap, și căscând, zise cu limba bâlbâită, ca de ființă beată în ultimul grad:</p>
<p>—I-ascultă, ăsta, cum dracu te cheamă, hâc! Dane, ia-mă de aci, și du-mă în patul meu, că hâc! vreau să dorm ca hâc! oamenii.</p>
<p>Înduioșat, Dan se apropiă, o luă de la masă ridicând-o să o conducă, dar cum picioarele ei erau ca de cârpă și i-se îndoiau sub corp, tânărul o luă în brațe și o duse cu băgare de seamă, până la pat. Aici îi scoase rochia, și cum lacrămile îl podidiră,câteva picături calde căzură pe pielea femeiii bete. După ce o înveli cu plapuma, Dan ca să nu o mai plictisească cu prezența lui, se duse să se culce în odaia alăturată, pe canapea. Dar peste puțin timp se întoarse lângă ea, începu să plângă, cu suspine, și se porni ca un nebun să’i sărute mâinile și picioarele.</p>
<p>Dan vedea pentru prima dată cât de mult iubise pe Elena, și acuma când știa că trebuie să se despartă de ea, că ea s’a rupt de la inima lui, și a ajuns să iubească pe altul, simțea că i-se sfâșie totul în piept. Oftând se întoarse la locul lui pe canapea.</p>
<p>Dan stătu poate mai bine de o oră cu ochii închiși, fără să poată adormi. Când vru să se întoarcă spre partea opusă, deschise ploapele ca să nu cadă de pe canapea, și văzu cu uimire,că în salonul în care fusese petrecerea era lumină. El își aducea foarte bine aminte, că stinsese electricitatea, și bănuind că vreunul din cei de adineaori se va fi întors, se dădu cu băgare de seamă jos, și se apropiă de ușă.</p>
<p>Ceeace văzu îl făcu să deschidă gura de uimire.</p>
<p>La birou ședea Elena, scriind. El o vedea, ceva cam din spate și spre a nu o speria, și, totodată pentru a vedea ce poate scrie o femeie beată, se apropiă cu mare băgare de seamă, ca să nu facă zgomot.</p>
<p>Când fu la spatele ei, privirea lui căzu pe cele scrise, și cu uimire și mai mare, văzu că pe hârtie se aflau cuvintele pe care le rostise el, când se explicase cu Elena. Ea le scrisese din memorie, sau cum? Le avea așa de bine reținute acolo. El citi până și exclamația lui, la care Elena, acuma, scriind adăugă:—Bietul Dănuț! Ce păcat că s’a trezit așa de târziu, ca să judece astfel. Acuma poate să fie prea târziu.</p>
<p>Tânăra femeie se opri din scris, și bărbatul ei se aștepta ca ea să se întoarcă să-l vadă, dar Elena sta nemișcată privind masa. Apoi mai scrise ceva. Dan citi peste umărul ei:</p>
<p>— Prostuțule, uită-te în oglindă...</p>
<p>Dan întoarse capul să se uite în spre oglinda de care scria ea, dar nu văzu nimic, și când privirea lui se întoarse spre hârtia scrisă, ochii lui se opriră asupra unei oglinjoare care se afla pe masă în fața ei.</p>
<p>În oglindă se răsfrângea privirea limpede surâzătoare a Elenei. El holbă ochii, cu un aer de aiureală indescriptibilă, și exclamă:</p>
<p>— Elenuțo, va să zică nu ești beată?! Tânăra femeie începu să râdă, cu râsul ei rezervat, și fin. În cele din urmă ea rosti cu glasul redevenit armonios:</p>
<p>— Întrebarea ta este de toata drăgălășia... Dar știu, ce ai vrut să spui prin cuvintele astea...</p>
<p>Dan începu repede o scuză:</p>
<p>— Vream să spun: va să zică nu e adevărat că ai făcut chef, ci tot ce am văzut era numai prefăcătorie a ta, ca să mă pedepsești, să mă faci să vad ce pierd prin purtarea mea ?</p>
<p>El aștepta răspunsul ei cu o nerăbdare mărită de teamă de a fi dezmințit. Dar Elena răspunse cu glasul ei armonios, în care numai era nici umbra de răgușeală de bețivă de adineaori:</p>
<p>— Ai merita să spun că sunt beată, și că nu vreau să mă trezesc. Dar tu mi se pare că ai suferit destul, și mă doare mai mult pe mine, decât pe tine, când te știu suferind... Nu sunt... beată. Nici n-am fost.</p>
<p>El fu gata sa-i ia mâna să i-o sărute, însă șovăi, și întrebă:</p>
<p>— Dar dacă este așa, te rog, spune-mi: ce erau toate astea ?</p>
<p>— Astea erau... rezultatul purtării tale Dane. Tu ai uitat că ai a face cu o Americană, și nu cu o roabă. Întâi am cercat să te câștig cu distracțiile, când am făcut călătoria, ca  sa uiți de insinuările acelui Oprea. Apoi am văzut că tu alunecai încolo. Am dedus din cele ce mi-ai spus, că vrei să mă lași, și mi-am luat toate măsurile de precauție. Sigur că o să pierd în ochii tăi nimbul de poezie cu care mă învăluiai, dar prefer asta, decât să mă crezi o gâscă pe care să o duci după cum vrei tu, la iarbă sau la grăunțe. Am vorbit cu un avocat ca să regulez drepturile pe care mi le dă legea. Cu cele ce mi-ai scris, te puteam scoate dator vândut, și să trăiescă asigurată. Dar nu am vrut să fac asta decât dacă ași fi văzut că într-adevăr ești așa de crud, după cum reieșea din scrisoarea ta. Am vrut să văd cât ai ținut, sau dacă mai ții la mine, și am recurs la mijlocul ăsta eroic: cheful. Am aranjat totul ca să fie pornit când vei veni tu. Un om care te pândea, mi-a bătut în geam, și am dat drumul veseliei, care te-a scos pe tine din balamale.</p>
<p>— Zi că m’a pus la loc, în balamale mai bine.</p>
<p>— Fie și așa, dar eu, neștiind până în ultimul moment, dacă tu mai ții la mine, am notat totul: Pe când vorbeai, scriam cu creionul, sub ziarul cela.</p>
<p>— Așa? d’aia tot mâzgăleai tu pe sub foaia ceia? întrerupse Dan.</p>
<p>— Mâzgăleam pentru că, dacă aveam să fim la proces, să-ți pot dovedi, că nu am fost beată, și că totul a fost numai o încercare. M’aș fi descurcat eu din ceea ce ar fi fost mai greu... Dar tu... ai început să bâzâi, să-ți plângi fericirea pierdută, și după ce m’ai așezat în pat, mi’ai sărutat mâinile, și picioarele. Și te-ai pornit pe plâns. Asta a fost prea mult pentru mine. Chiar dacă nu te-aș fi iubit, ar fi trebuit să fiu o proastă, ca să te las să cazi în ghearele unei ființe care vrea un îngrijitor de moșie, iar nu un soț. Și fiind că am văzut că țiu la tine, m’am hotărât să renunț la ceea ce pusesem la cale, și să fac tot posibilul ca să te rețiu. Acum am de gând să mă războiesc pentru tine și să nu te las cu nici un preț!</p>
<p>Tânărul apucă mâna Elenei, și ținând-o zise cu glasul muiat de duioșie:</p>
<p>— Elenuțo spune și tu cât de prost trebuie să fiu eu, ca să am așa noroc? Că numai proștii, pot să dea peste atât noroc,peste cât am dat eu, întâlnindu-te pe tine în calea mea.</p>
<p>Tânăra replică pe un ton grav.</p>
<p>— Tu nu ești prost Dănuțule, dar ești un bărbat, și ești schimbător ca orice pe lume. Însă am și eu o vină, în afacerea asta, că prea am vrut ca tu, să fii o ființă perfectă, când nu ești decât un om, ca atâtea mii de alți bărbați... Dar să zicem că nu-i nimic, hai să fim prieteni...</p>
<p>Dan deschise brațele ca să o cuprindă dar un gest prietenos, măsurat, rece, al tinerei îi opri avântul.</p>
<p>— Cuminte dragă, zise Elena cu blândețe, cuminte. Să fim prieteni buni, de aici înainte, căci dragostea noastră... și glasul i-se muia de păreri de rău când rosti încet: dragostea noastră a murit...</p>
</div>
        </body>
    </text>
</TEI>
