<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Gelozie: ediție POPLITE</title>
                <author>Rădulescu-Niger, N. G.</author>  
                <respStmt>               
                    <resp>codare POPLITE</resp>
                    <name>Teodora Iuriuștiuc</name></respStmt> 
                <respStmt>               
                    <resp>verificare codare POPLITE</resp>
                    <name>Lucreția Pascariu</name></respStmt>   
                <respStmt>
                    <resp>corectură manuală</resp>
                    <name>Camelia Anton, Maria Apostol, Alexandrina Bujniță, Anca Butnaru, Denisa David, Diana Gherasim, Oana Alexandra Ghermănescu</name>
                </respStmt>
                <respStmt>
                    <resp>verificare corectură manuală</resp>
                    <name>Oana Ionescu</name>
                </respStmt>
                <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
            </titleStmt>
            <publicationStmt>
                <publisher>UAIC</publisher>
                <date></date>
                <availability>
                    <licence target="https://creativecommons.org/licenses/by/4.0/"/>
                </availability>
                <ref type="doi" target="10.5281/zenodo.7342136"></ref>
            </publicationStmt>
            <sourceDesc>
                <bibl>
                    <author>Rădulescu-Niger, N. G.</author>
                    <title>Gelozie</title>
                    <pubPlace>București</pubPlace>
                    <publisher>EDITURA I. NEGREANU</publisher>
                    <date>1923</date>
                    <decoNote type="illustrations" subtype="no"/>
                    <dim unit="char" type="small"/>
                    <extent>
                        <measure unit="word">55853</measure>
                        <measure unit="page" type="under_250"/>
                        <measure unit="feuilleton" type="under_65"/>
                        <measure type="complete"></measure>
                    </extent>
                </bibl>
            </sourceDesc>
        </fileDesc>
        <profileDesc>
            <textClass>
                <keywords scheme='https://opentheso.huma-num.fr/opentheso/api/theso/Typologie'>
                    <term type='domaine' ref="https://hdl.handle.net/20.500.11942/crteb7oodgosm">literatura</term>
                    <term type='factualite' ref="https://hdl.handle.net/20.500.11942/crt22aacdhvi7">fictiune</term>
                    <term type='forme' ref="https://hdl.handle.net/20.500.11942/crtnufdew1lfb">proza</term>
                    <term type='genre' ref="https://hdl.handle.net/20.500.11942/crthuyig1pxri">roman</term>
                    <term type='agencement' ref="https://hdl.handle.net/20.500.11942/crtbdm5xnc6io">foileton</term>
                    <term type='origine' ref="https://hdl.handle.net/20.500.11942/crtxolq1evsr9">opera originala</term>
                    <term type='discours' ref="https://hdl.handle.net/20.500.11942/crt4wma17ncnj">narativ</term>
                    <term type='public' ref="https://hdl.handle.net/20.500.11942/crthb4el4r5qc">non deafini (public cible)</term>
                    <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
                </keywords>
                <keywords>
                    <term type="reception" n="under 5"/>
                    <term type="print_count" n="over 10"/>
                    <term type="finished"></term>                
                </keywords>
            </textClass>
        </profileDesc>
        <encodingDesc>
            <projectDesc>
                <p>Cuvantul cheie de tip "reception" indica numarul de comentarii critice formulate cu referinta la textul publicat.</p>
                <p>Cuvantul cheie de tip "print_count" indica numarul de editii ale textului în intervalul de 10 ani după prima publicare.</p>
                <p>Cuvantul cheie de tip "finished" indica stadiul realizarii operei de catre autor.</p>
                <p>Masura de tip "complete" indica faptul ca am gasit romanul în forma completa.</p>
            </projectDesc>
        </encodingDesc>
    </teiHeader>
 <text>
     <front>
         <div type="titlepage">
             <p>GELOZIE</p>
             <p>Memoriei lui Alexandru Odobeseu.</p>
             
         </div>
     </front>
<body>
<div type="part">
    <p>PARTEA ÎNTÂI</p>
<div type="chapter" n="1">
<head>I</head>
<p>Începuse a trece peste ramurile unor copaci și ale unor arbuști acea undire de verdeață, care nu poate amăgi: Primăvara își însemna întii pași încă sfioși sub ascunsa amenințare a lui Faur, deși acesta era către sfârșitul său.</p>
<p>E foarte ciudat Faur, cea din urmă lună de iarnă, căci dacă nu se dă în lături, să poată zâmbi Primăverii, către care se îndreptează, pare a-i fi teamă de Iarna cea cu multe toane, de care e legat, de Iarna cea geloasă de orice tinerețe ca fiecare matroană ce nu-și mai poate număra firele albe.</p>
<p>În această zi cerul se limpezise, soarele strălucea cald și înviorător, neaua pe ici pe colo cât mai mijea ca pete de un alb murdar pe vestmânt negru.</p>
<p>La fereastra deschisă a unei locuințe modeste, Spiridon Riga își încadra ființa între cele două geamuri. Era pe gânduri; își pierdea căutătura galeșă în depărtări care se întindeau numai înaintea minții lui.</p>
<p>În fața casei lui erau clădiri, strada era strâmtă, privirile i se mărgineau: crâmpeiul de cer albastru nu-i putea da priveliștea necuprinsului.</p>
<p>Sufletul însă are aripi și se înalța, și se revarsă, iar calea îi stă fără urme în spațiu; se pare că izbutește să străbată infinitul.</p>
<p>Se poate că însuși el nu-și cunoștea natura gândurilor; destul că visa, destul că-l înrâura aerul de primăvară și tainica putere de reînviere a Firii.</p>
<p>Înalt, subțire, deșirat, cu umblet săltăreț, Spiridon Riga era calul de bătaie al glumelor tuturor prietenilor săi.</p>
<p>La întâia vedere era și ciudat, ce e drept.</p>
<p>Chipul lui, de-o blândețe prostească, o contracție particulară a mușchilor obrazului când râdea, fruntea-i deși mare, dar împodobită c-un păr dat în sus, drept și țepos, ochii lui care păreau că se tem să întâlnească alți ochi, cu toate că în unele momente aveau o expresie dulce, glasul lui aproape răstit, îl făceau să aibă o înfățișare nu tocmai însemnată de inteligență.</p>
<p>Firea nu-i fusese însă cu totul vrăjmașă. Îi dase o pricepere deosebită, un caracter sincer și hotărât, darul de a face bine și a fi devotat.</p>
<p>Dar cine-i lua în serios hotărârea, în anume</p>
<p>cazuri când prietenii lui, de pildă, aveau bunăvoință să se adreseze și la el, pentru îndeplinirea vreunei fapte bune, sau când voiau să petreacă? Cine-i prețuia priceperea și însușirea firească ce-l pornea spre devotare?</p>
<p>„Prostul” îl numeau toți. „Caraghiosule”, îl strigau, întâlnindu-l. „Iaca și Spiridon vrea să facă cutare!“ „Nătărăul, face spirit, ci-că, și el!..." și câte de acestea, erau zilnice măguliri pe care Riga le auzea.</p>
<p>Atunci, bietul, se zăpăcea, își pierdea cumpătul, devenea aproape nerod în încurcătura în care-l puneau prietenii ca obiect al hohotelor de râs batjocoritoare.</p>
<p>De aceea, încă din liceu, Spiridon dobândise sfioșie nemaipomenită, un fel de spaimă de prietenii săi, îndoială de sine însuși și deprinderea de a fugi de lume, când era silit să fie și el cu lumea laolaltă.</p>
<p>Îndată ce i se zicea: „Nu-i așa!“ în vreo discuțiune, la care își lua inima în dinți să participe, - el tresărea, se înroșea, își pierdea cumpătul, — deși pe buze avea cuvântul de replică dreaptă, deși vedea bine că nu avea dreptate convorbitorul său.</p>
<p>Lumea-i falsificase dar întru cândva felul de a fi, și l-ar fi corupt dacă n-ar fi fost de bun aluat. La un singur lucru îl mărgini lumea: să tacă, să devie indiferent, să se cufunde în citire numai, să vorbească cu sine singur numai, și să nu iubească pe nimeni. Era orfan, semenii îl înstrăinaseră de ei.</p>
<p>Mai târziu, ca student universitar, când începu să aibă barbă, căci mustățile îi creșteau a lene, figura lui luă înfățișare mai serioasă; sfioșia însă, spaima de oameni nu-i pieriră, deveniseră din potrivă, a doua lui fire. Avea ideea, adânc înrădăcinată în creierul lui, că e slut și că de aceea îl râd toți cei ce-l vedeau. Astfel, nu mai putea crede să fie om care să nu facă haz de defectul lui. Chiar când îi vorbea cineva cu cea mai mare seriozitate, lui îi părea că vede zâmbete ciudate pe buzele convorbitorului său, și trăgea mereu cu ochiul înspre el.</p>
<p>Erau momente însă când focul tinereții, în vreo discuțiune asupra vreunui subiect ce-l interesa, izbucnea și-l făcea să-și uite ideea obișnuită. Atunci îți schimbai părerea că e prostuț, părere ce figura</p>
<p>lui te făcuse să ai despre el; te minunai ascultând dreapta lui judecată și cunoștințele serioase, care dovedeau că Riga se ocupa mult, ca să știe pentru el.</p>
<p>În ochii lui se aprindea o strălucire vioaie: expresia feței arăta pe omul inteligent.</p>
<p>Schimbarea aceasta ar fi mirat pe prietenii ce se obișnuiseră a-l vedea cu totul altfel; desigur că nu curând ar fi putut să-l vadă așa, odată ce Riga le luase frica. Pe unul singur numai, în mijlocul unei schimbări așa de fericite, să-l fi zărit Riga, și reacția s-ar fi întâmplat la moment.</p>
<p>Iar dacă cu această sfioșie ajunsese atât de departe, pricina mai era și în felul de creștere greșită ce i-o daseră părinții, până la vârsta de 18 ani, când rămăsese orfan.</p>
<p>Atât muma cât și tatăl său, oameni cu dare de mână, erau puțin învățați. Caracterul lor violent se răsfrângea, cădea și asupra copilului.</p>
<p>Din senin, fără ca micul Spiru, cum i se zicea, să fi făcut ceva, ori muma ori tatăl îl mustra ba de multe ori îl lua la bătaie.</p>
<p>De făcea câte-o greșeală, era și mai rău de dânsul: nu vedea mâncare, adeseori câte o zi întreagă, și bietul nici nu îndrăznea să se plângă.</p>
<p>Cu copiii nu era lăsat să se joace. Se uita și se lua la hârjoană cu dânșii îl dezbrăca de haine, ori tatăl ori muma, și-l amenințau că-l lasă să stea afară numai în pielea goală, ca să râdă toți de dânsul. Uneori îl pedepsea muma, și aceasta îl spunea tatălui, care-l mai pedepsea o dată. Astfel bietul Spiru era chinuit de două ori într-o zi, pentru un lucru de nimic.</p>
<p>La vârsta de 7 ani, după ce-l dădură la Școală, prinse frică și de profesorul care-și învăța școlarii.</p>
<p>Din frică în frică, ajunsese că se înghemuia într-un colț, acasă, cu cartea în mână și adeseori, adormind, nu mai era nici la masă chemat, „ca să nu i se strice somnul". Când se deștepta, i se da ce bruma se găsea</p>
<p>Când ajunse prin clasa a IV-a primară și când părinții începură a primi numeroase laude pentru copilul lor, îngâmfarea părintească își explică lucrul că copilul e deștept numai mulțumită serioasei lor ocupări de a-l crește cu frica de Dumnezeu și de băț. Această explicație își avu însă și ceva bun pentru Spiru: era îngrijit, materialicește, mai bine.</p>
<p>Ajungând Spiru la vârsta când oarecare petreceri folosesc minții, părinții îi refuzară cererea să-l ducă la teatru... chemară însă un ursar să-i joace ursul, și un turc cu maimuța... ca să-l facă să petreacă.</p>
<p>Îl țineau din scurt și-i numărau minutele când îl lăsau să se ducă la vreo rudă.</p>
<p>Caracterul începu a i se forma: sfios, fricos, tăcut.</p>
<p>De la vârsta aceasta începu să crească așa de slăbănog și deșirat, obiect al tuturor glumelor colegilor săi de școală.</p>
<p>Părinții lui murind săraci, ruinați de-o rudă. Spiru fu luat în casa unui moș al său, bogat. Aici avu zile bune; dar firea sa se hotărâse.</p>
<p>Fugea de petreceri, de veselie; în singurătatea lui iubită, citea, stătea pe gânduri, visa..., ori cânta, căci avea glas foarte plăcut de bariton.</p>
<p>Dacă mătușa-sa îi imputa cu blândețe această purtare, nefirească pentru un copil ce purcede spre tinerețe, Spiru răspundea să-l lase într-ale lui și poate că avea să se schimbe cu timpul.</p>
<p>După ce veni la București, putu să se schimbe puțin, dar numai în ce privea distracția: se deprinsese cu teatrul, care îi plăcea și aici putea fi găsit foarte adeseori.</p>
</div>
<div type="chapter" n="2">
<head>II.</head>
<p>Într-o seară Riga, stând singur la masă, într-un colț, ca de obicei, se văzu înconjurat de vreo patru cunoscuți care îl siliră să mai rămână cu dânșii.</p>
<p>— Rămân, răspunse el, la stăruința unuia dintre ei, Costin Barbu, rămân, deși totdeauna mă batjocoresc prietenii.</p>
<p>— Ți se pare, dragă Riga, îi vorbi Costin Barbu. Glumim cu tine, iar nu te batjocorim, și mai ales noi. Unii își fac o plăcere din a râde de defecte, pentru care cei ce le au, nu sunt ei răspunzători, iar tu Riga, faci rău că ești prea sfios, că taci în loc să le tai nasul și să-i pui la locul lor. Înțeleg să fii aplecat în chip firesc spre monotonie, spre tristețe, știu eu, dar nu pricep să nu poți deosebi pe cei ce râd de tine din răutate, de cei ce glumesc cu tine ca prieteni. Tu, față de toți ești același, fugi de toți, ți-e teamă de toți. Eu unul, mărturisesc că mi-ai plăcut totdeauna ca om, că ești bun, îndatoritor și-ți cauți de treabă. Beau în sănătatea ta!</p>
<p>Riga ciocni cu Costin Barbu, și fiindcă era sincer, crezu numaidecât drept sincerecuvântele prietenului. Cu totul comunicativ nu fu însă; se simțea stânjenit, nu i se părea că se află la locul lui între acești patru tineri care voiau să-l scoată din obiceiurile lui.</p>
<p>Îi plăcea înlăuntrul său, că îl vorbise de bine Costin Barbu; simțea plăcerea apoi și pentru că găsise niște oameni ce nu râdeau de dânsul, oameni care îi dădeau dreptate până la un punct fiindcă era tăcut, sfios și singuratec. Dispus, bău vin pentru întâia dată în viața lui; se făcu mai vesel, văzu lucrurile mai în trandafiriu și porni acasă cu sufletul ușor, dar și cu picioarele cam... ușoare.</p>
<p>Costin Barbu îl însoți, doritor de-a lega prieteșug cu această curioasă făptură, și momentul era prea bine nemerit ca să-l fi putut lăsa pe altădată.</p>
<p>Când se văzu în casă c-un prieten, lucru ce nu i se întâmplase, se opri gânditor înaintea lampei ce aprinsese, apoi, cătă pe furișate la Costin Barbu pe când acesta cerceta odaia.</p>
<p>Costin Barbu era de statură mijlocie, slab, dar puternic, cu trăsurile feței neregulate, întocmindu-i însă înfățișarea plăcută. Avea chipul unui tânăr care nu duce grijă de ziua de mâine, își căuta deopotrivă de învățătură și de petreceri, serios când trebuie, răutăcios la vreme, „cochet'' și ștrengar totdeauna, jucând cărțile și pierzând cu plăcere, când erau cucoane la mijloc. Era bun, îndatoritor, dar când interesul îi cerea să treacă peste prietenie, să calce o legătură, un cuvânt, o făcea fără multă chibzuință.</p>
<p>Era ascuns, de altfel nelăsând să i se ghicească curatul adevăr; viclean ca o pisică, lingușitor ca dânsa, îndrăzneț și iute peste măsură, când te lua în ură, nu lăsa ocazia să treacă fără să nu-i simți unghișoarele zgâriindu-te și adeseaori foarte adânc.</p>
<p>Prietenii țineau la el, dar se și temeau de dânsul.</p>
<p>— Ai frumoasă odaie, rosti Costin. Plătești scump?</p>
<p>— Nu așa de scump.... Patruzeci de lei, răspunse Riga. Apoi îl pofti să șadă.</p>
<p>În ochii lui Riga ar fi citit cineva îndoiala în privința adevăratului motiv al acestei împrieteniri repezi, din partea lui Costin Barbu.</p>
<p> Curatul adevăr era însă că, Barbu văzuse în Riga un tânăr cumsecade și-i voia prietenia; ba încă își luase sarcina față cu sine însuși, de-a face din Riga și om sociabil.</p>
<p>— Ți se pare curios, pe cât pot eu ghici, că ai un prieten în casa dumitale, nu e așa? îi zise Costin Barbu.</p>
<p>— Mărturisesc că da, răspunze Riga. Șezi, urmă apoi. Mă voi obișnui, continuă după un moment de tăcere. Ce vrei, domnule, un obicei cu greu se schimbă.</p>
<p>— Așa, mai zi-mi o dată tot „domnule'', și mă vei face să cred că într-adevăr nu vrei să te obișnuiești cu prietenia mea. Ascultă, dragă Riga, urmă Barbu după câteva momente, ascultă cu luare-aminte la tot ce vreau să-ți spun. Eu am familie, tată, mamă, o soră și alți doi frați mai mici. Pe oricine îl aduc în casă, e bine primit, și, dacă e caracter ce place părinților mei, este poftit la serate, chemat la masa noastră, cinstit, în sfârșit cu toată prietenia și stima cuvenită. Am vorbit în două trei rânduri părinților mei despre tine, și li te-am descris atât de bine, că te cunosc îndeajuns și te vor recunoaște îndată ce te vor vedea. Nu te vei simți cât de puțin sfios, fiindcă vor ști cum să te primească. Ce vrei, mi te-ai făcut simpatic, și eu când dau cuiva prietenia mea, o dau, crede-mă, cu toată inima.</p>
<p>Sfârșind, îi întinse mâna.</p>
<p>—Îți mulțumesc, Barbule... Voi veni pe la tine...și...</p>
<p>— Și...dacă îți va pricinui plăcere, primirea, vei urma să vii adesea, cât de adesea, bineînțeles... Îmi pare bine, Riga... și acuma, te las. Mâine la 10 vin să te iau și să te duc la noi, unde ești invitat la masa de la prânz.</p>
<p>Riga și Barbu se despărțiră.</p>
<p>Rămas singur Riga încuie ușa cu îngrijire și se lungi pe pat.</p>
<p>Era mișcat, simțea ceva neobișnuit ațâțându-se în el; i se părea a fi om nou.</p>
<p>Ideea că va intra în lume, nu ca până acum, ci considerat de el și de alții; speranța că va avea de-a face cu oameni buni care erau să-i aibă în vedere calitățile morale, nu defectele fizice, îl puneau ca pe ghimpi, îl enervau, risipeau în el un fel de amețeală plăcută, ca un vin curat și parfumat din care sorbim puțin câte puțin.</p>
<p>Începu să se vadă în casa părinților prietenului său; părea că intră... Muma îl întâmpina întâi, cu zâmbetul cel mai prietenesc, și i se părea nespus de bună femeie ! Apoi domnul Barbu, om cu figură blândă și însuflătoare de simpatie; iar, sfioasă și drăgălașă, cum nu mai văzuse, apărea copila familiei, sora de care îi pomenise Costin Barbu...</p>
<p>Ivirea fetei îi pricinuia parcă încurcătura neasemănată : îi punea obrajii ca pe jăratic, îi amorțea vorbele pe buze, îi rătăcea mintea.</p>
<p>Inima i se bătea cu putere, mai ales, că fata îl privea parcă cu bunăvoință...</p>
<p>Sări atunci, cu fața pierită, cu ochii înroșiți și tremurând. Privi în juru-i... Nimic...</p>
<p>—Ce dracu!... își zise. Apoi, dacă e așa, nu mă duc... Prefer liniștea mea, singur așa cum sunt. Adormi după câtva timp și avu somn tulburat de deosebite vedenii.</p>
</div>
<div type="chapter" n="3">
<head>III</head>
<p>La orele 10 dimineața, Costin se opri cu trăsura lor de casă, la poarta lui Riga.</p>
<p>Acesta îl aștepta plin de neodihnă, dar îmbrăcat, spilcuit, cum am zice. Își dase toată silința ca, din modesta lui „garderobă'', să își combine un rând cel puțin curat, de haine, dacă nu tocmai potrivit cu moda.</p>
<p>—- Bravo! îi strigă Costin. Ești un tânăr de o „eleganță neimputabilă''. Haidem.</p>
<p>— Haidem, fu răspunsul dat cu chip gânditor, de domnul Riga.</p>
<p>Casa lui Alexandru Barbu, unul din cei mai buni avocați ai „baroului'' capitalei, se află în mijlocul unei curți spațioase, cu două intrări, prin două strade deosebite, înconjurată de trei părți cu grădină foarte bine îngrijită.</p>
<p>C-un cât și jumătate, de aparență severă, avea odăi mari și luminoase, mobilate cu gust.</p>
<p>Introdus într-un mic salon de primire, găsi în el pe sora lui Costin, cântând la piano.</p>
<p>— Bună ziua, bună ziua, Constanțo, îi strigă tare, frate-său. Am adus musafiri...</p>
<p>Copila sări repede și aruncă o privire timidă noului venit.</p>
<p>— Îți prezint pe cel mai bun prieten, Constanțo, pe Spira Riga, student la Drept..</p>
<p>— Îmi pare bine, răspunse Riga, roș la față și înclinându-se de vreo trei ori, cu picioarele înțepenite pe loc, ca și cum nu trăia decât de la brâu în sus.</p>
<p>Costin, cum îl văzu încruntat și cam ridicol, îl luă de mână și-i zise cu ton glumeț:</p>
<p>— Acum mă recomand și eu, Costin Barbu, și te poftesc să șezi... Constanțo, tica moșului, ia cântă-ne ceva, de pildă „la grande valse de concert".</p>
<p>Constanța, căreia îi venea să râdă de chipul bunului prieten al fratelui său, nu așteaptă a doua invitare și începu să caute caietul de note, prin vraful aflat pe o policioară. Astfel, izbuti să-și astâmpere pofta de râs.</p>
<p>În curând uită de chipul curios al tânărului, ademenită de farmecul valsului ce cântă. Muzica era patimă pentru dânsa, și deja putea fi numită artistă de talent, atât vocal, cât și ca pianistă.</p>
<p>Constanța Barbu e mică de statură, cu păr castaniu în unde mai deschise către frunte, cu ochii de-un albastru șters și cu figură pe care frumusețea și nurii și-au dat fericită întâlnire.</p>
<p>Sânu-i plin și rotund, talia atât de subțirică, încât îți vine să-ți zici în gând: oare n-o strânge prea tare corsetul?</p>
<p>E încântătoare, și apoi te mai răpește și cu darul cântecului.</p>
<p>Ei, mai putea zice ceva bietul Spiridon Riga ? Mai văzuse el așa odor prețios, gingaș și drăgăstos ?</p>
<p>Cum sta jos, o privea într-o oglindă ce se află în perete, de-asupra pianului, și se simțea greu ca plumbul.</p>
<p>Prin tălpile picioarelor îi treceau furnici; din ochi parcă îi ieșea foc. Era în grea situațiune.</p>
<p>Și cu toate astea, îi plăcea să se uite cât de des în oglindă.</p>
<p>Măiastră oglindă îi arăta și mai atrăgător chipul copilei, pe care se răsfrângea impresiunea plăcerii ce-i pricinuia cântecul.</p>
<p>Costin, vedea această mută contemplare, dar o atribuia sfielei mai mult și apoi simțului de politețe, poate și de interes trebuia s-o asculte.</p>
<p>El se așezase lângă fereastră; Riga îl uită curând, încetul cu încetul, înflăcărat de imaginea Constanței și de muzică, această enervantă băutură a sufletului, Riga se ridică în picioare, mai ușor, și înaintă către piano. .</p>
<p>Costin veni lângă el pe nesimțite. Tocmai atunci și Constanța termina ridicându-se.</p>
<p>— Sublim, domnișoară, sublim ; vă mulțumumesc, avu marele curaj să zică, bietul Riga.</p>
<p>— Hei, surioara mea e excelentă muzicantă, grăi Costin.</p>
<p>— Lingușitorule, zise fata, înroșindu-se; nu-l credeți domnule Riga, adăugase, aruncând o privire repede asupra lui Spiru.</p>
<p>— Cred, domnișoară, pentru că adevărul însumi l-am văzut.</p>
<p>— Sunteți prea bun, răspunse încet Constanța și se așeză pe scăunelul de la piano.</p>
<p>Încetând muzica, îi rămase lui Spiru numai o parte de îndrăzneală. Tocmai se îndeletnicea cu aflarea unui subiect de vorbă, când intrară doamna și domnul Barbu.</p>
<p>Doamna Barbu, e femeie mărunțică și potrivit de grasă, de-o frumusețe tânără, atrăgătoare și păstrând în ea și pe figură aerul curăției și al bunătății. Pare a fi soră cu fiica ei, atâta asemănare, în atâta tinerețe și frăgezime, este între ele.</p>
<p>După 25 ani de căsătorie, soțul său îi e tot atât de iubit și respectat.</p>
<p>Alexandru Barbu, fiu de preot, era de statură mai malt ca mijlocie și bine făcut. </p>
<p>Era de o deșteptăciune adâncă. Figura nu-i era tocmai regulată. Râsul îl avea răutăcios. În realitate, blândețea și bunătatea, erau întrupate în el.</p>
<p>Activ și energic, răbdător și cinstit, izbutise a-și face avere din puțin, și luase de nevastă pe fiica unui comerciant, frumoasă și cu zestre, el având 35 ani, ea abia 16.</p>
<p>La vârsta de 60 de ani, câți număra Barbu, părea de 40 numai și se ocupa, tot ca și în tinerețe. Era o casă fericită.</p>
<p>Doamna și domnul Barbu putuseră să-și crească copiii cu respect și iubire de părinții lor, niciodată inspirându-le frică, priveghiându-i de aproape, fără să se pară; interesându-se pururea de educația lor, acasă, de învățătura lor, în școală.</p>
<p>De aceea Costin, crescut în oarecare libertate, cât trebuia unui copil, pe urmă unui adoleștent și apoi unui tânăr, părea să fie bun și cinstit ca tatăl său.</p>
<p>Ștrengăriile ce le făcea acum erau ale vârstei lui, neîntrecând însă până acuma măsura bunei-cuviinți, nici respectul datorat familiei. Celelalte porniri pe care i le-am arătat, puteau fi defecte numai în anume împrejurări ale mediului.</p>
<p>În timpul în care începem a-l cunoaște, Costin era în anul al 3-lea al facultății de medicină și Barbu avea ideea să-l trimită la Paris unde să continue studiile, să devină intern și să iasă doctor în medicină acolo.</p>
<p>Doamna și domnul Barbu primiră cu prietenie afectuoasă pe Riga, căutând să vorbească cu el în așa chip încât băiatul să nu se simtă stânjenit</p>
<p>La ora 10 și jumătate trecură în sala de mâncare din catul de jos.</p>
<p>Sala, spațioasă, poate cuprinde 50 de persoane; e mobilată c-o masă ce se mărește după numărul persoanelor, cu vreo optsprezece scaune cu spate înalt, de stejar și sculptate.</p>
<p>Doi păreți sunt acoperiți de două bufeturi mari de stejar, de asemenea sculptat și cu inițialele familiei, în mijlocul unor flori mari, aplicate din distanță în distanță.</p>
<p>Pahare, farfurii, cești de deosebite mărimi, forme și colori, de cristal și de porțelan bun, suntt orânduite cu multă regulă în cele două bufeturi.</p>
<p>Două tablouri mari, reprezentând unul: ospățul lui Baltazar și celălalt: cruda cină a lui Vlad Țepeș, tablouri lucrate cu mult talent, în ulei, ocupă fiecare câte o parte din ceilalți doi păreți.</p>
<p>Toți se așezară la locul desemnat de Barbu, și prânzul începu.</p>
<p>Convorbirea din salon se urmă aici. Riga vorbea, cu limba bine dezlegată și cu accentul bine potrivit situațiunilor ce le spunea;</p>
<p>— Am fost, cum vă spuneam doamnă și domnule Barbu, foarte puțin mulțumit de mine însumi și de cei ce mă înconjurau, și pricina v-am arătat-o, oricât v-am putut părea de ridicol... Însă primirea foarte amicală cu care m-ați întâmpinat, m-a făcut să-mi dați voie să vă spun, a vă da tot respectul și simpatia mea. Nu vă pot arăta îndeajuns cât bine mi-ați făcut cucuvântele dumneavoastră care întocmeau mai adineauri adevăruri și sfaturi prețioase ce mă voi sili să le imitez, să le urmez.</p>
<p>— Ne pare bine, domnule Riga, ne pare foarte bine de impresia ce ți-a făcut-o casa noastră, grăi Barbu. Orice om cinstit și sârguitor, orice prieten al lui Costin, în condițiile acestea, va fi și prietenul nostru și noi îi vom da prietenia cu dragă inimă.</p>
<p>— Mulțumesc încă o dată și vă cer permisiune să ridic paharul în sănătatea familiei dumneavoastră, rosti Riga. .</p>
<p>Paharele se ciocniră.</p>
<p>De multă emoție Riga înghiți strâmb însă și, aproape lipsit de respirație, începu să tușească, scăpând vinul pe nas.</p>
<p>Trebui să se ridice un moment, roșu ca racul și cu lacrimi în ochi de multă zdruncinare.</p>
<p>— Nu e nimic, zise doamna Barbu, se întâmplă de acestea. Și eu, n-am pățit-o parcă la un bal, c-un pahar de limonadă?</p>
<p>Constanța însă cu obiceiul ei de-a râde ușor, nu se putu ține și trase un hohot de râs, înăbușit sub șervetul ce și-l duse repede la gură: bietul Riga era foarte caraghios în momentele acelea.</p>
<p>Venindu-și bine în fire, se așeză la masă și continuă cu mâncarea. Curajul îi pierise însă și se da pustiei de o mie de ori pe minut, mai ales că zărise pe Constanța râzând de el.</p>
<p>Lasă că și din pricina înecării gâtul parcă îi era ars, dar, și din pricina ciudei, înghițea acum cu noduri; nu mai simțea gustul bucatelor.</p>
<p>Abia către sfârșitul mesei își luă din nou îndemnul și, deschizându-se o discuție asupra unei chestiuni de drept, care ținu până după luarea cafelei, Riga putu să răspundă cum trebuie și să controverseze unele puncte cu atâta tărie de argumentare, încât bătrânul avocat rămase surprins, dacă nu convins.</p>
<p>După masă, pe la 12 ore, Barbu porni la Curtea de Casație, iar doamna Barbu, Constanța și Costin trecură iarăși în salon, unde copila făcu puțină muzică.</p>
<p>Pe la orele 3 vremea fiind frumoasă, adevărată</p>
<p>zi de primăvară, doamna ieși cu Constanta la șosea, în trăsură deschisă.</p>
<p>Costin și Riga le urmară, înt-un dogkart, după câteva momente.</p>
</div>
<div type="chapter" n="4">
<head>IV.</head>
<p>Seara după ce se întoarse acasă și se văzu singur, se așeză să cugete.</p>
<p>Se simțea, vesel; era altul. Aerul curat și viu de la șosea, soarele căldicel; acel zgomot al trăsurilor într-un dute-vino necurmat; acea mulțime de bărbați și de femei, în trăsură și pe jos; muzica ce cânta din răsputeri bucăți alese; el într-un dogkart mânat cu îndemânare de noul sau prieten și cu fecior di-napoi; pe urmă, lumea care saluta pe Barbu și care se uita și la el, bineînțeles, pentru că saluta și răspundea la salutări, și el; toate acestea treceau pe dinaintea lui, le vedea încă, le auzea încă.</p>
<p>În liniștea de care era împrejurat, Riga se afla într-un zgomot mare, sau mai bine sub înrâurirea răsunetului celor ce văzuse și auzise.</p>
<p>Pentru un singuratic, ca el, erau prea multe impresii într-o singură zi de amestec cu lumea mare.</p>
<p>Rămase, obosit cum era, multă vreme într-un fel de toropeală, de amorțire. Toată puterea lui de cugetare și de simțire părea suspendată pentru moment.</p>
<p>Îl fură puțin somnul.</p>
<p>După vreo două ceasuri se mișcă, desigur, neconștient, prin o tresăritură a mușchilor corpului, fără ca voința lui s-o fi poruncit.</p>
<p> Atunci duse mâna la ochi și se deșteptă puțin.»</p>
<p>După un moment, creierul îi prezintă altă imagine, alt soi de cugetări.</p>
<p>Inima venea să-și aibă partea... Constanța, cu încântătoarea sa figură feciorească, îi apăru: acasă la piano; la masă; la șosea.</p>
<p>Simți atunci ca o împunsătură de ac în inimă, o bătaie mai vioaie a pieptului, și se ridică...</p>
<p>— Cât e de frumoasă! grăi cu glas tare, și oftă lung.</p>
<p>Privi în juru-i, își dădu seama de locul și de starea în care era și cătă la ceasornicu-i de buzunar.</p>
<p>— Cum? 10 ceasuri? ce dracul am dormit, se vede, își zise și se uită pe fereastră.</p>
<p>Afară era lună. Perdeaua fiind dată de el la o parte, un snop de raze se lungi pe corpul lui protectând pe păretele din față o mare umbră puțin hotărâtă.</p>
<p>—Frumoasă noapte!  își zise.</p>
<p>Deschise fereastra.</p>
<p>Aerul rece și curat ce-l izbi în față îl deșteptă cu totul. Mai privi puțin și pătruns de frig, închise fereastra, apoi aprinse lampa.</p>
<p>Se privi în oglindă: se găsi palid... Mai stătu să se gândească, pe urmă se dezbrăcă și încuiă ușa.</p>
<p>— E de-o frumusețe cum n-am mai văzut!... zise, vârându-se sub plapumă. — Ah! Doamne, de ce n-am avere! fu ultima-i cugetare, spusă cu glas tare. De aici adormi.</p>
<p>O bătaie puternică în ușă îl făcu să sară cam sperios, a doua zi de dimineață.</p>
<p>— Ci deschide odată, leneșule! îi strigă glasul lui Costin.</p>
<p>— Numaidecât, așteaptă numai două minute, îi răspunse Riga cunoscând glasul.</p>
<p>După un moment deschise ușa.</p>
<p>— Ce naiba, prietene, la 11 ceasuri dormi încă, zise Costin, intrând.</p>
<p>— Nu mai spune! 11 ceasuri? Glumești, desigur, răspunse Riga cu mirare.</p>
<p>— Poftim privește. Și-i puse sub nas ceasornicul.</p>
<p>— Mare minune! În sfârșit, nu e mare pierdere. Am lipsit numai de la un curs. Șezi. Ce mai veste poveste? Ce mai fac p-acasă?</p>
<p>— Toți sănătoși. Duminică ești invitat la masa de seară. Vor mai fi încă două familii, cată de nu lipsi. Te-am înștiințat de azi, căci mâine și poimâine dau cu tată-meu ,o raită până la moșie în Prahova. La revedere.</p>
<p>— Mai șezi... îi zise Riga. Știi că mi-a făcut cea mai plăcută impresie ziua de ieri ? Pe viața mea, eram mare sălbatic, demn de Pieile Roșii. Azi sunt pe jumătate civilizat...</p>
<p>- Dacă ești mulțumit, e semn bun. Vezi numai să nu te apuce iar ideile tale negre... că din pricina figurii tale și a nu mai știu ce, nu-ți vine să ieși în lume, etc... Ascultă un lucru, Riga: fii atent la tot ce se zice și pune cuvânt unde trebuie și cum trebuie. Lingușește femeile și alege-ți bărbații cu care să vorbești ca să te înțeleagă și să nu se supere de spiritul tău liber. Pe cei păcătoși de caracter, iartă-i... Fii rece, ceremonios. Te provoacă la vorbă? răspunde-le pe delături, cu două înțelesuri; nu te demasca în întregul tău: aceasta cred eu, e înalta filosofie de a plăcea și a fi plăcut, oricare ți-ar fi exteriorul, ca alcătuire fizică, rosti Costin.</p>
<p>— De, asta cam așa e, îmi vine a crede. Voi cugetă mai cu de-amănuntul la vorbele tale ! Oricum, dragă Costin, gheața s-a rupt.. De acuma, înainte! și ce-o vrea Dumnezeu!</p>
<p>— La revedere... pe Duminică, nu uita...</p>
<p>— Să uit acum... și mai ales a veni la... voi?.. La revedere.</p>
<p>Costin ieși șuierând un cuplet de „cafe-concert“</p>
<p>Riga începu să se spele, zicându-și: am s-o văd și Duminică ; apoi, îmbrăcat, scoase niște note și începu să cânte o romanță veselă: „Speranța".</p>
<p>Pentru dimineața aceea cursurile de la Facultate rămâneau.., altora. Inima lui... cântă...</p>
</div>
<div type="chapter" n="5">
<head>V.</head>
<p>Trei zile, până Duminică. Mult până s-o poată vedea iar, pe Constanța; puțin, până să găsească bani și să-și ia un rând de haine bune, căci cele ce avea începeau să capete dreptul de-a fi trecute la pensie.</p>
<p>Unchiul care-i purtă de grijă, nu-i trimitea mai mult de-o sută cincizeci de lei, și cu atâta nu se poate face puțintel lux. Nu e vorbă, până în acest moment nu-i simțise trebuința, nu dase bani mulți pe haine, dar nici nu putuse pune ceva parale de-o parte, deși stătuse retras, pentru că le dase pe cărți de studiu.</p>
<p>Să scrie unchiului pentru un „supliment", nu era greu de făcut și de dobândit; nu era însă timp de-ajuns pentru, cumpăratul hainelor.</p>
<p>Să ceară lui Costin? Ce vorbă! Ideea aceasta îi trecu prin minte numai ca o sclipire de fulger care se pierde fără tunet pe urma ei; să se fi gândit un moment însă la îndeplinirea ei, s-ar fi considerat, el însuși, ca nesăbuit.</p>
<p>— Măre, cugetă el, stau de doi ani, la gazda aceasta; ia să încerc marea cu degetul și s-o rog să-mi dea pentru o săptămână, 100 lei! Am cărți, rufărie și straie care prețuiesc încincit... se gândi Spiru.</p>
<p>Zis, încercat, neizbutit. Cucoana Aglăița, proprietara se scuză că tocmai c-o zi înainte își cumpărase de rochie și fetiței o pălărie.</p>
<p>Pas de mai crede în bunătatea gazdelor la vreme de nevoie!</p>
<p>— Nu face nimic, mă voi duce și așa; dar azi scriu lui unchiu pentru un „supliment" d-o sută cincizeci... își zise Spiru.</p>
<p>Scrise. Primi Duminică dimineața suta și cincizeci, fără nici o observație din partea unchiului.</p>
<p>Spiru nu mai putea de bucurie. Alergă de-și friză părul, își orândui barba cu îngrijire și își luă o pălărie, ghete, mănuși, parfum și alt baston.</p>
<p>— Cel puțin atâta pentru acum! își grăi cu satisfacție.</p>
<p>După masa de la prânz, alergă apoi de-și cumpără un rând de haine, cu 94 de franci pe tocmeală, și le lăsă să i le potrivească și să i le dea gata Marți dimineața.</p>
<p>— Marți seara, poate să mă duc pe-acolo... Atunci voiu fi în regulă, cugetă el.</p>
<p>Această schimbare nu-l mira, nu se gândia s-o analizeze. Astfel era predispoziția spiritului său, și lucra, sub înrâurirea ei, cu grabă și cu mare mulțumire.</p>
<p>Voia să fie bine îmbrăcat: să placă...</p>
<p>Cui să placă însă? Constanței ? Desigur. Dar nu-și da încă deplină socoteală, ori îi era frică să-și mărturisească lui însuși că-i plăcea fata și că voia să-i placă.</p>
<p>Către seară, pe la ceasurile șase, se pomeni cu Costin, tocmai pe când își dregea părul înaintea oglinzii.</p>
<p>— Ce dracu, nene, credeam că nu ai de gând să vii! Îi grăi prietenul.</p>
<p>— Ba da, însă ceasurile sunt a0bia șase. Sunt gata, putem pleca.</p>
<p>— Bre! cum miroși a parfum!... Bravo schimbare... Uite pieptănat și tuns la barbă, ce e! Semn bun, semn bun, grăi Costin. .</p>
<p>Riga se înroși.</p>
<p>— Ei, de, m-am îngrijit și eu puțin, răspunse încurcat.</p>
<p>Porniră.</p>
<p>Constanța Barbu răsese mult, în urmă, de mutra lui Riga. Figură mai curioasă nu văzuse încă, și doar atâția tineri cunoștea de doi ani, de când ieșise din pension.</p>
<p>Gândindu-se că avea să-l vadă iar, îi veni din nou în minte înecăciunea lui cu vin, la masă, și se puse să râdă ca o nebunatică.</p>
<p>— De ce râzi tu acolo, singură? o întrebă mumă-sa, zâmbind.</p>
<p>— Mi-am adus aminte, dragă mamă de domnul care fu la masă la noi, Joia trecută... Ce figură !... Ce frumos s-a înecat!</p>
<p>Și se porni iar pe râs.</p>
<p>— A! de ce râzi de el, bietul băiat, îi grăi doamna Barbu cu ton blând de imputare... Așa l-a făcut natura, iar cazul de la masă a fost o întâmplare... Altfel, e foarte deștept... Tată-tău a rămas surprins de deșteptăciunea lui...</p>
<p>— Mie nu-mi place, zise fata făcând o mutră ușoară.</p>
<p>— A! vasăzică, fetița noastră a început să placă pe unii tineri .. îi grăi muma, petrecându-i cu iubire, degetele mâinii, prin părul de pe frunte.</p>
<p>Constanța se înroși și plecă ochii. </p>
<p>— Estetica, mămico, e în muzică, în poezie, în pictură, în tot ce e artă; omul nu-i și el un obiect de artă al naturii ? Pronunță fata cu jumătate glas, dar cu mult ifos de filosofie...</p>
<p>— Da, estetica trebuie în toate, însă, unde nu e desăvârșită, e completată prin alte calități, dragă Constanțo, care o precumpănesc și-i țin locul. Și ca să înțelegi și mai bine, adaugase muma râzând, tocmai estetic, adică cuviincios, nu e să râzi de defecte fizice, care, nu se pot îndrepta.. Să biciuiești, să râzi de cele morale, înțeleg, atunci ai scopul de-a le îndrepta, de-a le face să piară... Nu-i așa? Și sfârșind o sărută.</p>
<p>Constanța înțelese și deveni serioasă... Primise lecție severă, făcută cu tonul cel mai blând, dar foarte înrâuritor pentru făptură bine crescută.</p>
<p>Acel râs însă, nu era din răutate; era pornirea copilărească a unei firi vesele, zglobie și nevinovată, de fată tânără.</p>
<p>Lecțiunea îi prii cu toate acestea; oarecare notă de seriozitate e bună și la vârsta aceasta, întocmai ca o nuanță mai închisă și la locul ei, în anumite părți prea luminoase ale unui tablou.</p>
</div>
<div type="chapter" n="6">
<head>VI.</head>
<p>Doamna Cordea cu fiica și soțul, și domnul Aldeanu cu fiul său, student la litere, sosiră în același timp, punând capăt convorbirii dintre mumă și fiică. Doamna Cordea e a doua soție a domnului Cordea, proprietar de case și de pământuri. E puțin plăcută, dar în schimb, femeie cinstită și casnică.</p>
<p>Un singur rău are: critică pe toți ai cărora ochi nu-i plac, întocmai ca majoritatea criticilor noștri literari: o manie, la doamna Cordea; lipsă complectă de ban simț, de menirea criticii adevărate și mare cătime de exclusivism și de laudă-te gură, la domnii critici literari, în general.</p>
<p>Domnul Cordea e om al afacerilor. N-ar mânca bucuros într-o zi, dac-ar ști că nu-și poate pune cu totul în regulă cutare afacere ce nu trebuie lăsată pe ziua de mâine.</p>
<p>Copila, gingașa Maria, o are de la prima nevastă. S-a însurat a doua oară, ca să-i poată da o mumă, o bună îngrijitoare. Și n-a greșit luând pe doamna Minea, văduvă. Devenind doamna Cordea, a iubit și a crescut pe Maria, ca adevărată mumă.</p>
<p>Maria e oacheșă, cu ochi mari negri și melancolici. Iar gura, când râde și lasă să se vadă dințișorii cei mici, albi strălucitori, o prinde de minune.</p>
<p>Ai iubi-o numai să-ți râdă mereu.</p>
<p>E cea mai bună prietenă cu Constanța; de aceea cum intră, o luă de gât, sărutându-se, trecură amândouă în camera Constanței.</p>
<p>Domnul Aldeanu e colos de om, cu chipul aspru și obraznic. Pare că tot vrea să te înfrunte și să te ia la bătaie. În schimb, e bun și îndatoritor, când știi să-l iei, cu binișorul.</p>
<p>E întreprinzător de multe soiuri de lucrări, și se vâră pretutindeni de unde vede că poate ieși foloase bune. </p>
<p>Păcatul lui e că stă în opoziție mai totdeauna, cu guvernele existente, căci pe toate le taxează de pescuitoare în apă tulbure; altfel, ar fi fost milionar de mult. Stă destul de bine și acum, nu-i vorba, și domnul Aldeanu tânărul, o să aibă ce toca, odată, căci acum bătrânul îi ține grozav  de bine în frâu această predispoziție, ce nu a fost în datoria lui.</p>
<p>Aldeanu, văduv de multă vreme, și familia Cordea, sunt clienții domnului Barbu și prieteni, familie cu familie. </p>
<p>Sosind și Barbu, cu portofelul profesional sub subțioară, se încinse pe toată linia vorba despre apropiata intrare triumfală a armatei în capitală, de primirea ce i se va face și de impresiunea ce deja începe să se producă în sufletul muțimii.</p>
<p>Barbu era entuziast; Cordea spunea că războiul i-a adus oarecare câștig și era voios de primirea oștenilor victorioși; Aldeanu completă că, el are întreprinderea arcului de triumf și a celor trebuitoare pentru serbare și că această intrare triumfală e bine venită pentru el.</p>
<p> — Dar cum de ai căpătat întreprinderea, odată ce faci opoziție totdeauna? îl întrebă Barbu.</p>
<p>— Am făcut fuziune de partid c-un om al guvernului, răspunse râzând Aldeanu, și nu s-a adjudecat nouă.</p>
<p>— Va să zică... ai făcut un partid liberal-opoziționist... strigă Cordea.</p>
<p>Liberal-opoziționist-comercial, răspunse Aldeanu... Comerțul încetând, partidul se descompune.</p>
<p>— Unire temporală, vasăzică...</p>
<p>— Până la satisfacerea intereselor, firește...</p>
<p>Aldeanu tânărul studiază literele cu ținta de-a ajunge profesor de Universitate. E foarte inteligent, dar foarte stricat.</p>
<p>— Pentru a fi profesor, nu se cere vreo moralitate; e destul să satisfaci timpului și împrejurărilor... cugeta dânsul.</p>
<p>Aldeanu, în prezent, așteptă atât: să termine cu licența în litere, ca să poată zbura la Paris pentru doctorat și pentru mulțumirea dorului aprins ce avea de-a ștrengări... p-acolo, în pace.</p>
<p>Văzând că amândouă domnișoarele s-au făcut nevăzute, se dădu de-oparte. Discuția onorabililor, cum le zicea el, nu-l interesa. Dacă ar fi fost fetele, era altceva: putea să-și desfășoare însemnatul talent de-a le toca verzi și uscate și a le face puțină curte.</p>
<p>Discuția „onorabililor'' se sfârși cu intrarea lui Costin Barbu și a prietenului său.</p>
<p>Abia se făcu recomandațiile și fură poftiți la masă.</p>
<p>Atunci intrară fetele.</p>
<p>— Domnișoara Maria Cordea.</p>
<p>— Domnul Spiridon Riga, student la Drept.</p>
<p>— Îmi pare bine...</p>
<p>— Îmi pare bine...</p>
<p>Trecură la masă.</p>
<p>Riga fu așezat față cu domnișoara Cordea. Constanța la un capăt, ca să poată ajuta la masă, în caz de se ivea trebuința.</p>
<p>Riga, fără voie, privi o dată la Maria; Maria tocmai atunci îl examina. Privirile lor se întâlniră. Fata le lăsă iute în jos, Riga le mai ținu încă...</p>
<p>Maria le ridică încă o dată, ale lui Riga nu se luaseră încă de la dânsa.</p>
<p>Fata se înroși, Riga se înroși...</p>
<p>Altă simțire, în sufletul lui Riga.</p>
<p>— Frumoși ochi... se gândi el... Și sunt negri...</p>
<p>Ce frumoși sunt ochii negri!</p>
<p>Cugetând astfel, nu luă seama că, în loc să apuce furculița și s-o înfigă în mezeluri, le tot îndesă mereu cu lingura pusă pentru supă.</p>
<p>Constanța îl zări, îl văzu distrat și nu se putu ține din a nu pufni puțin și a se face că se șterge la gură.</p>
<p>Riga, nu știu cum, privi spre ea; o zări râzând și cu ochii spre dânsul.</p>
<p>Atunci se văzu cu lingura în mână și se înroși până în albul ochilor.</p>
<p>Nimeni nu observase această ștenă petrecută abia în câteva momente, în afară de Costin.</p>
<p>Acesta iubea prea mult pe Maria și numai în fața ei devenea altfel de cum era: tăcut, gânditor, sfios chiar.</p>
<p>D-aceea n-o putuse face pe Maria să-i înțeleagă simțământul, iar când voia să se hotărască, în momentele când Maria nu era în fața lui, găsea în cale-i o piedică, șoapta aceasta a unei porniri lăuntrice neînțeles: „nu te grăbi, nu e încă timpul, Maria e copilă încă."</p>
<p>Atunci se oprea.</p>
<p>Când era numai cu ea și cu sora lui, vorbeau, șăguiau, dar nu putea, nu-l lăsă ceva, care îl dispera câteodată, să-i adresezecuvânte prea curtenitoare... I-ar fi părut, adresându-i-le, că nu i-ar fi dat destul respect.</p>
<p>Maria îl luase într-un fel de prietenie naivă cu care se obișnuise. Insă, s-a întrebat de vreo câteva ori, în sine, de ce câteodată Costin era prea sfios, prea gânditor, prea tăcut...</p>
<p>Lua aceasta, atunci, drept răceală și căută să vadă nu cumva l-a atins cu vreo vorbă în vreouna din șăgile lor obișnuite?</p>
<p>Iubea atât de mult pe Constanța, că n-ar fi voit să vadă supărat pe fratele ei.</p>
<p>Costin observase dar pe Riga.</p>
<p>— Ce dracu se uită el așa, la Maria ? se întrebă.</p>
<p>Ceva îl pișcă de inimă.</p>
<p>Maria, față cu Riga, nu avusese încă altă impresie decât aceea a curiozității pentru un om, pe care, pentru întâia oară îl vedea și care se uită prea des la dânsa.</p>
<p>Dominați, fiecare din acești tineri figuranți, de impresiile lor deosebite, nu dădeau atenție la ce se vorbea, nici nu vorbeau.</p>
<p>Barbu, observând într-un rând pe Riga, și văzându-l că mănâncă, distrat, i se adresă!</p>
<p>— Care să fie pricina că domnul Riga nu ne face onoare a lua parte la discuția noastră ?</p>
<p>Riga tresări puțin și se șterse iute la gură, ca să-și dea înfățișare potrivită cu situația.</p>
<p>— Iau parte, ascultând, domnule Barbu. Și apoi discuția nu-mi părea tocmai generală...</p>
<p>— Din contră, e vorba de un proces de presă, materie care te interesează. Un gazetar e dat judecății pentru c-a insultat persoana Domnului Țării.... Guvernul voiește, cu orice preț, să-l rază fără apă și fără săpun.</p>
<p>— Interesant proces, răspunse Riga, ca să răspundă.</p>
<p>— În sănătatea gazetarului în chestiune! Strigă Aldeanu ridicând paharul.</p>
<p>— Opoziție și aci zise Cordea, râzând.</p>
<p>— Mai mult aici, decât oriunde. Adecă să nu ne putem spune părerile în libertate ? strigă Aldeanu, dând paharul de dușcă.</p>
<p>Întorcându-l apoi cu fundul în sus și arătând că nu mai este în el nici o picătură, adăugase: Uite, așa să se golească țara de lingușitori și de tiranie politică.</p>
<p>— Amin! Răspunse Riga și goli paharul dintr-o dușcă, ceea ce-i înlăcrima ochii.</p>
<p>— Bravo tinere, îi zise Aldeanu.</p>
<p>— Ești pentru cea mai largă libertate a Presei, îl întrebă Barbu pe Riga.</p>
<p>— Negreșit că sunt, domnule Barbu, dar și Presa va să-și înțeleagă adevărata menire. Faptele unui Principe constituțional sunt de discutat, dar să nu lipsească cuviința și respectul ce buna-creștere și bunul simț le cere față cu Suveranul unei țări.</p>
<p>Nici Presa serioasă, nu are apoi seriozitatea cuvenită, nici presa umoristică, finețea și decența. Râsul ei nu îndreaptă moravurile: batjocorește și batjocora ei e insultă, iar obștenitățile țin loc de spirit și corup moravurile. Las de-oparte că disențiunile nu privesc chestiuni de principii care ar deosebi partidele: pentru acest lucru sunt vinovate însăși partidele... Că gazetarul de care e vorba, e dat în judecată, cred că rău a făcut Guvernul; dar și gazetarul cred că, atacând pe Domnul țării, așa cum a făcut, s-a expus, din primul moment, resimțimântului opiniei publice sănătoase.</p>
<p>— Pe care n-o prea avem, zise Cordea.</p>
<p>— Pe care, tot o avem, și pe care o Presă conștientă de datoria ei, ar desăvârși-o în scurt timp, urmă Riga. În presa noastră apoi, cred că ați observat cum începe să se strecoare elemente străine periculoase, care, într-adins caută să rătăcească bunul simț public și să semene corupția în politică, în artă, în luptă pentru naționalism... și de vom lăsa pe acești vitregi să ia direcția gazetăriei noastre, prevăd că peste douăzeci de ani cel mult, vom regreta cu amărăciune ușurința și neprevederea noastră. Viața noastră românească va avea triste scăderi și ele se vor datora numai otrăvurilor ce-i vor fi distilat gazetarii străini, dușmanii noștri cei mai înverșunați, cu prudentă viclenie dar cu străruință sistematică și înăbușitoare. Se face răspunzător Domnul țării de anume greșeli: dar el domnește, nu guvernează. Ține de caracterul diriguitorilor țării să fie demni și să sfătuiască, nu să fie prea plecați servitori, față de Suveran și semeți în interesele lor personale. Guvernele se pot schimba; demnitatea de oameni și simțul de Patrie trebuie să rămână, în sistemul de a cârmui bine și de a sfătui bine pe Suveran. Războiul s-a făcut: Domnul Țării și-a făcut datoria. De ce să i se atribuie simțăminte străine Neamului? E în contra logicei lucrurilor. Numai luptând pentru propășirea Neamului, va putea fi Domn și mai departe: va putea funda o dinastie care să dea țării liniștea și chezășia prosperării, ceea ce o domnie pământeană nu mai putea să dea după triste experiențe din trecut. Să i se arate Domnitorului cu sinceritate starea poporului și să-l apropie de popor, cârmnitorii. Împreună cu Domnitorul, ei vor putea răspunde tuturor nevoilor țării și să facă din această domnie, adevărată epocă de înălțare, de aici înainte mai ales când vom avea neatârnarea țării sfințită prin botezul de sânge al vitezei noastre armate.</p>
<p>Riga se ridicase în picioare, fără știre; ochii lui scânteiau, în mersul vorbirii, acolo unde inima și rațiunea puneau focul lor.</p>
<p>Vedeai pe tânărul convins, care a căutat totdeauna să-și dea socoteală lui însuși de credințele ce are.</p>
<p>Poate nu zisese tot, dar se silise să pună într-un privaz întregul său crez politic și național.</p>
<p>Aldeanu, ușor de convins, sau mai bine entuziast, fără multă răspundere față cu el și cu alții, de nu avea momentan care poate să se contrazică când va aplauda și goli un pahar pentru Riga.</p>
<p>Cordea îl privi cu neîncredere ca și cum și-ar fi zis:</p>
<p> — Te voi vedea mai târziu, tinere, dacă nu vei fi și tu ca toți.</p>
<p>Barbu îi zise: .</p>
<p>— Ești cum trebuie să fii și cum ar trebui să fim toți.</p>
<p>— Dar domnișoara Maria Cordea, ce vederi are în chestiunea aceasta ? întrebă Riga cu îndrăzneală.</p>
<p>— În chestiuni politice, fie cât de patriotice, ce vederi poate avea o fată tânără? Eu nu doresc decât bine țării noastre... Dumneavoastră, bărbaților, vă cade sarcina de-a lupta pentru aceasta... răspunse Maria, roșie la față, nedumerită că Riga i-a adresat ei cuvântul, așa deodată, fără tranziție, fără legătură.</p>
<p>— Prea bine, domnișoară, zise Riga, emoționat.</p>
<p>— Fata mea știe pedagogia și economia casnică, zise Cordea, râzând.</p>
<p>— Și muzica, desigur... E tot ce poate fi mai frumos... îndrăzni iar, Riga, ceea ce făcu pe Costin să se uite la el lung...</p>
<p>— De! făcu el, în gând... S-a desfoit, onorabilul, ca varza.</p>
<p>— Puțin, răspunse Maria.</p>
<p>— E prea modestă, zise Cordea:  n-o crede, tinere. Din potrivă, rivalizează cu domnișoara Barbu, care e artistă deja.</p>
<p>— Complimentele mele, domnișoară..., i se adresă Riga, iar glasul părea că-i iese înăbușit din gât.</p>
<p>Constanța privi și ea mai lung la Riga, mirată d-atâta vorbă din partea lui; însă chipul acesta ce-i părea ei prea caraghios, o făcu să zâmbească.</p>
<p>Între acestea, se aduse fructele.</p>
<p>Riga luă un măr mare, îl curăți repede și rugă pe doamna Cordea să primească o jumătate, iar pe cealaltă o dete Măriei.</p>
<p>Curăți repede altul și dete doamnei de gazdă, întinzând apoi, cealaltă jumătate, Constanței.</p>
<p>Constanța, care începuse deja să mănânce o pară, îi mulțumi și nu voi să ia...</p>
<p>— Îmi pare rău că mă refuzi, domnișoară.</p>
<p>— Ca să nu ziceți că vă refuz, primesc, și, punând-o pe farfurie, o uită acolo.</p>
<p>Până să vină cafeaua, se deschise vorba despre teatru, în urma întrebării ce făcuse doamna Cordea, doamnei Barbu, dacă merge în seara aceea la teatru, căci au dumnealor lojă.</p>
<p>Domnul Barbu răspunse că nu-i prea place teatrul național, unde rolurile se împart după favoare, așa că de aici rezultă reaua executare a piesei în totul ei, și a multor roluri în parte.</p>
<p>Aceasta făcu pe Riga, ca inteligent observator și ca cunoscător în ale artei, să complinească cele zise de Barbu, să spună starea literaturii noastre dramatice și invaziunea multor lucrări sarbede ale repertoriilor franceze de pe la teatrele de-a treia mână.</p>
<p>Odată ce-și pierdea sfioșia, și fiind pe tărâmul cunoștințelor lui, Riga putea fi ascultat cu plăcere. Cuvântarea îi era ușoară; avea darul chiar de-a pasiona.</p>
<p>Cariera de avocat putea să-i fie, în viitor, favorabilă, mănoasă.</p>
<p>Aprobat de ascultătorii săi, convinși și multumiți, Riga termină și închină paharu-i pentru o adevărată literatură dramatică națională.</p>
<p>După luarea cafelelor, trecură în salon, și de aici, cucoanele în camera doamnei Barbu, aceasta să se îmbrace pentru teatru, cealaltă șă-și mai orânduiască părul.</p>
<p>Pe la orele 8 și jumătate porniră cu toții; doamnele cu fetele aveau să ocupe loja, iar bărbații să ia staluri.</p>
</div>
<div type="chapter" n="7">
<head>VII.</head>
<p>— Cum îți pare domnișoara Cordea? Întrebă Costin, pe Riga, în vremea unui între act.</p>
<p>Riga se înroși cn urechi ca tot.</p>
<p>— Are niște ochi și o gură care te farmecă..., răspunse el.</p>
<p>— Vasăzică, îți place, zise Costin, cam apăsând pe vorbe.</p>
<p>— Și ce folos ar fi pentru mine dacă mi-ar plăcea,  odată ce nu pot fi plăcut de nimeni ?... Răspunse Riga cu chip melancolic.</p>
<p>Acest răspuns înciudă pe Costin; era mai mult ca o mărturisire că i plăcea într-atât, în cât ar putea s-o iubească la nebunie. Se gândise cu amărăciune la defectele lui fizice, revenise la ideea lui dintâi, d-aceea îi vorbise așa.</p>
<p>— Mi se pare că ai și îndrăgit-o deja, grăi Costin cu ironie.</p>
<p>Riga se mulțumi să ofteze și să răspundă:</p>
<p>— Să lăsăm asta, Costine, n-am ținut niciodată la lucruri de neîndeplinit.</p>
<p>Costin privi lung la el, apoi își zise:</p>
<p>— Nu e nimic. Oricât ar iubi-o, nu va fi în stare să-i arate vreodată. E prea timid și prea pesimist cu el însuși.</p>
<p>Riga nu înțelese nimic din piesa ce se juca. Îl cuprinse o întristare, așa de adâncă, încât îi întunecase fața și privirile.</p>
<p>Între acte, abia îndrăznea să se uite spre loja în care se afla Maria Cordea, îi era teamă că-l va ghici toată lumea.</p>
<p>După actul al IV-lea, nemaiputându-se răbda pe sine singur, ieși din stal, fără să zică ceva lui Costin sau celorlalți, și, luându-și pardesiul de la vestiar, o porni acasă.</p>
<p>Ajuns aici, singur precum era, se întrebă: Ce avea ? Ce simțire anume îl tulbura? Să fi iubind pe Maria Cordea? Dar cum să-i fi inspirat, această fată pe care o văzuse pentru întâia dată, un simțământ atât de puternic?</p>
<p>Nu văzuse însă pe Constanța mai întâi?</p>
<p>Nu i se aprinsese inima, închipuirea? Nu simțise atâtea mișcări deosebite în sufletul său și apoi dorința de a fi bine îmbrăcat, de a i se face plăcut prin vorbire și prin satisfacerea unor aparențe la care se gândise cu de-amănuntul, în cele trei zile până să se ducă iarăși pe acolo?</p>
<p>— Atunci, cum de mi se duce inimia spre astălaltă ? Se întrebă el, cu capul între mâini. Să fi trecut eu oare prin toate acele simțiri, numai unde văzusem pentru întâia oară, așa de aproape, o făptură frumoasă, căreia apoi putusem să-i și vorbesc? Constanța, atât numai că-mi va fi desfăcut coardele simțirii, că le-a descoperit existența și putința de a întocmi romanța amorului?</p>
<p>„Ori eu sunt așa de nestatornic încât o imagine de ieri șterge în mine, imaginea nouă de astăzi?''</p>
<p>„Nu mă pricep... Atâta schimbare, într-un timp așa de scurt; atâtea emoțiuni deosebite!"</p>
<p>Pe care din două iubesc? Pe care din două voi iubi mai mult? Căreia voi da toată puterea adorațiunii și devotamentului de care mă simt în stare? Ce nebunie! Urmă gândul său, după câteva momente... Oricare ar fi iubita preferată, la ce mi-ar folosi?... Eu nu pot fi iubit... Sunt urât, caraghios, fără nicio calitate în mine, și sărac după toate celelalte...</p>
<p>„Nu era mai bine liniștita mea  viața de mai înainte?''</p>
<p>Și cu necaz fără seamăn pe sine, se aruncă într-un colț, cuprinzându-și capul în mâini și rămânând multă vreme în amorțire.</p>
<p>Desigur, că în astfel de stare sufletească cugetările lui erau diferite cu totul, nehotărâte și succedându-se cu repeziciune cu care se succed ștenele fantastice într-un somn greu, al unui om bolnav de friguri.</p>
<p>Desigur că, într-o stare cu totul normală, putându-și aminti cu de-amănuntul și căutând să-și explice asemenea turburare bolnăvicioasă, s-ar fi mirat el singur sau ar fi cercat să se convingă că e de un temperament nervos peste măsură, lucru ce până atunci nu-l cunoscuse.</p>
<p>Cu încetul, zgomotele de trăsuri se sfârșiră, în liniștea somnului și a odihnei, în care se învăluise capitala.</p>
<p>Patru lovituri metalice, urmându-se la un spațiu egal de timp și care arătau cele patru lovituri ale unei ore, apoi, două lovituri mai tari răsunară, ceasornicul unei biserici apropiate.</p>
<p>Riga ridică capul repede și ascultă fără să înțeleagă acele sunete.</p>
<p>Își dădu apoi socoteală și se uită la ceasu-i de brâu.</p>
<p>— Două! zise cu glas tare pe urmă, se dezbrăcă, stinse lampa și se culcă.</p>
<p>Gândurile confuze îl chinuiră până ce adormi.</p>
<p>Erau ceasurile 8 când se deșteptă, puțin cam amețit, ca după o beție, când omul își simte oasele frunții ca apăsate de nu știm ce greutate.</p>
<p>Apa rece, cu care-și udă bine capul, îi limpezi mintea, și, în timp ce se îmbrăca, îi învoi să se gândească la emoțiunile zilei de ieri.</p>
<p>Gândindu-se la Constanța, i se păru c-o vede cu zâmbetul ei răutăcios pe buze, râzându-și de el, inima nu-i bătu. Era frumoasă fata, dar...</p>
<p>Aici i se oprea cugetarea. Voia să-și explice acel dar, însă nu putea.</p>
<p>Nemărginirea n-o pătrunzi, necunoscutul nu ți-l apropii adeseori, decât prin ipoteze, aici nici ipoteze nu putea să facă.</p>
<p>Mai târziu poate își va explica această curioasă neputință de-a judeca, acum nu era în stare decât să ia lucrul cum îl găsea și cum se găsea el însuși.</p>
<p>De îndată ce sfârși, în modul acesta vag, cu imaginea Constanței și cu impresia ce dânsa îi făcuse, ca lucru preurzit i se înfățișa chipul Măriei, binevoitor și dulce; inima îi ticăi de câteva ori în șir mai tare și simți că parcă i se duce sângele din față, ca apoi să-l simtă năvălindu-i cu putere spre cap și arzându-i obrajii.</p>
<p>Se privi, involuntar, în oglindă, era roșu ca para focului.</p>
<p>Își puse mâna pe inimă și rămase gânditor câteva momente.</p>
<p>Gazda intră și-i aduse cafeaua cu lapte; i-o aducea, ea însăși căci se apropia ziua de plata chiriei.</p>
<p>— Bună dimineața, domnule Riga, dar ce ai de ești, nu știu cum? Îi grăi.</p>
<p>— Nimic, cucoană, căci durerea de cap ce-am avut aseară nu cred să-mi fi lăsat urme pe față.</p>
<p>— Uite, n-ai știut să fi luat și să-ți fi turnat la moalele capului, spirt de melisă amestecat cu spirt de țipirig... Nu știi cât e de priincios.</p>
<p>— Mulțumesc voi încerca, dacă voi mai suferi...</p>
<p>— De... eu țiu la dumneata, nu că ești chiriaș vechi al nostru, dar pentru că ești băiat de treabă...</p>
<p>— Mulțumesc, mulțumesc.</p>
<p>Gazda ieși, în urma acestor laude ce adusese chiriașului său, ca supliment la cafeaua c-un corn..</p>
<p>Riga își făcu de lucru, îndeletnicindu-se cu gustarea și înlăturând de astă dată să se rostească față cu el în privința plăcutei simțiri ce-i da amintirea Măriei.</p>
<p>Pe drum, când se ducea la curs, întâlni pe Costin Barbu, călare pe un cal minunat.</p>
<p>— Salutare, amice... îi strigă acesta de la distanță.</p>
<p>Riga îl salută și trecu înainte, fără a se opri. Atunci, îi veni în gând :</p>
<p>— Frate, parcă mă tot întrebă Costin, aseară, dacă îmi place domnișoara Cordea ?... De ce mă întrebă?.. Și, slăi... Tonul lui era cam ironic, parcă, ba chiar înciudat, pe cât memoria îmi învoiește să-mi aduc aminte...</p>
<p>După un moment:</p>
<p>— Oare nu va fi iubind-o ?... se gândi... La întrebarea aceasta, inima i se strânse, ca răspuns. Era simțământul geloziei.</p>
<p>— Ei, și dacă o va fi iubind ?... Ce rău mi-ar face?...</p>
<p>Își punea și această întrebare, tot de florile mărului, căci dragostea îl încolțise, căci inima i se lipise de Maria, căci deveni gelos. Necurmat, toată ziua aceea, fu cu alt soiu de ghimpe în inimă : neodihna ce o da gelozia.</p>
<p>Ideea că Costin iubi poate pe Maria, îl chinuia și-l făcea să simtă c-o iubește și el.</p>
<p>Gheața fusese groasă, dar acum se rupsese și se topise foarte curând, la puterea focului iubirii ce izbucnise în inima lui.</p>
<p>Pe la orele șase trecute, întâlni pe domnișoara Cordea cu muma ei, plimbându-se în trăsură.</p>
<p>Le salută cu grabă, dar și ca stângăcie, înroșindu-se până în albul ochilor.</p>
<p>Apoi, o urmă pe Maria cu privirea până ce trăsura se depărtă, amestecându-se între alte atâtea ce străbăteau calea Victorei. </p>
<p>Se căută în buzunar. Avea zece franci la el. Ce bucurie! Chemă un birjar, se urcă în trăsură și o luă spre șosea.</p>
<p>— Desigur c-am s-o întâlnesc își zise el.</p>
<p>I se părea că trăsura merge prea încet și-i veni să sară dintrânsa, închipuindu-și că el ar merge mai repede pe jos...</p>
<p>Se mai astâmpără puțin. Pe urmă, cu cât se apropia de șosea, simțea inima zvâcnindu-i iar cu mâinile tremurându-i de multă nervozitate, nu știa ce să facă.</p>
<p>În sfârșit, ajunse. Aici, își încordă atenția și, cu priviri de vultur.. cătă să vadă, printre mulțimea trăsurilor într-un pururea dute-vino, trăsura ce o ducea pe Maria...</p>
<p>În numărul celor ce se aflau stând la rondul al II-lea; era și cea căutată...</p>
<p>Potrivi așa ca birjarul să treacă pe lângă Maria și să oprească ceva mai la vale.</p>
<p>În trecere, o mai salută o dată, și începu , apoi să se tot uite înapoi, la domnișoara Cordea, în așa chip însă care să semene a întâmplare.</p>
<p>Copila luă seama și se simți măgulită dar luă seama și doamna Cordea și, când văzu că Maria se uită le Riga de două, trei ori în șir, făcu semn vizitiului să plece.</p>
<p>Riga n-avu curajul să pornească după trăsură. Era destul pentru ziua aceea.</p>
</div>
<div type="chapter" n="8">
<head>VIII</head>
<p>După două zile de ploaie, timpul senin se întoarse.</p>
<p>La ora șase Riga se afla la șosea, unde stătea până la șapte trecute, fără să-și vadă trecând măcar, idolul căruia se hotărâse a-i închina viața și aspirațiile.</p>
<p>Se întoarse mâhnit și la Episcopie dete drumul birjei tocmai voia să coboare strada Calvină, când auzi strigându-i-se numele. Se opri căutând înapoi.</p>
<p>— Treci fudul și cu capul plecat, fără să-ți vezi prietenii, hai ? Îi zise Costin, venind lângă el și întinzându-i mâna...</p>
<p>— Ba să zici, fudul!... Răspunse Riga, cu chip trist... Sunt necăjit zi mai bine.</p>
<p>— Necăjit? Auzi dumneata ?... Și care-i pricina, mă rog ? Ia să vedem ?...</p>
<p>— Pricina ? zise Riga, codindu-se de i-o spune. Tot aceea, adaose el, zâmbind. Se hotărâse la moment să tacă, amintindu-și de bănuiala că ar fi iubind Costin pe Maria.</p>
<p>— Tot aceea ? Atunci o pricep: n-ai întâlnit, desigur pe doamna și domnișoara Cordea... Hoțule! Parcă n-am aflat, socotești, că le-ai urmărit la șosea, acum trei zile, și că trăgeai fetei vârtos cu ochiul ?...</p>
<p>Riga se înroși ca sfecla și rămase încurcat.</p>
<p>— Ei, să lăsăm chestiunea asta. Văd că te-ai înroșit, ca un stacoj, și eu nu voi să pătrund ceea ce se ghicește prin surprindere și se află întrucâtva printr-un nevinovat spionaj, căci... eram și ea la șosea...</p>
<p>— Ei, ce-ți închipnești și tu ai găsi el puterea să răspundă c-un ton ce avea pretenția să se zică de supărare.</p>
<p>— Știi că mâine seară avem o serată la doamna Cordea ? Zise deodată Costin.</p>
<p>— Da ? Grăi Riga, cu glas cam înecat.</p>
<p>— Așa, răspunse Costin cu ironică nepăsare. Vom petrece în cerc restrâns, ca să încheiăm cu totul petrecerile iernii.</p>
<p>— Ești fericit că ai ocazia să te mai distrezi, putu zice Riga, înghițând de trei ori în sec.</p>
<p>— Și cu atât mai fericit, răspunse Costin cu vădită răutate, cu cât suntem în foarte strânsă legătură de prietenie cu familia Cordea și pentru că am copilărit, ca să zic așa, cu Maria. Uite, îți spun drept, nu mă mir că ea place tuturor, fiindcă e și frumoasă, are lipiciu, te prinde la moment de inimă.</p>
<p>„Cât sunt de ștrengar eu, urmă Costin, observând pe furiș efectulcuvântelor lui asupra lui Riga, îți mărturisesc, iubite prietene, că mi-e foarte dragă și văd cu plăcere că nu sunt indiferent... Hei, cine știe ce ne păstrează viitorul.</p>
<p>Riga ascultase ca stând pe ghimpi.Fiecare vorbă îl opărea, îl împungea cu acul. Cuvintele din urmă îl loviră greu însă: ele îi arătau, curat ca lumina, intenția lui Costin de a-i ucide din fașă, dragostea.</p>
<p>Îi zicea adică, indirect: o iubesc, mă iubește; ține-ți inima în frâu, că degeaba îți vor fi speranțele, la urma urmelor.</p>
<p>Riga nu putea decât să-i întindă mâna și se depărtă repede ca zăpăcit din beție.</p>
<p>— Ce să-ți fac? Mi-e dragă mie mai întâi. Îți mulțumesc însă, căci de nu ți se aprindeau ție călcâiele, eu nu mă deșteptam că-mi era dragă...</p>
<p>Cam trebuie, își zise Costin, îndreptându-se către casă.</p>
<p>O parte a adâncului firii lui se arăta limpede, un prieten se punea de-a curmezișul dragostei lui pentru Maria, îl lovea din nădejde.</p>
</div>
<div type="chapter" n="9">
<head>IX.</head>
<p>Spiridon Riga intră amărât de tot în odaia din strada Fântânii.</p>
<p>Schimbarea ce se făcuse în el, cu diferitele faze ale ei și care se urmaseră într-un atât de scurt timp, îl zăpăci cu totul acuma.</p>
<p>Va să zică, singura și suprema mulțumire, pe firul căreia începuse abia să-și înșire speranțele, dispărea deodată.</p>
<p>În cercul acesta se învârteau cugetările lui și concluzia ce și-o trăgea era destul de logică, avându-se îndeaproape vedere caracterul lui timid și ideile ce și le făcea despre sine însuși.</p>
<p>— Acuma văd și m-ai lămurit că Maria mi-e dragă, își zicea el, în durerea care îi strângea inima. Costin a înțeles și, ca unul ce o iubea mai de mult, mi-a tăiat orice nădejde, care nu apucase să încolțească îndestul în inima mea.</p>
<p>„Acum nu mă mai simt în dreptul nici măcar de a o vedea, dar încă de a urma s-o iubesc! Cât e de frumoasă!''</p>
<p>„Și apoi, ce puteam eu, în sfârșit, să nădăjduesc ? Maria e bogată, e frumoasă, ba chiar ține la Costin, după cum mi a spus-o singur. Să zic că n-ar fi ținut la el, ori la altul puteam eu, și așa, să ajung vreodată până la ea?''</p>
<p>„Ce sunt eu ? Un biet student, care, ajutat de alții, pot să-mi formez o carieră modestă.''</p>
<p>„Să zic acum, că mi am format-o, că sunt magistrat, cine știe pe unde. Depărtat de dânsa, voi suferi și mai mult, de voi iubi-o, iar ea mă va uita, ca pe orice cunoștință ce trece prin viața unei fete, fără să lase urmă, ca pasărea ce se vede trecând pe sub fereastră și care, pierdută din ochi, nu o mai cunoști, chiar de-ar trece a doua oară, căci nu ți-a lăsat nici o impresie.''</p>
<p>„Dar să admit că voi rămâne aici, că aș da semne să merg departe în cariera mea. Mă va putea dânsa iubi sau cel puțin a mă deosebi și a mă prefera Costin ori altuia ?''</p>
<p>„Eu nu am nici măcar un exterior, o înfățișare mai plăcută; nu am nimic, nimic... Sunt născut poate numai pentru suferință; ce mi rămâne de făcut, decât să reintru în viața-mi tăcută și monotonă, de altădată; să mă silesc să n-o mai văd vreodată,să mă silesc s-o uit!“</p>
<p>Aici oftă lung și lacrimile începură să i răsară în ochi, să-i umple orbitele și să i se scurgă apoi pe obraji.</p>
<p>Plângea, pentru întâia oară în viața lui de tânăr, și plângea din pricina unui simțământ abia născut.</p>
<p>Și trebuia să depărteze de el pe acest copil nevinovat de cum dăduse primul țipăt, de aceea îl boteză cu lacrimi, îi dă de nume durerea și de nașă descurajarea.</p>
<p>O săptămână întreagă nu dădeă pe la cursuri, nu ieși decât seara, la un birt prin apropiere, ca să mănânce câte ceva, căci își pierduse și pofta de mâncare, nu mai cântă, nu voia să se mai întâlnească cu prietenii.</p>
<p>Costin, care îl căutase la Universitate, venise pe acasă pe la Riga, dar gazda, în urma recomandării chiriașului său, îi spuse că Spiridon a plecat din București, pentru câteva zile, — unde ?... nici ea nu știa.</p>
<p>După săptămâna aceea, mai liniștit, dar foarte mâhnit, începea să-și urmeze cursurile și să se ferească pe cât putea de mult spre a nu se mai întâlni cu Costin.</p>
<p>Mai multi dintre cunoscuții cu care schimbase adeseori, acum în urmă, două treicuvânte, — îl întrebară ce are de e mai palid și se pare mai trist ca de obicei ?</p>
<p>— Am fost bolnav, răspundea el scurt, și aici încheia convorbirea.</p>
<p>La masă, se ducea acum la ceasuri când știa că nu mai e nimeni dintre cunoscuți.</p>
<p>Închis apoi în odaia lui, după ce cugeta fără de voie la Maria, pe care o vedea în toate nopțile, în visurile lui, se așeză să citească.</p>
<p>În tot timpul cititului, altă luptă avea de susținut cu el însuși.</p>
<p>Îl furau gândurile, îl ispitea o șoaptă lăuntrică, să iasă ca să vadă pe Maria trecând, s-o urmărească, să observe unde șade, să treacă des pe acolo ca să-i prindă de veste fata și, sigur că va izbuti, prin stăruință, să fie iubit.</p>
<p>Se ridică atunci, se plimba prin odaie, ieșea prin grădinița casei; se chinuia să-și împrăștie asemenea gânduri, voia să uite.</p>
<p>Izbutea, în sfârșit, să se mai liniștească și putea să-și vadă de citit.</p>
<p>Între acestea, Paștele venind, Riga porni în Roman, la unchiul său.</p>
<p>Închipuiască-și cineva un bărbat mărunt, grăsuliu, pleșuv, cu ochii albăstrui, roșu la față, ca făptură, iute, a căruia mânie e trecătoare tot atât de curând, bun, puțin mândru, iubitor de soția și de copiii lui, șiret și neîncrezător, față cu străinii, mai degrabă fiind în stare să prindă în capcană la nevoie, decât să fie prins, egoist cât privea pe alții și binevoitor până la cămașă pentru ai familiei și va avea portretul unchiului lui Riga.</p>
<p>Soția acestui om de bine, era puțin frumoasă; își iubea copiii, dar călca în străchini verzi ori de câte ori putea. Radu Riga, soțul său, nu știa nimic el avea credință oarbă în soția sa și aparențele îi dă cel mai mare drept la aceasta: doamna Riga se ferea cu mult meșteșug.</p>
<p>Copiii lor, fiind prea mici încă, cei doi mari le muriseră, iubirea lor se întindea asupra lui Spiridon Riga ca asupra unui fiu mai mare al lor, cu care familia era să se mândrească mai degrabă. Spiridon fu primit dar cu dragă inimă.</p>
<p>Doamna Riga observă, ea mai înainte de toate, chipul ofilit al nepotului și, când rămase singură cu dânsul, îl luă la descusut, subțirel de tot.</p>
<p>— Amorul te muncește, îi zise dânsa după ce văzu răspunsurile, în doi peri, ale nepotului.</p>
<p>Riga oftă fără de voie, urmând însă a nega.</p>
<p>— De prisos, nu mai tăgădui, Spirule. Eu îți recomand un singur lucru: nu acela de-a nu iubi, ci acela de-a iubi așa, încât, ivindu-se vreo piedică peste putință de trecut, să nu pici în descurajare, care ți-ar fi fatală; ori, să iubești și să te conduci în așa fel, încât amorul tău să aibă bun sfârșit, să ți fie folositor.</p>
<p>„Ascultă-mă pe mine, dragă, nu umbla după fluturi, adică după iluzii, după combinațiile unei minți visătoare, plină de imaginație romantică. Vremea unor asemenea lucruri a trecut. Iubește, zi-ți că iubești, fă să fii iubit, ca să te poți căpătui și să duci apoi viață mulțumitoare. Liber, pe urmă, să ții numai la nevasta ta și să fii fericit, văzând că și ea ține numai la tine; ori să-i treci cu vederea oarecare greșeli, și să cauți a te răzbuna în altă parte.''</p>
<p>Spiridon ascultă, cu fruntea plecată și cu nedumerire, logosul mătușii sale.</p>
<p>— Nu răspunzi nimic, i se adresă iar doamna Riga, văzândn-l că tace.</p>
<p>— Nu răspund, mătușică, pentru că nu știu ce să răspund, îi grăi el.</p>
<p>— Ba pentru că ești ascuns, nu-ți cunosc eu, ce crezi, caracterul ?</p>
<p>Cuvintele acestea le zise cu ton de supărare. Îi plăcea totdeauna să vadă că vorba ei e simțită și aprobată de lumea ei. Măgulirea îi făcea bine, și acel ce știa s-o măgulescă, s-o facă să-i vibreze coarda simțitoare, era favoritul ei, era preferat.</p>
<p>Spiru își aduse aminte, și pentru că știa influența ce are doamna Riga asupra bărbatului ei, și pentru că era susținut de dânșii, se hotărî, în contra obiceiului său, să zică ceva care să placă mătușii sale.</p>
<p>Era întâia oară când dânsa îi făcea onoarea să vorbească cu el, în așa intimitate, considerâdu-l ca bărbat, căutând să discute cu el</p>
<p>Nemăgulind-o, în asemenea caz, se expunea poate să nu i se mai trimită bani, când era să aibă nevoie. Și apoi, doar îi spusese doamna Riga, că ea stăruise să-i se trimită în grabă paralele de care avusese trebuință, acum în urmă.</p>
<p>— Te înșeli, mătușica, îi răspunse ei; nu sunt ascuns, dar mă feresc să am o opinie în chestiuni despre care nu-mi dau bine seama. Oricum, aprob ideile dumitale pozitiviste, singurele care par a lega și a dezlega simțămintele și interesele, făcând pe om să le confunde și să nu le priceapă decât ca fiind unele prin altele. Nimic mai adevărat decât: „ce e în mână, nu-i miciună...'' Și eu mă aflu de multe ori în luptă cu gândul, cu judecata, ca să-mi limpezească situația și să văd care din amândouă căile e mai bună. Uneori, îți spun drept, mi se pare mai nimerită aceea a credinței în oameni și în iluzii; alteori, și aceasta foarte des, mi se pare mai reală și mai ușor de ajuns, calea ce-mi arătași dumneata... Sunt sigur că voi ajunge să iau pe asta din urmă... împrejurările și obiceiurile lumii hotărăsc mai degrabă și mai temeinic orice acțiune a noastră, nu-i așa mătușică?...</p>
<p>— Așa-i, dragă Spirule; vezi prin urmare că am dreptate. Pe cine iubești, cred că poți acum să-mi spui, și ce speranțe ai?</p>
<p>— Nu știu încă, dacă în adevăr iubesc mătușică, ori dacă...</p>
<p>— La vârsta ta să nu știi ce voiești, și să nu-ți explici ce simți ?... Nu fii ascuns, hoțule.</p>
<p>Iarăși vorba că sunt ascuns! Dumitale adică nu ți s-a întâmplat niciodată să nu-ți dai bine seamă de-o simțire nouă? Poate sunt obraznic mătușică, însă te-aș putea întrebă: când ai iubit pe unchiu, de pildă, ai știut numai decât că l-ai iubit, fată tânără cum erai ?...</p>
<p>Mătușica se încurcă puțin... Nu iubise pe unchiu, ci pe altul, după căsătorie. Fusese primul său amor, dar era deja femeie, îi cunoștea dezlegarea, își dă socoteala că iubește și este iubită.</p>
<p>— Ai dreptate, sfârși ea, ca să iasă din încurcătură. Iubești, ți-o spun eu, și mă prind că stai ca pe cărbuni în Roman.</p>
<p>— Nu prea, termină Riga.</p>
<p>- E deștept și șiret. O să știe el să trăiască, se gândi doamna Riga. Apoi îl puse să cânte, ceea ce el primi cu grabă ca să schimbe vorba.</p>
<p>Rezultatul acestei convorbiri fu priincios lui Riga, pentru că-l făcu să cugete mai limpede, mai rece, la starea lui sufletească față cu ce trebuia să fie în viitor.</p>
<p>—Îmi voi ucide inima, fu hotărârea lui! Mă voi arăta nepăsător, îmi voi căuta numai de studii, ca să ajung departe, și voi ajunge !</p>
</div>
<div type="chapter" n="10">
<head>X.</head>
<p>Porni în București cu 200 lei mai mult, pe lângă banii ce i se dă lunar. Mătușica se arătase generoasă.</p>
<p>Riga părea că se mai liniștise. Timp de o lună nu se gândi decât la examenul al doilea ce avea să dea în toamnă și pentru care citea cu înverșunare.</p>
<p>Iată însă că într-una din serile primelor zile din Mai, se pomeni cu Costin Barbu că intră ca o furtună în odaia lui.</p>
<p>— Te-am prins, în sfârșit! Strigă acesta, și începă să i strângă mâinile cu tărie de mare prieteșug. Știu acum că te ascundea, de mine, am priceput chiar și pricina. Ești beat cu judecată, Riga, ai preferat să te chinuiești decât să cânți cu vioara unde altul cântă deja c-o orchestră întreagă...</p>
<p>Riga, nemulțumit, surprins apoi, ascultă torentul decuvânte fără să îndrăznească a-și retrage mâinile din ale prietenului său și a-l întrerupe.</p>
<p>Barbu i le lăsă singur, după ce sfârși, și se așeză lângă el, urmând cu a doua parte.</p>
<p>Știi cum te-am aflat ? Cercetând serios pe doamna gazda ta. Ea mi te-a trădat în regulă spunându-mi poruncile ce-i dădeai. Ți se făcuse dragă Maria, nu-i așa ? O pricepusem, de-aceea am căutat să te previn de neizbândă, făcându-te să vezi iubirea și simpatia ei pentru mine. Ție ți-a venit rău; era firesc îmi va veni și mai rău mie, acuma, și știi de ce ? Pentru că plec la sfârșitul lui mai la Paris, și prin octombrie încep cursurile la Universitatea de acolo. Tată-meu a vrut-o mai înainte ca mine, eu am aprobat cu multă grabă, de frică să nu-și întoarcă gândul. Închipuiește-ți acum, să mă despart de Maria, căreia i-am mărturisit iubirea mea și care mi-a dat cel mai simplu dar și cel mai pătrunzător răspuns, că, și dânsa de mult simțea ceva neobișnuit pentru mine. Sunt fericit, înțelegi tu, dar și mâhnit... Am convenit însă să ne scriem și, după întoarcerea mea cu titlul de doctor, să călătorim.... O! Ce frumos lucru... Însă, eu amorezat până în acest grad... Pe onoarea mea dacă m-aș fi crezut capabil !... Ei, dar tu ce mai faci ? Egoist ce sunt. Vorbesc numai de mine, și încă despre ce...</p>
<p>Mă ierți ?</p>
<p>Riga schimbase mereu fețe-fețe, trecând de la roșu la galben, de la mânie la speranță... de la speranță la descurajare. Barbu pleca? Va să zică rămânea singur, gata să-și încerce norocul.</p>
<p>Dar când auzi că Maria mărturisise lui Barbu că-l iubește, rămase ca zdrobit... Răul ce simți, rău pricinuit de Barbu, rău redeschis și adâncit acum după câtva timp de letargie, tot de Barbu, îi sfărâmase ceva parcă în suflet. De astă dată, trebui să renunțe hotărâtor...</p>
<p>Când îl întrebă Barbu: ce mai face ? Se ridică repede, căci îl ardea locul pe care ședea și răspunse înecat, privind în altă parte, ca să nu-i fie zărită tulburarea:</p>
<p>- Eu, ce mai fac? Fu o pauză. Mă prepar de examenul al doilea... adaose cu liniște.</p>
<p>— Așa ? zise Barbu... într-un fel, bine faci, studiu depărtează ideile care... multe idei, în fine. Mergi să ne plimbăm ?</p>
<p>— Unde? Întrebă Riga fără a-și da tocmai bine seamă.</p>
<p>— La șosea sunt la poartă.. Haide.</p>
<p>Atunci Riga făcu asupră-și o repede silință spre a-și strânge la un loc ideile care parcă pluteau împrăștiate și fără vreo noțiune precisă a situației de față, și se gândi că ar putea întâlni pe Maria.</p>
<p>— Nu merg, răspunse el apoi.</p>
<p>— De ce ?</p>
<p>— Aștept pe cineva la orele 7 ; uite, peste a jumătate de oră chiar.</p>
<p>— Atunci, la revedere... Vino mâine la noi să prânzești.</p>
<p>— Poate, nu știu sigur.</p>
<p>— Te aștept până la 10 jumătate, rosti și ieși, scuturând cu putere mâna lui Riga.</p>
<p>Acesta rămase pe gânduri, da, cum da însă, și necurmat îi venea în minte ideea că Barbu pleca. La ce-i folosea ? Nu-și da nicio speranță și cu toate astea nu se putea depărta de-o cugetare care-i făcea bine.</p>
<p>A doua zi, se sculă voios. Se miră de această bună stare a ființei sale.</p>
<p>La 10 ieși, se uită încotro s-apuce și se hotăra să se ducă la Barbu. Îi trăgea inima într-acolo, urmă acestei nepricepute înclinări.</p>
<p>Trebuia să treacă, pe drumul cel mai scurt, pe dinaintea casei familiei Cordea. Apucă acest drum.</p>
<p>Când ajunse în dreptul porții, tocmai ieșea un landou. Așteptă.</p>
<p>Inima îi bătu puternic. În trăsură erau doamna și domnișoara Cordea. Le salută cu mâna tremurătoare.</p>
<p>Curierul, care tocmai atunci trecea, își scoase șapca și întinse doamnei Cordea o scrisoare.</p>
<p>Trăsura se opri și doamna Cordea o luă.</p>
<p>Riga nu se putuse mișca din loc până aici. Voia să treacă, văzând că trăsura stă, și salută a doua oară, pironind ochii la Maria, pe care o văzu înroșindu-se și răspunzându-i la salutare.</p>
<p>Doamna Cordea, care ridicase atunci ochii de pe scrisoarea a cărei adresă o citise repede, privi la el și exclamă :</p>
<p>— Domnul Riga, îmi pare...</p>
<p>Riga se opri și salută din nou.</p>
<p>— Da, doamnă, și fericit că vă întâlnesc. Încotro? Îl întrebă ea zâmbind.</p>
<p>— Sunt invitat la masă la domnul Barbu.</p>
<p>—Așa ? Acolo mergem și noi... Ne faci plăcerea să ne însoțești în trăsura noastră?</p>
<p>Lui Riga i se păru că s-a deschis cerul și că vede în aer jucând mii de stele de toate culorile.</p>
<p>— Primesc cu recunoștință doamnă... deși e prea mare îndrăzneală din parte-mi, zise, cam înecându-se.</p>
<p>Se urcă și se așeză pe băncuța de dinaintea ușii,</p>
<p>Vizitiul porni.</p>
<p>— Ați fost afară din București de nu v-am văzut? Întrebă doamna Cordea.</p>
<p>— Da, am fost bolnav întâi și convaleștența mi-am făcut-o în Roman la fratele tatălui meu, singura rudă ce am.</p>
<p>— Dar ce-ați avut ?</p>
<p>— Friguri tifoide...Am fost foarte greu bolnav.</p>
<p>— Se vede. Sunteți palid și parcă tremurați și acum...</p>
<p>Tremură în adevăr, văzându se aproape de Maria ai cărei ochi mari, negri și frumoși aruncau din când în când asupra lui priviri, săgeți fermecătoare pentru el.</p>
<p>— Vorbeam adesea cu domnnl Barbu despre dumneavoastră, și el, ca și noi, era îngrijorat de-o dispariție așa de neexplicabilă.</p>
<p>— Vă interesați de mine? Răspunse Riga, duios impresionat, de mine care nu însemnez nimic și care...</p>
<p>— Dimpotrivă, domnule Riga, un tânăr deștept, cinstit, apreciat în mod mai mult ca satisfăcător de către domnnl Barbu, inspiră încredere și simpatie.</p>
<p>— Cum să vă mulțumesc, doamnă, de multa bunătate ce-mi arătați ? Răspunse Riga, înroșindu-se de astă dată de-o tainică plăcere, care-i făcea inima să joace valsul unei speranțe dulci.</p>
<p>Privi la Maria. Copila se uită la el, în acel timp. Privirile lor se întâlniră și-i făcură să se și înroșească, după cum se întâmplase la masa domnului Barbu întâia oară.</p>
<p>— Domnișoara Cordea a fost bine ? I se adresă el, silindu-se a-și da înfățișare mai liniștită, cât și pe a vorbi cu ea.</p>
<p>— Da, răspunse Maria, privind la dânsul cu sfioșie.</p>
<p>-Îmi pare bine, domnișoară, pentru că sănătatea e cel mai prețios lucru.</p>
<p>_— Mulțumesc, răspunse Maria.</p>
<p>Ajunși pe calea Victoriei, aproape de magazinul lui Gebauer, doamna Cordea strigă:</p>
<p>— Apropo... Vrei, Mario, să rugăm pe domnul Riga să-ți ia acum notele de care ai luat însemnare ?</p>
<p>— Bine, răspunse Maria. Domnul Riga va fi însă așa de bun să nu se supere ?</p>
<p>— Ce vorbă, domnișoară ! Să mă supăr când am fericita ocazie de-a vă servi ?</p>
<p>Și făcu semn vizitiului să oprească.</p>
<p>Luă însemnarea și, fără să aștepte pe doamna Cordea să scoată banii, sări și intră în magazin.</p>
<p>Ceru bucățile însemnate, și pe deasupra un caiet frumos, care cuprindea mai multe bucăți de operă și romanțe.</p>
<p>Era un dar ce cugetase, la moment, să-i facă Măriei.</p>
<p>Reveni, și i le înmână domnișoarei Cordea. Trăsura porni.</p>
<p>— A! Dar acesta, făcu ea, uitându-se la caiet, nu era între cele însemnate de mine.</p>
<p>— Nu, dar fiindcă cuprinde multe bucăți alese, îl am și eu și le cunosc valoarea, mi-am permis să-mi fac plăcerea de-a vă ruga să-l primiți din parte-mi.</p>
<p>— A !... Îmi pare rău... De ce faceți așa ?... Zise muma.</p>
<p>— Dacă vă pare rău, mă mâhniți doamnă, zise Riga. Încurajați mai bine pe domnișoara să aibă bunătatea a-l primi.</p>
<p>— Ar fi o nepoliteță, să-l refuze.</p>
<p>— Mulțumesc, zise Maria cu plăcere vădită... Nu aveam această colecție.</p>
<p>— Atunci sunt și mai mulțumit.</p>
<p>— Cunoașteți bine muzica, precum văd, i se adresă Maria.</p>
<p>— Puțin, puțin de tot, răspunse el zâmbind cu modestie. Când sunt trist, și aceasta adese ori, muzica mă distrează.</p>
<p>— Pe piano sau vocal, o cunoașteți?...</p>
<p>— Vocal, d-șoară... Însă, prea puțin.</p>
<p>Ajunseră la Barbu.</p>
</div>
<div type="chapter" n="11">
<head>XI</head>
<p>Se poate închipui surprinderea lui Costin, când, ieșind fuga, văzu pe Riga cu doamna și domnișoara Cordea ? Desigur că nu. El, omul ieșit în lume, se zăpăci atât, la vederea acestui lucru, că nu se grăbi să ajute nici doamnei Cordea, la coborâre, nici Măriei.</p>
<p>Riga făcu aceasta cu tragere de inimă. Când simți mâna Măriei într-a lui, un fior îi trecu prin inimă și o tremurătură prin brațul care ajuta Măriei să se coboare.</p>
<p>Maria n-o observă, căci mișcarea brațului prin sărirea ei de pe pragul landoului, pe treapta scării de piatră, fusese mai mare și nimicise tremurui pricinuit de emoție.</p>
<p>Simți însă strângerea de mână, mai mult involuntară, din partea lui Riga.</p>
<p>Costin își dobândi iute sângele rece și cu politeța-i obișnuită introduse în casă pe musafirii lui Riga nu voi să-i întindă mâna, fapt ce nu-l lovi, pe acesta, de fel.</p>
<p>El era fericit; uitase pentru moment tot ce putea să existe între Maria și Costin.</p>
<p>Cum de se interesa doamna Cordea într-atâta de Riga? Întorcându-ne puțin în urmă, putem află..</p>
<p>Lipsa lui Riga era des comentată în familia lui Barbu, unde acesta pururea deschidea vorbă despre el.</p>
<p>Pururea avocatul lăuda pe Riga, cu căldură, și într-o zi își arătă intenția ce avea pentru tânărul lui prieten : „dacă ar primi, pași lua secretar al meu. Cu modul acesta s-ar deprinde mult mai curând cu practica profesiunii de avocat mie-mi place băiatul acesta“.</p>
<p>Și în adevăr, simpatia care merge până chiar la iubire și la cea mai strânsă prietenie, nu se explică de multe ori, destul de bine.</p>
<p>Oamenii inteligenți si instruiți însă ghicesc iute un talent și-l apreciază. Ar fi nerozie pentru acel ce ar crede că defectele fizice ar influența aprecierile bune ale unor astfel de oameni.</p>
<p>Domnul Barbu studiase pe Riga. Văzuse că, de pare curios la figură, aceasta provenea din stângăcie, din izolarea în care el stătuse până atunci, și că, nu se formase încă destul, ca bărbat.</p>
<p>Treaba femeilor, să examineze un exterior și să declare că e plăcut sau contrariul.</p>
<p>Domnului Barbu îi plăcuse calitățile intelectuale ale lui Riga și își pusese în gând să-l ajute a se pune mai curând pe cale.</p>
<p>Un diamant rătăcit nu e văzut, când cineva nu obișnuiește să se uite pe jos și în lături. Când i se pare c-a zărit ceva luminând și caută să-l puie mai curând la un obiect de preț diamantul are îndoită valoare : aceea că e pus la locul lui și cu un ceas mai curând.</p>
<p>Și prin stăruința sa proprie, un om hotărât și energic, ajunge dar mai încet și mai cu multă silință. Adeseori în această silință prea mare, cheltuiește prea mult din puterea intelectuală, prin urmare și din cea trupească.</p>
<p>Apreciat, ajutat, mânat, meritul înaintează cu tărie concentrată.</p>
<p>Mai toate talentele astfel s-au putut manifesta și înălță! Astfel e istoria multor glorii ale tuturor țărilor.</p>
<p>Copacul tânăr, vădit e că cuprinde tărie și că va da roade. Propteaua îl apără de vânturi puternice și-i lasă timpul să se dezvolte, fără zdruncinări.</p>
<p>E rău când propteaua susține copaci care nu pot da roade; e rău când intervenirea influențelor încurajează pe ambițioșii seci, îi suie unde nu le este locul și-i țin unde stau cu îngâmfarea, în locul celor ce ar trebui să stea acolo cu meritul dovedit.</p>
<p>Doamna Cordea văzând interesul ce domnul Barbu poartă lui Riga, se simți pe negândite cuprinsă de aceeași simpatie.</p>
<p>Și poate, aceeași gândire tainică avea fiecare, privind în viitor apropiat când Riga, fiind ceva, putea să aspire la mâna lor.</p>
<p>Părinții sunt pururea cu ochii pe așa tineri, când nici un prejudiciu nu le tulbură vederea.</p>
</div>
<div type="chapter" n="12">
<head>XII</head>
<p>După întrebări numeroase din partea familiei Barbu, la care Riga răspunsese în același chip, ca și doamnei Cordea, spre marea mirare a lui Costin, trecură cu toții la masă.</p>
<p>Costin aflase chipul cum se brodise să vie Riga în trăsură cu familia Cordea, și se cam liniștise.</p>
<p>În vremea mesei însă nu încetă să observe pe Maria și pe Riga.</p>
<p>Situația adevărată a lui Costin față cu Maria nu era tocmai așa cum i-o spusese Costin lui Riga.</p>
<p>Costin mărturisise, în adevăr, domnișoarei Cordea că o iubește și că dorul său e căsătoria între ei.</p>
<p>După venirea lui din străinătate. Copila îi răspunsese, cu simpatia ce simțea pentru el, din copilărie, că voind părinții ei, dânsa va primi cu plăcere.</p>
<p>Cu simțire mai puternică inima ei nu vorbise în favoarea lui Costin.</p>
<p>În vremea mesei, se începură și se lăsară nesfârșite, mai multe subiecte de vorbă.</p>
<p>Riga, care urma unei mânării lăuntrice foarte imperioasă. Vorbi cu Constanța și cu Costin, în așa fel, că amestecă în vorbă și pe Maria.</p>
<p>Pe nesimțite, către sfârșitul prânzului, convorbirea aceasta deveni generală și aprinsă, fiecare căutând să aducă argumente cât mai convingătoare, pro și contra felului cum se face instrucțiunea și educația fetelor în școlile noastre secundare cât și în pensionatele private. Constanța studiase la „Călugărițe'', Maria, în Școala Centrală.</p>
<p>Riga critică programele prea încărcate și luxul în studiu, nepotrivite cu poziția socială ce au părinții fetelor și pe care o vor avea fetele, silite adeseori de părinți ca să se mărite cu oricine aceasta pentru școlile noastre secundare.</p>
<p>Pentru pensionate private, cum e al călugărițelor, zicea că: părinții marii majorități a fetelor, fiind bogați, luxul în studiu mai merge, dar în educație nu, pentru că se neglijează știința casnică, trebuitoare fetei, oricât de strălucită poziție ar avea ca femeie.</p>
<p>Constanța zicea :</p>
<p>— Aveți dreptate până la un punct, însă, nu trebuie ca părinții să îngrijească și ei să dea fetelor această aplicare, să completeze ceea ce începe școala ?...</p>
<p>— Da, răspundea Riga e și grija părinților, dar cănd școala deprinde într-un fel pe eleve părinții cu greu pot izbuti să le insufle gustul de a fi bune casnice.</p>
<p>— Domnul Riga cred că are dreptate, afirmă Maria. Aceasta înflăcăra și mai mult pe Riga.</p>
<p>Costin nu putea sa ție cu prea multă seriozitate asemenea discuții. Se plictisise dar curând și începu apoi cu ironiile.</p>
<p>— Mi se pare că nu te interesează tocmai mult serioasa educație a femeii ? Îi zise Maria zâmbind.</p>
<p>— Ca pe domnul Riga, de pildă ? Răspunse Costin cu răutate. La Ateneu, da ! Aici însă, la mâncare, mă face să rămân flămând, adaose el, râzând...</p>
<p>—Văd, dimpotrivă, că ai luptat vârtos cu bucatele, îi zise domnul Barbu.</p>
<p>—Aceasta dovedește c-a glumit mai mult, decât a discutat, zise Riga... Pe urmă, bătându-l ușurel pe spinare, îi zise: La Paris, vezi, caută de studiază și programele școlilor Statului și pe ale celor particulare, și, când te vei întoarce, să publici studiul tău pentru a servi guvernului ce va fi pe atunci...</p>
<p>—Voi avea în vedere, de voi avea timp de-ajuns, răspunse Costin cu mutră cam vădită de contrarietate.</p>
<p>Trecură în camera cu pianul.</p>
<p>— Ce e caietul ăsta? Întrebă Constanța pe Maria, și-l deschise.</p>
<p>— O colecție de bucăți pentru piano, după cum vezi. Mi-a dăruit-o domnul Riga, adaose încet.</p>
<p>— Riga?... Zău? De ce nu și-a pus și portretul pe prima pagină ? Râse Constanța.</p>
<p>— Ei, de ce îți râzi de dânsul ? Ce ai cu el ?... Un băiat bun și instruit ca dânsul ?</p>
<p>— Instruit, da. Urât foc însă.»</p>
<p>— Urât ?... Nu tocmai. În sfârșit...</p>
<p>— Când un om ne face daruri trebuie să-l apărăm...</p>
<p>Riga urmări cu coada ochiului pe fete, care, răsfoind caietul, vorbeau pe șoptite.</p>
<p>Costin își dresese părul la oglindă, cravata, iar apoi veni lângă ele...</p>
<p>— A! Frumos caiet, exclamă el... Caiet de note?... Domnișoară Mario, te rog frumos a ne executa ceva din el...</p>
<p>— Abia astăzi e luat și n-am avut timp, răspunse Maria.</p>
<p>— Da, caietul i l-a oferit azi domnul Riga, zise doamna Cordea. .</p>
<p>— Așa ? Făcu Costin surprins... Ei, al dracului! Își zise în gând, e mai șiret, mai galant decât îl socoteam ; serioșii ăștia sunt mari ipocriți.</p>
<p>— Să-l rugăm mai bine pe domnul Riga să cânte, dacă e binedispus, grăi Maria. Dumnealui un caiet la fel, și trebuie să fi cunoscând bucățile dintr-însul.</p>
<p>— A! Domnișoară Cordea, am un glas foarte nu știu cum să zic. V-am spus că sunt începător ; îmi place muzica și o cânt numai pentru mine...</p>
<p>— Apoi nu merge așa, domnule egoist, dacă cunoști muzica, îi zise domnul Barbu. Dacă stomacul îți dă voie, cântă și nu mai face până într-atâta pe modestul.</p>
<p>— După glasul care îl are în vorbă, trebuie să-fi cântând bine zise doamna Barbu.</p>
<p>Riga privi la Maria. Ochii fetei exprimau vădit dorința de a-l auzi.</p>
<p>— Nu vă refuz, zise el, dar vă rog să nu.</p>
<p>— Bine, atunci vom vedea în tine un lăutar... zise Costin.</p>
<p>— Fie și lăutar, răspunse Riga ironic.</p>
<p>— Vă ascultăm zise Constanța; eu vă voi acompania ce bucată alegeți ?...</p>
<p>Riga luă caietul, căută și apoi îl așeză dinaintea Constanței, pe polița pianului.</p>
<p>— ,,Crucifixul'' de Faure ? Grăi Constanța. Frumoasă bucată și începu.</p>
<p>Riga ascultă preludiul. Inima i se bătea... Se temea să nu dea de emoție.</p>
<p>Maria rămăsese în picioare lângă paravanul de dinaintea sobei.</p>
<p>Ceilalți se așezară, gata de ascultat.</p>
<p>Constanța dădu semnalul. Cu voce limpede și sonoră de bariton, nesigură la început din pricina emoției, Riga începu.</p>
<p>Pe urmă, pasionat de muzică precum era uitând pe cei ce ascultau, uitându-se pe sine, merse până la sfârșit în prefect acord cu pianul, cu prea bună execuțiune a bucății.</p>
<p>— Bravo! bravo!... Îi strigă doamna și domnul Barbu, doamna Cordea și chiar Costin.</p>
<p>Maria îl privea cu plăcere și aproape cu uimire.</p>
<p>— Apoi, prietene, dumneata cânți, nu glumă, îi zise doamna Barbu, strângându-i mâinile amândouă.</p>
<p>— Complimentele mele, domnule Riga artist nu... începător, îi zise Constanța. Apoi apropiindu-se de Maria, îi șopti: domnul Riga ne duce din surprindere în surprindere. Dar de ce ești așa mișcată?</p>
<p>— Eu, mișcată ? Îi șopti Maria, sunt surprinsă, mulțumită ca și tine. Mulțumesc, domnule Riga, i se adresă, înaintând puțin către el; ați făcut tuturora plăcută impresie.</p>
<p>— Mă încărcați cu atâtea laude, domnișoară și dumneavoastră cu toții că mă puneți pe gânduri și mă faceți să mă întreb dacă nu cumva mi-am greșit calea neintrând în Conservator răspunse el râzând, însă foarte mișcat, foarte mulțumit în sine.</p>
<p>Astfel se încheia această parte a zilei.</p>
</div>
<div type="chapter" n="13">
<head>XIII</head>
<p>După două zile, Riga primi un bilet din partea doamnei și domnului Cordea prin care îl invitau la masa de seară.</p>
<p>La ora 6 și jumătate Riga fu acolo. Doamna Cordea și fiică-sa îl primiră cu multă prietenie, îl plimbară prin încăperile lor și apoi prin grădină, până la pavilionul în care și rămaseră.</p>
<p>După puțin, sosi familia Barbu. Când Costin văzu că e și Riga invitat, cu toate că bănuise lucrul, simți că-i piere dispoziția.</p>
<p>Observase el, pe Maria, că avea prea des ochii la Riga.</p>
<p>— Ar avea haz, să-l îndrăgească, își zisese chiar, ori, să-l placă, și mai târziu să mă pomenesc că mi-o suflă... Rău moment de pornit la Paris !</p>
<p>Petrecură o seară veselă. Riga nu dă să înțeleagă pe Costin că-i pasă de neliniștea lui, de temerea lui. Privea la Maria, când nu putea fi văzut de alții și cu pază, ca să nu-i fie pricepută iubirea decât de Maria, avea timp destul s-aștepte!</p>
<p>În sfârșit, Riga se hotărâse să iubească pe copila aceasta, să-și lase inima în voie, iar cât despre împărtășirea iubirii sale, de către Maria.</p>
<p>— Doi, trei ani, până să sfârșească și până să fie ceva... Atunci poate că...tainica și scumpa lui speranță va fi în stare să se împlinească.</p>
<p>Până atunci, modestie, prudență, ca să inspire încredere deplină părinților ei și să le capete strânsa prietenie care să-i poată fi favorabilă odată.</p>
<p>În seara de 30 iunie, familia Barbu dă masă mai multor prieteni, spre a serba pornirea lui Costin în străinătate.</p>
<p>Această petrecere de rămas bun, avea la sfârșit și partea ei duioasă: despărțirea, cele două părți dintâi fură însă pline de farmec.</p>
<p>S-a dansat, s-a cântat. Costin găsi ocazia să se apropie de Maria, care, retrasă într-un colț, după ce dansase cu tânărul Aldeanu, se gândea la Riga și-i părea rău că acesta nu învățase însă să danseze.</p>
<p>— Stai singură și de-o parte, Mario ? Îi șopti el cu ton duios.</p>
<p>— Am obosit dansând, răspunse ea zâmbind. Mare contrast între tonul ei și al lui.</p>
<p>— Aș voi să-ți amintesc, Mario, de ceea ce am vorbit într-o zi... nu știu dacă îmi dai voie...</p>
<p>Maria se înroși, dar nu răspunse.</p>
<p>— Cunoști iubirea mea, știi ce viitor mă așteaptă. Tu de asemenea ai avere, ești apoi frumoasă și bine crescută... Unirea între noi, ar fi fericire pentru mine... Acum, dacă simți ceva pentru mine, și dacă copilăria ta îți păstrează vreo dulce amintire despre mine, îmi poți făgădui că... îmi vei da mâna ta ?...</p>
<p>Maria simțea stânjenire mare în suflet. Era roșie la față, cu ochii în pământ, încurcată, iar imaginea lui Riga trecea sub ochii săi, vie și simpatică.</p>
<p>— De ce taci o întrebă el... Hai, îmi dai brațul să mergem puțin pe terasă? Acolo, nicio privire nu te poate însfricoșa. Mă refuzi? Va să zică... m-am înșelat asupra simțământului ce credeam că ghicesc în inima ta ?...</p>
<p>— M-ai surprins... E pe neașteptate ceea ce îmi spui acum... Nu știu ce să răspund...</p>
<p>— Cum, Mario ?... Te surprind ?... Dar nu mi-ai dat tu singură speranță că...</p>
<p>Constanța Riga și doamna Cordea intrară atunci, pe ușa de lângă locul unde se aflau ei.</p>
<p>Riga tresări văzându-l pe Costin foarte aproape de Maria, și pe dânsa încurcată.</p>
<p>— Bre! uite ce sfat tainic țin dumnealor aici, zise doamna Cordea.</p>
<p>— O învit la dans și domnișoara mă refuză sub cuvânt că e obosită, zise Costin depărtându-se și silindu-se să-și ascundă mânia ce începuse să fiarbă în el.</p>
<p>— De ce-l refuzi ? Se adresă Măriei, mamă-sa.</p>
<p>— I-am făgăduit un vals mai pe urmă. Dumnealui însă răspunse Maria încurcată...</p>
<p>Constanța, care bănuia ce fusese, o luă la braț.</p>
<p>— Hai atunci să ne odihnim pe terasă, că și eu sunt obosită.</p>
<p>Ieșiră.</p>
<p>Doamna Cordea, după ce schimbă două trei vorbe cu Riga, certându-l că nu știe să joace, se depărtă.</p>
<p>Costin rămase față în față cu Riga.</p>
<p>— Pari cam... contrariat, supărat, așa ceva, îi zise Riga.</p>
<p>— Ești bun observator... d-aceea, luând în seamă calitatea aceasta a ta, îmi dai voie să te întreb dacă nu cumva ai observat vreo schimbare oare al lui Cordea.</p>
<p>— Schimbare... în ce sens ? întrebă Riga înțelegând unde vrea s-ajungă prietenul său.</p>
<p>— În ce sens?... Apoi, prietene, în sensul că tu îi tragi clopotele și că ea le ascultă sunetul... după cum îmi pare...</p>
<p>Riga simți că i se aprinde fața, dar se stăpâni.</p>
<p>— Crede-mă Costine, că nu am observat. Nu-ți pot pricepe însă bănuiala că domnișoara Cordea m-ar lua în seamă chiar dacă aș încerca eu să-i arăt ceva, pentru că-mi spuneai într-o zi că ea ți-a mărturisit iubirea. Erai foarte sigur, cu înfățișarea foarte triumfătoare chiar, sfârși Riga pe un ton din care se revărsă ironie fină.</p>
<p>Costin își mușca mustața și stă cu ochii pironiți în jos. Deodată ridică repede fruntea și țintuind cu privirea pe Riga, îi zise, apucându-i o mână și strângândui-o cu nervozitate:</p>
<p>— Riga, Maria n-a vrut să mă asigure în astă seară că-și mai aduce aminte de mărturisirea ei; mi-a îngăimat, când i-am cerut să-mi spue dacă mă lasă să aspir la mâna ei...</p>
<p>Riga nu se putu opri să nu se înroșeas că. Își simți fruntea plină de sudoare, inima tresărindu-i de mulțumire.</p>
<p>— Nu-i așa că aceasta te înveselește ? Îi zise Costin, în ochi cu luciri de mânie și cu glas tremurător.</p>
<p>— De ce să mă înveselească? Crezi că Maria m-ar putea iubi ? Întrebă Riga, neputându-și stăpâni bucuria ce fără voia lui îi pătrundea într-un zâmbet ce-i rătăcea pe buze.</p>
<p>— În orice caz, mă sprijin pe prietenia ta... Știi cât o iubesc... și prin urmare...</p>
<p>— Eu nu pot, răspunde de viitor, zise Riga nemaiputând să-și păstreze răceala ce afectă. Pe tine, plecat de aici, Maria te poate uita; rămânând, prezența îi poate aduce aminte făgăduința ce zici că ți-a dat-o cândva. Vina mea nu va fi, dacă...</p>
<p>— Te-am înțeles... Ei, așa e lumea. Dar nu face nimic; și eu în locul tău tot așa aș fi lucrat. Fiecare pentru sine, înainte de toate, zise Costin și-i întinse mâna din distracție, fără să cugete la ceea ce făcea.</p>
<p>Riga i-o strânse, fără să priceapă bine rostul acelei porniri a prietenului său. Era Costin, în adevăr sigur, că Maria își întorsese ochii de la dânsul și vedea că plecarea lui asigură succesul prietenului ? Atunci mâna ce i-o întindea era semn că Costin se declară învins, că-și lăsă speranțele de însoțire cu Maria și că el, Riga, putea de acum să meargă înainte pe drum deschis, fără piedici, fără scrupulul că putea lua vreodată pe iubita prietenului său ?</p>
<p>Acestea se mișcau în cugetul lui Riga, când, semnalul unui vals dându-se, Costin lăsă pe Riga și se duse să caute pe Maria.</p>
<p>Maria și Constanța, ieșind pe terasă, stătuseră un moment în tăcere.</p>
<p>— Spune drept, drept, Mario, ce-ți zicea frate-meu ? O întrebă Constanța apropiindu-se de amica sa și înconjurându-i talia c-un braț.</p>
<p>Maria se înroși.</p>
<p>— Bănuești, desigur, ce anume, răspunse ea, încurcată.</p>
<p>— Te ascunzi de mine, vasăzică, și nu vrei să-mi spui tu însuți. Așa prietenă îmi ești?</p>
<p>— Îmi pare rău, Constanțo,nu vorbi așa. Urmă puțină codire din partea Măriei, după care ea reîncepu! Tu știi că am copilărit împreună: eu, tu și fratele tău. El m-a întrebat într-o zi dacă simt ceva pentru el, iubire desigur, și mi-a spus că dorința lui este să-i fiu odată nevastă.</p>
<p>— Și tu, ce i-ai răspuns ?</p>
<p>— Ce era să-i răspund, judecă și tu, decât că...am mare prietenie pentru el, îmi e ca și frate. Puteam să-i răspund altceva, Constanțo ?...</p>
<p>— Dar dacă ar voi să te ia de nevastă, când se va întoarce din străinătate? Atunci ?</p>
<p>Maria tăcu, plecând capul.</p>
<p>— Nu voiești, nu-ți place frate-meu ?... Dar e bun băiat și te iubește, îi șopti Constanța cu cel mai duios glas.</p>
<p>— În privința aceasta, nu știu, răspunse Maria, așa de încet, că prietena sa abia putu să înțeleagă. Și apoi... părinții mei cum vor voi, dragă Constanțo ; eu ce pot hotărî, și încă tocmai de pe acum ?</p>
<p>Costin intrând pe terasă ele se dezlănțuiră și tăcură.</p>
<p>— Domnișoara Cordea îmi face onoarea să-și țiu făgăduința? întrebă el oferindu-i brațul cu cea mai perfectă politețe.</p>
<p>Izbutise să se liniștească și voia sa pară rece, ceremonios, ca și cum se adresa oricărei alte cunoștințe cu care n-avusese alte semne de prietenie decât cele obișnuite prin saloane și la asemenea ocazii.</p>
<p>Maria îi luă brațul, foarte încurcată. Nu-i venea parcă la îndemână să fie aceeași, familiară, fără sfială, cum fusese, până acum câtva timp, față cu dânsul.</p>
<p>Pe la orele 10 și jumătate, șapte trăsuri se îndreptau către gara Țârgoviște. La 11, în mijlocul urărilor familiei și ale prietenilor, Costin porni.</p>
<p>Până ce se afundă, în întuneric, toți urmară trenul cu privirea, mișcând batistele în aer.</p>
<p>Doamna Barbu lăcrima, Barbu era înduioșat; Constanța, la braț cu Maria, nu putea să vorbească de emoții.</p>
<p>Despărțirea e mișcătoare totdeauna.</p>
<p>Ți se pare că se dezlipeșțe ceva din inima ta, când un prieten cu care te obișnuiești, pornește de lângă tine; când fratele, sora, ori părinții cu care te vedeai în toate zilele, pleacă, și cu care n-o să te mai vezi decât cine știe când !</p>
<p>A doua zi, fiecăruia parcă îi lipsește ceva, fiecare nu e tocmai binedispus fiecare zice:</p>
<p>Aici sta el; ori mânca, cutare fel de bucate, făcea așa, glumea așa.</p>
<p>Lipsa se resimte câteva zile, pe urmă, gândul că trebuia aceasta să fie, te obișnuiești și fără el.</p>
<p>Rămâne o grijă însă, rămâne amintirea, care urmărește pe cel plecat; și în urmă, se naște dorul de a-l revedea.</p>
<p>Cu acest dor și cu speranța că revederea se va întâmpla în cutare timp, trăiești, te obișnuiești și aștepți cu răbdare.</p>
<p>Riga era mulțumit. Când dădu mâna cu Maria, la plecarea de la gară, i-o simți tremurând în a lui; privirea ei se întâlnise în chip plăcut cu privirea lui aprinsă.</p>
<p>— Sper că mă va iubi, fu cugetarea lui în toată seara aceea.</p>
</div>
<div type="chapter" n="14">
<head>XIV</head>
<p>Zilele trec de nici nu prinde omul de veste când au trecut.</p>
<p>Lumea fusese pe la băi și se întorsese; Riga, ca speranța în viitor, măgulindu-se cu ideea că începuse a-l vedea cu ochi buni, citea cu nesațiu.</p>
<p>Trecuse cu bile albe examenul al doilea și pregătea acum pe-al treilea și pe-al patrulea, cu dorul de a le da unul după altul la scurte intervale, iar prin ianuarie să-și ia licența.</p>
<p>În septembrie sosi și familia Cordea, din străinătate îndată ce Riga văzu mișcare în carte și trăsura scoasă din șopron, își și închipui că doamna Cordea trebuia să fi venit.</p>
<p>Așteptă încă o zi și, pe la orele patru, se duse de le ură bună venit.</p>
<p>Doamna Cordea îl primi cu veselia și cu prietenia obișnuită.</p>
<p>Trecând mai bine de un pătrar de oră și văzând că Maria nu se arată, întrebă dacă domnișoara Maria se află bine.</p>
<p>— Pe Maria am lăsat-o pentru tot timpul cât va ține culesul viilor, la o rudă a noastră la Drăgășani, îi răspunse doamna Cordea. E bine, dar a mai slăbit puțin și nu mai e așa de vioaie ca altădată. Am surprins-o chiar, de vreo câteva ori, tristă, dusă pe gânduri, cu fața palidă, și, înțelegi dumneata, domnule Riga, cât de mare mi-e temerea să nu fie cumva atinsă de vreo boală internă.</p>
<p>— Ai ce idee, doamnă, va fi fost indispusă, fără motive serioase chiar, după cum deseori se poate întâmpla oricui... răspunse el, cu convingere, iar îngându-i tresărea de bucurie la ideea că Maria avea simptomele amorului și că acest amor era poate... desigur... pentru el... Nu vă îngrijorați, adaose și ca să vă liniștiți, părerea mea ar fi să... o aduceți mai curând acasă. Sub ochii părintești copilul nu pierde niciodată.</p>
<p>Își pleda cauza lui.</p>
<p>- Ai dreptate. O să trimit pe bărbatu-meu s-o aducă, răspunse doamna Cordea, gânditoare.</p>
<p>Riga se ridică să plece.</p>
<p>- Te rog domnule Riga, îi zise doamna Cordea, nu ne uita și vino fără să aștepți invitare.</p>
<p>De prietnia noastră cred că ești destul de încredințat.</p>
<p>- Da, doamnă și cu multă recunoștință. Vă salut. Complimente domnului Cordea. Ieși, cugetând la convorbirea lui cu doamna Cordea și se miră de sfatul ce i-l dăduse. Începu să se întrebe apoi dacă nu cumva a făcut rău; dacă nu cumva s-a expus să i se vadă simțământul ce avea pentru Maria și prin aceasta să inspire neîncredere doamnei Cordea.</p>
<p>- Nu, își zise după mai multă gândire, nu m-a ghicit; altfel nu m-ar fi invitat cu atâta prietenie.</p>
<p>Două zile după aceasta primi următorul bilet:</p>
<p> București 1878 Septembrie 20.</p>
<p>Iubite domnule Riga și amic, te așteptăm astăzi la ora obișnuită. Ne vei îndatora venind. Suntem de alatăieri în Capitală.</p>
<p> Te salut amical, </p>
<p> Barbu.</p>
<p>- Mare prietenie, cugetă el după ce citi. Ce-am făcut eu, ca s-o merit? Pentru asemenea oameni sunt în stare să-mi dau viața, pe legea mea!</p>
<p> La orele 5 luă birja și porni.</p>
<p> Familia Barbu se afla în pavilionul din grădină.</p>
<p> Barbu citea ,,Binele Public'' doamna Barbu observă un ziar de mode și drăgălașa Constanța, broda o batistă cu inițialele fratelui său.</p>
<p> V-am întrerupt o pașnică și desigur plăcută ocupare, le grăi Riga, cum ajunsese în pavilion. Bine ați venit sănătoși...</p>
<p>-Bine te-am găsit, frate Riga, îi zise Barbu, sărutându-l pe obraz.</p>
<p>Constanța îi întinse mâna cu familiaritate, îl privi limpede și voios, zicându-i:</p>
<p>- Bine v-am găsit, domnule Riga...Văzându-vă, parcă văd pe fratele meu, de care totuși ne-am despărțit mai acum câteva zile.</p>
<p>- Așa? Ați fost și prin Paris? Ce face Costin?</p>
<p>E bine? Cum se împacă cu Parisul?</p>
<p>- Îi place, ștrengarul! zise Barbu. L-a învățat pe degete.</p>
<p>- Am petrecut cu el aproape o lună și jumătate la Ostanda, zise doamna Barbu. Dar dumneata domnule Riga? Te văd bine, ceea ce mă bucură.</p>
<p>- Mulțumesc, doamnă, am fost și sunt bine. M-am luptat în București cu căldura și cu studiul. Am preparat examenul al III-lea bine, și puțin din al IV-lea.</p>
<p>- Bravo! exclamă Barbu. Ești băiat silitor. Și fiindcă a venit vorba așa să-ți spun ce-am pus de gând și să te consult c-un moment mai înainte dacă primești. Vrei să fii secretarul meu, ca să mă ajuți e mine pe de o parte, și pe alta să te înveți dumneata mai curând cu afacerile de avocatură?</p>
<p>Vezi, să nu te simți cumva atins, prin aceasta, ci din potrivă să iei propunerea mea ca semn nou de prietenie.</p>
<p>- Secretarul dumneavoastră?</p>
<p>- Nu, secretar, cuvântul poate fi cam aspru, zi amic, zi tovarăș de avocatură.</p>
<p>- Cuvântul secretar, nu mă atinge; preschimbat în amic, mă onorează și mai mult. N-aș fi îndrăznit să cer asemenea lucru de la dumneavoastră, dar când mi-l propuneți, din inițiativă proprie, primesc cu recunoștință, cu mii de mulțumiri.</p>
<p>- Ne-am înțeles. Dă mâna, domnule secretar-amic. Cât pentru partea pozitivă a tovărășiei noastre...</p>
<p>— Vă rog! Opriți-vă aici. Tocmeala, ca să zic așa, sau mai bine, condițiile, sunt ceva care...</p>
<p>— Dă-mi voie să te opresc și eu. Nu trebuie să ne sfiim unul de altul, nici față cu nevasta și fiica mea. Vei veni la 9 dimineața, când n-ai curs, și totdeauna după-amiază când e rost de ocupat, și vom discuta împreună, vom chibzui, vom alege ce e de lucru pentru dumneata. Vei lua în toate zilele prânzul și masa de seară cu noi, bineînțeles când nu vei fi reținut în alt loc. Pentru rest, adică pentru micul venit din tovărășie, vei primi câte o părticică din ce iau eu și salariul lunar de 200 lei. Ințelesu-ne-am ?</p>
<p>— O, dar ceea ce-mi dați dumneavoastră e prea mult pentru mine, domnule Barbu...</p>
<p>— Pentru un om care-și îndeplinește bine datoriile și care muncește cinstit, cât de mult i-ai da, tot nu i-ai plătit îndeajuns în monedă.</p>
<p>Riga era nespus de mulțumit. Se făcuse roșu ca focul și se înădușise cumplit. Mâinile îi tremurau ușor și nu știa ce să răspundă.</p>
<p>Seara se întinse în pat, zicându-și:</p>
<p>— E un Dumnezeu și pentru mine.</p>
<p>Apoi oftă și adăugase:</p>
<p>— Dacă m-ar iubi, dacă ar fi a mea n-aș mai avea nimic de dorit!</p>
</div>
<div type="chapter" n="15">
<head>XV</head>
<p>Suntem prin Noiembrie. Un strat des de nea acoperea ca o maramă stradelele Capitalei. Frigul întărindu-l, face ca picioarele să-și lase tiparul pe el; copacii par moșnegi cu mari plete albe, și la suflarea</p>
<p>vântului, scârțâie; a plouat înainte de a ninge și apa a înghețat pe crengi.</p>
<p>Zarea e întunecată de pâclă prin care, soarele ridicat de o suliță, pare o bombă atunci ieșită din cuptorul unde fusese făurită.</p>
<p>Aburul iese pe nări și pe gură, iar gerul urzică vârful degetelor și sfârcurile urechilor.</p>
<p>Riga, obișnit să nu facă focul, dimineața, oricât de frig putea să fie, sare iute din pat. Era aproape zece. .</p>
<p>— Bravo! Da bine am dormit, își zise. Nu face nimic; e Duminică. N-am dat de trei zile p-acolo...Ce vor fi zicând de mine ?...</p>
<p>Se îmbrăcă în fugă și porni.</p>
<p>Barbu, cu un client, se aflau stând de vorbă.</p>
<p>— Ei? reușit ? Îi strigă acesta de cum îl văzu intrând în birou.</p>
<p>— Da... Am scăpat și de al patrulea.</p>
<p>— De acum, vasăzică licența. Te felicit, Spirule și înainte mereu, cu izbândă... Acum, șezi și ascultă un proces minunat. Tocmai domnul îmi face expunerea.</p>
<p>După ce-l recomandă pe Riga, clientului de față, își văzură de ascultat.</p>
<p>Isprăviseră de orânduit afacerea și domnul Barbu arăta lui Riga partea lui de lucru, când, un servitor intră repede, însoțit de feciorul casei, și, galben, suflând greu grăi:</p>
<p>— Domnule...a murit domnul...</p>
<p>— Cum se poate ! Ce ? Ești nebun ? îi strigă Barbu, și rămase ca buimăcit...</p>
<p>— Domnul Cordea ? exclamă și Riga, îngălbenindu-se. Cum se poate?.. Dar când?..</p>
<p>— Acum chiar... Era să se urce în trăsură și eu îi dam bastonul, când mi-a strigat: ține-mă, Christache</p>
<p>mor!... și a căzut... Am început să strig ; vizitul s-a dat jos numaidecât; cuconița a alergat, slugile celelalte s-au strâns... Degeaba, domnule, degeaba adăugase feciorul, cu lacrimile în ochi domnul era mort. Am alergat la doctor și apoi aici la dumneata... Haideți, domnule că cuconița își smulge părul ; cuconița tânără plânge de ți se rupe inima...</p>
<p>Barbu alergă de-și luă pălăria și ieși..... Spuse nevestei și fie-si dureroasa știre și apoi reintră mai calm dar cu tristețea răspândită pe toate trăsurile feței.</p>
<p>— Scuze, domnule, te rog, i se adresă clientului... Termenul e tocmai la 15 ; vom mai vorbi. Am acuma, după cum vezi, o datorie de împlinit. Haide, Riga! Nevasta și Constanța vor veni după noi.</p>
<p>Porniră.</p>
<p>E înfiorător de dureroasă priveliștea unei case în care o viață a încetat de a mai fi.</p>
<p>în curte slugile, oricât de nesimțitoare, sunt mâhnite ori zăpăcite. Oamenii întreprinzătorului de pompe funebre așează semnele de doliu, la poartă, la ușa de intrare a casei, în camera mortului.</p>
<p>Un prieten al casei, o rudă, cu toată durerea, șe ocupă cu orânduirea cortegiului funebru, cu trimiterea invitațiilor pe la cunoscuți; curiozitatea atrage pe la poartă pe vecinii de mahala, ori pe trecători, care se opresc un moment, întreabă cine a murit și pleacă apoi ca să spună știrea la alții, mai ales când mortul e persoană mai cunoscută.</p>
<p>în lăuntru, e durerea, adevărată durere. Cei de aproape, cu lacrimile în ochi, surpinși întâi de ceea ce nu așteptau și pe urmă dedați cu totul mâhnirii ; soția, întâmpinând pe un nou venit cu lacrimi  și cu suspine ce-ți sfâșie inima, copila, plângând că nu mai are tată, și toți cu fiori de milă</p>
<p>și de durere caută la cel ce stă întins pe masă, galben, cu mâinile împreunate pe piept, cu ochii închiși pentru vecie, părând că doarme și care nu se va mai deștepta.</p>
<p>E haos în mintea celor ce jelesc pe cel pierdut. Ceva pare rupt din lăuntrul lor care sună a gol, trist și dătător de fiori; au cunoștința că au pierdut ceva și cu toate acestea sunt momente când, cufundați în durerea lor, nu mai au cunoașterea de dânșii și de cele ce-i împresoară.</p>
<p>Cu capul plecat, palizi, cu lacrimile curgând fără voie și încet, se par duși cu totul departe. Ai zice, de multe ori, că sunt statui, expresiuni ale celei mai perfecte arte reprezentând imagini ale celei mai adânci descurajări.</p>
<p>Iar când, vreun zgomot oarecare, vreo șoaptă mai tare îi recheamă în mijlocul celor ce-i împresoară, din pieptul lor izbucnesc din nou suspine...</p>
<p>Și atunci, amintirea atâtor ștene plăcute din viața trecută, de ieri chiar, trec pe dinaintea minții lor, sau le istorisesc celor de față, și lacrimile își urmează calea curgând ca dintr-un izvor ce nu va mai seca.</p>
<p>Când Barbu și Riga ajunseră, jalea și zăpăceala erau în primele momente.</p>
<p>Se așteptau cu toții, așa de puțin, la asemenea nenorocire, că nu le venea să creadă.</p>
<p>E nevoie de descris disperarea cu care fură întâmpinați.</p>
<p>Amândurora începură să le curgă lacrimile, și, în primul minut, nu putură să îngâne niciun cuvânt de mângâiere.</p>
<p>Doamna Cordea, în disperarea ei, târî pe Barbu cu putere și cu repeziciune neasemănată până la</p>
<p>patul în care era așezat Cordea și lângă care se afla doctorul.</p>
<p>Riga îl urmă încet, privind cu adâncă mâhnire la Maria ce rămase lângă el. </p>
<p>— Curaj, domnișoară, îi șopti cu glas tremurător, de milă, durerea și pierderea vă sunt foarte grele; împotriva întâmplării nimeni însă nu poate lupta.</p>
<p>— Cât suntem de nenorociți, șopti ea ducându-și batista la ochi și izbucnind în plâns cu hohot.</p>
<p>— Domnișoară.. vă rog.... </p>
<p>Maria fugi într-o cameră; durerea o înecă...</p>
<p>Riga se opri pe pragul camerei în care intraseră deja doamna Cordea și Barbu.</p>
<p>— Care este cauza, doctore ? auzi pe Barbu, întrebând.</p>
<p>— Congestie cerebrală. Desigur că va fi avut vreo durere, vreo supărare ce nu a putut suporta.</p>
<p>— Ați văzut așa ceva la dânsul? întrebă Barbu pe doamna Cordea.</p>
<p>— Nu, răspunse aceasta. Aseară era, ce e drept, cam indispus, dar ne-a asigurat că n-are nimic altceva decât o ușoară durere de cap și de aceea s-a și culcat devreme. Azi dimineață l-a vizitat un domn și în urmă l-am auzit dând ordin să pună caii la trăsură. Eram obișnuite cu așa porunci grabnice și pentru că era iute de firea lui, n-am mai deschis ușa ca să-l întreb.</p>
<p>— Ia să începem a-l dezbrăca, și să caut eu vreo urmă prin hârtiile lui.</p>
<p>	În acel moment intră doamna Barbu cu Constanța și în urma lor Aldeanu, întreprinzătorul, prieten cu familia.</p>
<p>În timp ce doamna Cordea văzându-și prietena,</p>
<p>dă avânt din nou durerii sale, Barbu se îndreptă către Aldeanu.</p>
<p>— Ai auzit de nenorocirea întâmplată ?</p>
<p>— Da, la cazino, și am venit într-un suflet până aci răspunse uriașul, suflând greu. Ei, toți o să trecem pe aci!</p>
<p>— Dar care să fie pricina ? exlamă Barbu.</p>
<p>— Pare-mi-se că e falimentul casei Sgardelli din Londra, care, știi că are sucursală în Brăila, Galați, aici...</p>
<p>— Cum se poate? Casa Sgardelli a dat faliment? Nu știu nimic.</p>
<p>— Aseară am auzit vorbindu-se.</p>
<p>— Dacă va fi adevărat, atunci cred și eu să-i fi pricinuit moartea ca om iute și econom ce era. Avea, pe cât mi-aduc aminte, întinse relații de afaceri cu casa aceasta .. Era, în joc, dacă nu mă înșel, cu vreo 300.000 de lei.</p>
<p>— Ce spui ? Să luăm informații sigure... Poate să nu fie atâta pierdere de bani...</p>
<p>— Ce folos, când s-a pierdut el.</p>
<p>— Bine, dar rămâne familia.</p>
<p>— Vom vedea ce vom face; acum să îngrijim de altele. Păcat... Uite, mă doare în suflet; era prea bun prieten.</p>
</div>
<div type="chapter" n="16">
<head>XVI</head>
<p>Iarna începuse cu putere. Străzile erau așternute cu pături groase de nea, pe care gerul le înghețase. Săniile umblau în toate părțile, împrăștiind felurite soiuri de zângănituri ale zurgălăilor.</p>
<p>Cerul era limpede, de un albastru închis și soarele strălucea, jucându-și razele ca pe diamante, în neaua</p>
<p>de pe case. Soare, dar ger aprig. Streșinele abia îndrăzneau să lase o picătură ici colo.</p>
<p>În variate și luxoase găteli, doamnele societății ieșeau la plimbare ca să-și arate frumusețea, pretențiile și luxul. Săniile se încrucișau în fugă unele printre altele, la strigătele birjarilor și în sunetele zurgălăilor.</p>
<p>Neaua sării în toate părțile, sub copitele cailor, iar pe urma șinelor rămâneau dungi lucioase, care se stricau la trecerea altei sănii și se refăceau, amestecându-se unele în altele.</p>
<p>„Pietonii'' umpleau trotuarele, privind și plimbându-se</p>
<p>Veselie și plăcere de iarnă.</p>
<p>In casa doamnei Cordea, era tăcere adâncă.</p>
<p>Toate aceste zgomote, apropiate sau depărtate, nu găseau ecou în multele și bogatele încăperi.</p>
<p>La drum, perdelele erau pururea lăsate; porțile închise. Niciun cântec în bucătărie ori în odăile de jos ale slugilor. Niciun semn de viață în odăile de sus. Pianul stă închis; odăile fără foc și încuiate. Numai în partea de dinapoi a casei, cu vederea spre partea de grădină în care se pun de ordinar legumele și care numără câțiva copaci roditori, numai acolo, în două odăițe ce comunică. Muma și fiica își petrec orele plângând și vorbind cu căldură de scumpa ființă ce pierduseră.</p>
<p>Niciodată până acum doamna Cordea nu simțise atâta durere. Niciodată până acuma nu crezuse că iubea cu atâta puternicie pe soțul său. Îi veneau momente când, dându-și bine seama că el nu mai există, simțea o greutate apăsându-i creierii și aerul lipsindu-i.</p>
<p>Se plimbla prin casă, deschidea fereastra și, cu tot frigul de afară, își ținea fruntea pe glaful ferestrei, până ce răceala o amorțea.</p>
<p>Așa o surprinse într-o zi doamna Barbu și începu să-i pună în vedere primejdia unei boale fără bun sfârșit.</p>
<p>— Ar trebui să te gândești draga mea, că dacă ai pierdut un soț, îți rămâne Maria și că viața ta îi este singurul sprijin și singura afecțiune.</p>
<p>— Ai dreptate... dar...</p>
<p>— Înțeleg, singurătatea. Așa e. Singurătatea e adesea ori tovarăș rău pentru durerea prea mare. De aceea, dacă vrei, dragă, vino în toate zilele la mine, în trăsură închisă, cu Maria. Ea va avea pe Constanța mea, și tu pe mine, cu care să vă mai petreceți ziua. De asemenea și eu voi veni cu fiică-mea ori când ne vei vesti că nu ești dispusă să ieși.</p>
<p>— Ce bună și îndatoritoare ești! Primesc... dai mai mult pentru Maria, care s-a făcut cu totul posacă și gânditoare. Nu știu ce să fi având... Aceasta mă îngrijește.</p>
<p>— Și de mult? .</p>
<p>— De prin Iunie, așa ceva.</p>
<p>— De ce n-o cercetezi cu binișorul ?</p>
<p>— Încă nu e timpul. Vreau s-o mai observ. Cu ocazia deselor noastre vizite, una la alta, poate să ghicesc mai bine pricina.</p>
<p>— Am să pun și pe Constanța, s-o întrebe, știi, ca intimă a ei.</p>
<p>— Nu, nu e bun mijlocul. De ce să ajungă prin asta a-și pierde încrederea una în alta ?</p>
<p>— Ai dreptate.</p>
<p>Se despărțiră.</p>
<p>Maria Cordea intrase în adevăr în acea fază, când iubirea și-a împrăștiat lumina în inimă și copila poate vedea lămurit pe cine iubește.</p>
<p>Care sunt plăcerile acestui simțământ, nu știe;</p>
<p>dar cunoaște primele lui emoții, primii fiori ce se răspândesc în întreaga-i ființă, la vederea omului iubit.</p>
<p>Nu se mai întreabă: ce am ? Își zice: îmi e drag; simte trebuința de a-l vedea și nevăzându-l, cade în tristețe. N-o mai încântă nimic, vorba altora o supără ; e distrată când se vorbește în casă; caută singurătatea și singură fiind, oftează. Iar întrebarea ce-și face acum, e cu totul alta: cum se va sfârși? Când îmi va spune că mă iubește, ca să-i spun și eu; ca să știe și să fim siguri de iubirea ce ne păstrăm unul altuia ?</p>
<p>Așteaptă, încurajează pe cât îi dă voie acea firească sticlă a caracterelor liniștite, sau mai bine acea neștiință de pozitivul lucrului.</p>
<p>Căci, cunoașterea părții pozitive a amorului, nu prin fapt, prin experiență, ci din auzite, din citite, din discuții cu cei ce au simțit și au întreprins,face ca sângele să devină mai bătăios și încurajarea ce o dă fata să fie, în cazul acesta, mai îndrăzneață.</p>
<p>Dorința de a afla și a simți mai degrabă emoție, al cărora germen e sădit deja, micșorează în mod firesc sfiala.</p>
<p>Moartea părintelui său întoarse pentru moment atenția Măriei de la amorul acesta.</p>
<p>Cu încetul însă, durerea ajungând obișnuință liniștită și deci sarcină mai ușoară, iar vizitele la doamna Barbu făcându-se foarte numeroase, ceea ce mijlocea întâlnirea tot de atâtea ori cu Riga,  amorul ieși iarăși la față.</p>
<p>Ochii lui Riga întâlneau pe ai ei; își spuneau reciproc ce atracție au unii către alții; se găseau pe nesimțite unul lângă altul vorbind lucruri aproape chiar fără însemnătate, ori căutând în vreun album, ori examinând vreun tablou.</p>
<p>Între el, Constanța și Maria se stabili pe negândite familiaritate frățească, așa că părinții îi lăsau de multe ori singuri să-și petreacă timpul cum le venea în gând.</p>
<p>De multe ori nu spuneau nimic; stăteau câtva, tăcuți și gânditori, în care timp numai ochii lor dacă încercau să-și spună ceva; apoi prindeau de veste că tăceau și începeau să râdă și să facă haz.</p>
<p>Dar nici Riga nu îndrăznea să se folosiască de vreun prilej, ca să-i spună iubirea. Pe deoparte îl oprea doliul în care era Maria, pe de altă parte, când acest motiv i se părea copilăresc, îl oprea teama de a nu lua lucrul prea în pripă și de a găsi pe Maria nepregătită încă de ajuns, spre a-i încuviința simțimântul și a fi gata să  împătășească.</p>
<p>Aștepta și el dară. Așteptând, nu pierdea nimic, odată ce se măgulea cu dulcea speranță că Maria a lui era să fie.</p>
</div>
<div type="chapter" n="17">
<head>XVII</head>
<p>Prin Ianuarie Spiridon Riga se număra printre licențiații în drept.</p>
<p>— Ei, cum te hotărăști ? îl întrebă după vreo două zile, Barbu, vrei să te numească magistrat în provincie, ori rămâi să lucrezi cu mine și să te înscrii în baroul Capitalei?</p>
<p>— Îmi place mult deocamdată cariera de magistrat, răspunse Riga. Neputându-se să fiu deodată în București, mă văd nevoit să plec în provincie. Dar, dorul meu e să mă stabilesc aici.</p>
<p>— Bun. Să stăruim dar să te numească poate și aici în Capitală.  Nu e atât de greu când sunt spețe bune. În sfârșit, vom mai vorbi. Totuși, nu te sfătuiesc să fii prea grăbit.</p>
<p>— Voi aștepta... Cât aș fi de mulțumit să pot rămânea aici, adăugase el, căci se gândise la Maria, de care trebuia să stea departe prea mult timp. .</p>
<p>— Vom vedea, dragă Riga.</p>
<p>Putința aproape sigură a plecării lui Riga, făcu pe Constanța să ghicească pe Maria.</p>
<p>Erau amândouă, copiind niște note, fiindcă momentan nu puteau avea textul, când auziră vorbindu-se despre aceasta, în camera de alături.</p>
<p>— Ne pare rău, zicea doamna Barbu, căci ne deprinsesem cu el. Parcă vedeam pe Costin al nostru. Și-apoi, e foarte de treabă băiat...</p>
<p>— Și pe când o să plece ? întrebă doamna Cordea.</p>
<p>-Îmi spune bărbatul meu că e aproape sigură numirea lui ca substitut în Roman, unde e unchiul său.</p>
<p>— Cel puțin e în familie, zise doamna Cordea, însă, și mie îmi pare rău. Băiatul ăsta îmi face plăcere când îl văd. E foarte delicat, prietenos, și știi, nu trece niciodată de marginile respectului... Va ieși bun bărbat..</p>
<p>Convorbirea urmă apoi mai încet. Era vreo taină se vede. .</p>
<p>— Cum, domnul Riga vrea să plece din București ? întrebă încet Maria pe Constanța.</p>
<p>Iar fața-i pieri și mâna începu să-i tremure puțin. Deci lăsă condeiul.</p>
<p>— Da, răspunse Constanța. Îmi pare rău, fiindcă mie îmi place caracterul lui Riga și mă familiarizasem cu el. Și când mi-aduc aminte cum râdeam de dânsul, la început!  Mi se părea foarte caraghios și simplu.</p>
<p>Privind la Maria, rămase surprinsă.</p>
<p>Ochii prietenei sale înotau în lacrimi.</p>
<p>— Dar ce ai tu, Mario dragă? Ești palidă și pare că vrei să plângi.</p>
<p>Maria zâmbi. Zâmbetul său, printre lacrimi, era ca o rază de soare ce pătrunde prin nori și luminează boabele de ploaie călătoare prin aer, aflate în calea ei.</p>
<p>— Nu am nimic, răspunse ea încet, apoi, adăugase, după puțin; mi-am adus aminte de tata.</p>
<p>Lucrul rămase aici. Seara stătură târziu de vorbă,</p>
<p>jucând cărți, făcând muzică și bând ceaiul.</p>
<p>Veni din nou apoi vorba despre plecarea lui Riga.</p>
<p>— Aș fi prea fericit dacă aș rămâne în Capitală, grăi Riga și privi iute la Maria ca și cum i-ar fi zis: pentu tine.</p>
<p>Maria se înroși și nu-și putu opri un zâmbet de bucurie.</p>
<p>— Până ieri nu credeam să se poată, zise Barbu. Directorul de la justiție mi-a spus însă că ministrul i-a vorbit de dumneata și i-a pus în vedere să-i amintească pentru un loc ce în curând se va face în Capitală.</p>
<p>— Ah dacă ar fi așa... Nu știi cât de greu îmi vine să mă despart de București, unde adevărata familie îmi sunteți dumneavoastră, dacă-mi dați voie să vă consider astfel, — și privi iar la Maria.</p>
<p>— O! Cât despre asta, din toată inima, răspunseră doamna și domnul Barbu.</p>
<p>A doua zi, doamna Barbu și Constanța se duseră la doamna Cordea.</p>
<p>Pe când mumele vorbeau între ele, fetele trecură în camera Măriei. .</p>
<p>Ziua era frumoasă. Soarele lumina odaia cu mă-</p>
<p> nuchiuri de raze, în zarea cărora se jucau mii de atomi de pulbere abia vizibile. De afară se auzea nu-</p>
<p>mai plescăiturile boabelor de apă ce se scurgeau de pe ștreșini și care se vedeau curgând repede ca o ploaie luminoasă.</p>
<p>Câteva vrăbii săreau pe copaci ciripind din când în când și trecând apoi în zbor ca niște săgeți, pe dinaintea ferestrei.</p>
<p>Constanța avea pe buze un zâmbet misterios și parcă voia să spună ceva. Maria se așeză pe scaun, iar drăgălașu-i cap și-l culcă a lene pe marginea patului. .</p>
<p>Constanța se apropiă de ea, și într-un avânt neexplicabil, o sărută pe obraz.</p>
<p>— Știi că te-am ghicit? îi șopti ea, înconjurându-i talia și privind-o drept în ochi.</p>
<p>Ce tablou frumos făceau ele amândouă, înlănțuite așa cum erau. Una blondă și cealaltă oacheșă, amândouă fermecătoare să-ți piardă mintea. Pe care ai fi putut zice că o placi, dacă te-ar fi întrebat cineva ? Desigur că în acel moment de surprindere, ți-ar fi bătut inima pentru amândouă, rămânându-i ca pe urmă să aleagă și să se devoteze.</p>
<p>— M-ai ghicit... în ce? întrebă Maria, înroșindu-se. În acel moment cugetă la Riga.</p>
<p>— De ce te înroșești dar, dacă nu știi încă despre ce e vorba? îi zise Constanța, râzând.</p>
<p>Apoi luă un scaun și se așeză lângă dânsa.</p>
<p>Maria închise ochii. Niște fiori plăcuți îi cutreierau carnea brațelor; un zâmbet dulce i se preumbla pe buze.</p>
<p>— Așa e că tot am ghicit ? îi șopti Constanța. Nu te sfii, dragă Mario, adăugase, sărutând-o. Credeam până mai acum câtva timp că iubeai pe fratele meu; mi-ai spus singură că nu. Iubirea ta pentru el, era ca și pentru mine: aceea a prieteniei de copilărie, a familiarității și i-o arătai pe cât se permitea între doi de sex deosebit.</p>
<p>Maria își ridică capul și se alătură de prietena sa petrecându-i brațul pe după talie.</p>
<p>— Da, Constanțo, așa e. Cum s-a făcut, nu știu,de-am început să iubesc pe Riga, care ți se părea ție foarte curios și care mie îmi era indiferent; de care tu îți râdeai și de care mie nu-mi venia să râd, poate unde nu am tocmai caracterul tău vioi și glumeț. Ceva neînțeles și acum pentru mine, este ceea ce mă atrage către el, ceea ce mă face să-mi placă, să doresc a-1 vedea și să mă facă tristă când nu-1 văd. Nu știi cât de mâhnită am fost când am auzit că era să plece din București.</p>
<p>— Apoi, atunci te-am ghicit și eu. Nu știi că erai gata să plângi ?</p>
<p>— Așa-i, mi se urcaseră lacrimile în ochi. Oare ce să fie și iubirea asta, Constanțo ? De ce e așa de dulce, de ce schimbă așa pe om? Mă pricep tot atât de mult ca și tine, răspunse Constanța, zâmbind. Iar întrucât te privește, dragă, îți doresc îndepliniea frumoaselor tale speranțe. O! Dacă ar voi mama să-l iau de bărbat...cândva, ce fericită aș fi! Despre aceasta să nu te îndoiești, Mario. Doamna Codrea e bună mamă și arată mare prietenie lui Riga. Dar... așteaptă, uite ce voiam să te : întreb: Riga ți-a spus cu viu grai că te iubește</p>
<p>— Nu, de ce mi-ar spune însă odată ce știm bine amândoi că ne iubim ? Dar oare ce i-aș răspunde, ce aș face, când mi-ar spune el asta ? zise Maria înroșindu-se. Cum mi-ar bate inima, uite, ca și acum, pune mâna colea.</p>
<p>— A! Eu dacă aș fi în locul tău, i-aș răspunde curat că și el mi-e drag mie și pace! Eu nu pot ține pe buze ceea ce simt și cuget; arăt numai de-</p>
<p>cât. Sinceritatea e cel mai bun lucru, Mario, și eu caut totdeauna ca, de la prima vedere să-și formeze cineva o idee oarecare despre mine.</p>
<p>— Ia seama drăguță, zise Maria cu ton glumeț ; mi se pare că ești greșită în judecata asta a ta. Atunci, ce idee trebuie să-și fi făcut Riga, despre tine, când la prima vedere, te vedea mereu râzând de dânsul?. .</p>
<p>- Ideea că sunt o nebunatică: și nu e așa oare?</p>
<p>- Dar acum... ce idee ai despre dânsul, spune drept ?</p>
<p>— Acuma... vezi, nu fi geloasă.  Îmi place caracterul lui și zic că e băiat foarte cum trebuie. S-a schimbat, nu mai e stângăci;  figura lui apoi nu mai e așa de curioasă ca întâi... Zău, când îmi-aduc aminte cum era atunci, îmi vine și acum să râd.</p>
<p>Și izbucni într-un hohot de râs vesel, ceea ce făcu să i se vadă dinții mititei, albi și lucioși ca mărgăritarul.</p>
<p>— Nu te supăra că râd, adăugase ea, e pentru atunci, nu pentru acum...</p>
<p>În acea seara sosind și Barbu, dădu știre doamnei Cordea în privința falimentului casei Sgardelli că, nu trage nădejde să poată scoate nici măcar jumătate din suma cu care Cordea intrase în afaceri cu acea casă.</p>
<p>— Nu face nimic, zise doamna Cordea, oftând... Dacă l-am pierdut pe dânsul și n-am murit de durere, apoi nu vom fi mai rău sau mai bine cu banii sau fără banii aceia. Pentru Maria, ca s-o văd fericită, dau tot ce am eu și ce i-a mai rămas de la tată-său, numai să dea Dumnezeu să găsească și să aibă parte de un bărbat cum trebuie. Numai văzând-o mulțumită, voi simți și eu că mai trăiesc.</p>
</div>
<div type="chapter" n="18">
<head>XVIII</head>
<p>E una din acele zile de iarnă când, după o zi, două, de ninsoare, începe câte o ploaie ca vara.</p>
<p>Ți-e silă atunci să umbli și pe jos, și în trăsură, și, dacă n-ai treabă, ți-e silă să stai în casă, ți-e greu și să ieși, mai ales când știi că n-ai unde să-ți treci timpul.</p>
<p>Nu toată lumea simte plăcerea, ajunsă la unii obicei, trebuință chiar, de a se înfunda într-o cafenea, a-și pune nasul în jurnale ori în table, a juca biliard sau domino.</p>
<p>Fumul țigărilor de foi sau al atâtor soiuri de tutun, care se ridică din toate părțile ca o pâclă, face rău multora; pentru alții, acea atmosferă greoaie, înecăcioasă, e priincioasă și dorită. Dacă n-ar fi atâta fum și miros, poate că n-ar stă acolo cu poftă.</p>
<p>Când te afli într-un oraș unde ești deprins a trăi, în care ai cunoștințe, în care locurile de petrecere sunt multe și variate, calea-valea o zi urâtă se trece lesne.</p>
<p>Când ești însă numai de câteva zile într-un oraș, când nu-l cunoști de fel, când nu ai avut încă timp să-i pipăi pulsul, ca să zicem așa, o zi urâtă e sarcină grea cât o piatră de moară.</p>
<p>Mai pune că ai fire curioasă, nevoind să-ti dai prietenia și să te aduni cu oricine, și atunci vei face ceea ce făcea și Spiridon Riga în luna Februarie în 8, în orașul Piatra.</p>
<p>Colegii lui de tribunal îi arătaseră destulă prietenie la venirea sa în Piatra, dar el nu-i găsise oameni tocmai serioși... Flecăria și fanfaronada lor îl ucideau cu zile; de aceea, le refuzase serviciul ce</p>
<p>voiau să-i facă de a petrece în ziua aceea cu dânșii și sarcina ce-și luaseră de a-l familiariza cu particularitățile orașului.</p>
<p>În Piatra, el, în Piatra, cu toată promisiunea ministrului și cu toată influența domnului Barbu!</p>
<p>I se promisese că va fi adus cât de curând în capitală, dar el nu mai avea credință în promisiunile celor măriși le aplică proverbul francez: „Promettre c-est noble, tenir c-est bourgeois!''</p>
<p>Și cât îl costase de mult această plecare! Toți văzuseră că nu-și putea stăpâni întristarea; dar numai Maria și Constanța pricepeau adevărata pricină.</p>
<p>În ajunul pornirii sale, seara, la domnul Barbu, putuse să se apropie un moment de Maria și să-i șoptească:</p>
<p>— Pornesc, domnișoară, cu moartea în inimă. Sunt nebun poate că v-o spun, dar vă iubesc și nu mai pot ascunde. Cine știe însă dacă voi putea să vă mai văd...</p>
<p>Ea îl privi așa da duios, că-i pătrunse inima, și, întinzându-i mâna, îi șopti:</p>
<p>— Știu că mă iubești și sunt fericită.... S-ar putea să nu ne mai vedem ?</p>
<p>Cum ar fi îmbrățișat-o, în starea,de nespusă mulțumire în care se află.</p>
<p>Constanța intrase însă și convorbirea lor rămăsese aici.</p>
<p>A două zi porni, Barbu îl petrecu până la gară..</p>
<p>Călătoria îi fusese chin.</p>
<p>Acum, singur, în odaia sa de la hotel, se plimba de colo până colo posomorât și neodihnit...</p>
<p>— Ce va fi făcând ea, în aceste momente? se întreba el. Se va fi gândind la mine ? Să fie și ea tristă cum sunt eu?...-</p>
<p>Privea afară, ploaia pica nemiluită. Focul ardea cu flăcări vii în sobă; camera eră plină de căldură; pe Riga însă îl cuprindeau fiori de frig.</p>
<p>Voia să citească; nu era chip să iasă, dar unde; cum să-și istoviască neodihna nervoasă în care se afla ?</p>
<p>Să doarmă ? Era mai rău: încercase și căzuse în toropeală, chinuit de felurite năluciri, ce-i făcuseră capul greoi.</p>
<p>Seara veni. Ploaia se schimbă în neauă și vijelie.</p>
<p>Vântul fluieră pe hornă ca în pustiu și pătrundea pe de dedesubtul ușii. Tăcere la el, tăcere prin prejur.</p>
<p>Ceru un ceai. I se păru rău și-l lăsă. După multe zbuciumări, adormi în sfârșit.</p>
<p>În timpul zilei, ocupat cu tribunalul, mai mergea, cum mergea ; serile însă erau plicticoase, până la descurajare.</p>
<p>La o săptămână după sosirea în Piatra, scrise domnului Barbu. Nu uită să-l roage a arăta doamnei și domnișoarei Cordea respectuoasele lui salutări.</p>
<p>Cum ar fi scris Mariei! Câte nu i-ar fi spus. Poate că n-ar fi simțit până într-atât greutatea depărtării de dânsa, dacă ar fi putut să-i scrie; dar era chip ? </p>
<p>Primi răspuns după, câteva zile. Ce mulțumire! Pe pagina a treia se aflau patru scrieri diferite: a doamnei Barbu, a doamnei Cordea, a Constanței și a Mariei; fiecare îi trimitea, cu propria lor mână, complimente.</p>
<p>Doamna Barbu îi impută mult descurajarea de care era plină scrisoarea lui și-1 invită să caute să se distreze.</p>
<p>Doamna Cordea îi recomandă același lucru, adăugând că în toate zilele vorbesc de dânsul, ca de un copil "al familiei"</p>
<p>Acestecuvânte de: „copil al familiei'' îl făcură să-i tresară inima.</p>
<p>Constanța îi scria :</p>
<p>„ Dacă nu puteți râde, plângeți; tot vă va fi distracție. Complimente. Regretăm că nu putem să vă mai auzim cântând".</p>
<p>Maria îi scria, și desigur că-i tremurase mâna când scrisese:</p>
<p>„Mai degrabă cântați. Plânsul strică vederea și nu veți putea admira mai bine frumusețile naturii când va veni Primăvara. Ziceți că timpul e urât: amintirea de prietenii buni înfrumusețează timpul".</p>
<p>Nu-i spunea. în ultimele rânduri, să se gândească la dânsa ? Nu urmă de aici că și ea se gândește la dânsul? Fără să-i scrie mult, îi spusese mult. Îl iubea și-i zicea să n-o uite.</p>
<p>Spiridon Riga sărută cu învăpăiere partea pe care o scrisese și o semnase Maria, partea pe care o citise înaintea tuturor celorlalte, de îndată ce-și dăduse seama că toți îi scriau, că ținuseră toți să-i arate prietenia lor iar... Maria și iubirea ei.</p>
<p>Ziua aceasta pentru el fu cea mai frumoasă din cele ce petrecuse până atunci în Piatra.</p>
<p>Tăiă din scrisoare rândurile de mâna Mariei, le așeză într-o ramă potrivită și ca pe un portret o țintui așa loc deasupra patului incât s-o poată vedea până ce să-l fure somnul și să fie întâiul lucru la care să se uite când se va deștepta diminețile.În seara acestei zile se așeză la masa lui de scris, luă condeiul și se puse să răspundă tuturor, tot în o singură scrisoare. Numai așa putea să adauge Mariei vreo câteva rânduri care să nu prea bată la ochi.</p>
<p>Versuri nu scrisese, de când iera în liceu, când,</p>
<p>ca fiece elev care trebuie să se hărjonească cu Muzele, nu se lăsase mai prejos.</p>
<p>După ce trase pe pagina întâia rândurile cuvenite lui Barbu, a tout Seigneur, tout honneur,  prin minte prinseră a-i trece versuri și în versuri se adresă celorlalți.</p>
<p>Întocmite pe altă hârtie, le citi, le reciti și le făcu îndreptări, apoi le transcrise pe coala pentru scrisoare, în rânduiala aceasta:</p>
<p>Doamnei Barbu.</p>
<p>Dacă ar exista în lume Mângâierea, întrupată,</p>
 <p>N-ar avea mai blândă față, ochiu mai binevoitor</p>
 <p>Șicuvânte mai duioase, și o inimă mai bună</p>
 <p>Decât dumneavoastră, doamnă, — suflet binefăcător.</p>
<p>Doamnei Cordea.</p>
<p>Orfan cum sunt pe lume și azi înstrăinat, </p>
<p>De cei ce amicia cu dragoste mi-au dat,</p>
 <p>Mă văd numit „copilul Familiei*, —cuvânte</p>
 <p>Nespus de dulci și scumpe ce mi-au rămas în minte</p>
<p>O nouă viață de-astăzi începe pentru mine,</p>
 <p>Alt orizont de gânduri ce-mi spun: de ce oftezi ?</p>
 <p>„Când ai atâtea inimi ce cugetă la tine </p>
 <p>„Mai poți să te crezi singur, să te descurajezi ? </p>
<p> Recunoștință, doamnă, e unicul cuvânt</p>
<p>-Ce vi-l rostesc și-l cuget cu negrăit avânt!</p>
<p>Domnișoarei Constanța</p>
<p>Gluma veselă, de spirit, cugetată de-o fetiță </p>
<p>Și așternută pe hârtie cu frumoasa-i mânușiță,</p>
<p>E ca rouă ce-nviază floarea arsă de călduri:</p>
 <p>Nurii sunt ai feței farmec; spiritul ai minței nuri,</p>
<p> Scriți să plâng de nu pot râde, tot distracție fiind, </p>
 <p>Și mai scriți că aveți regrete glasul meu neauzind </p>
 <p>Așteptați până la vară greierii când vor cânta,</p>
 <p>Glasul meu atunci, desigur, nu mi-l veți mai regreta.</p>
<p>Domnișoarei Maria</p>
<p> Îmi scriți să cânt mai bine, </p>
<p> Căci plânsul strică ochii. </p>
<p> Căci primăvara vine învestmântată în rochii Atât de variate</p>
<p>Și mândre la văzut, Și n-oi putea atunci</p>
<p>Să admir ce e plăcut.</p>
<p>Așa e, plânsul este</p>
<p>Un rău, dar e și-un bine</p>
 <p>Când singur fără de veste</p>
<p>Te vezi în părți străine;</p>
<p>Când lași în urmă-o parte</p>
 <p>Din existența ta.</p>
<p>Și ai și-un dor... departe De-a ți-1 realiza.</p>
<p>E timp urât și rece...</p>
<p>Așa-i: o amintire</p>
<p>De toți ce-i știm ținând La noi, e o fericire cu care timpul trece</p>
<p>Frumos și scurt părând. Mă voi gândi: o viață,</p>
 <p>E un câmp de amintiri,</p>
<p>Și gândurile-s viața acestei omeniri ;.</p>
<p>Mă voi gândi cu dorul</p>
<p>Ca fericiți să fiți:</p>
<p>Cei ce iubesc, nu-s oare de trei ori fericiți?</p>
<p>Spiridon Riga.</p>
<p>A doua zi scrisoarea aceasta pornea cu diligența la Bacău și de aici la București, pe adresa domnului Barbu.</p>
<p>— Ține, nevastă,  se adresă acesta doamnei Barbu, sunt versuri pentru tine, pentru Constanța și pentru doamna și domnișoara Cordea... Ia seama bine la cele adresate lor și vezi cam ce poți înțelege din ele ?... Riga e și poet, dar poate fi și altceva.</p>
<p>Doamna Barbu le citi pe toate.</p>
<p>— Riga iubește pe Maria..., zise dânsa, iată ce or înțelege; înțelesul e curat ca lumina zilei.</p>
<p>— Și eu îmi făcusem planul de a-l da Constanței noastre. Nu e vorbă, băieți buni se găsesc mulți, dar Riga mi se făcuse drag și-i cunoșteam bine caracterul.</p>
<p>— Același gând îl aveam și eu, zise doamna Barbu. Insă...ce-i faci inimii ? adăugase ea, râzând.</p>
<p>Am să cercetez pe doamna Cordea dacă a prins ceva de veste și dacă înclină să dea pe fiică-sa lui</p>
<p>Riga. Aici e toată chestiunea.</p>
<p> — A, nu mă îndoiesc despre aceasta. Un tânăr ca Riga nu se refuză. Mie mi-e cam ciudă însă că s-a întâmplat așa... Uite, îți spun drept, nevastă, parcă am pierdut ceva.</p>
<p>Doamna Cordea lucra, când intră doamna Barbu la dânsa.</p>
<p>După câteva momente de vorbă, îi întinse scrisoarea fără a-i atrage atenția asupra bucăților privitoare la dânsa și la Maria.</p>
<p>Doamna Cordea citi tare. Versul: ,,mă văd numit</p>
<p>copilul familiei'',cuvânte nespus de dulci și scumpe, o făcu să zâmbească.</p>
<p>— A, zise ea, pricep acum unde bate, ștrengarul ! Apoi urmă cu citirea. Versurile adresate fiicei sale, o făcu să exclame :</p>
<p>— Așa dar, îi e dragă!... Stai, stai, mi se pare că mi se lămurește acum și starea de tristețe a Mariei. Să știi, dragă, că și fetița mea îl iubește.</p>
<p>— Și-ți pare rău? întrebă doamna Barbu.</p>
<p>— Rău? Nu, pentru că e Riga. Nu-mi închipuiam ca Maria să-l fi iubit așa degrabă, dar voiam să-l placă, în cazul când i-aș fi zis într-o zi: e băiat bun : vrei să-l iei ?</p>
<p>— Da, dragă amică, e băiat bun și te fericesc că lucrurile au venit așa. Să căutăm, acum să-l aducem în București.</p>
<p>— Bărbatul tău poate face asta. Și apoi, dacă nu ca magistrat aici, rămâie avocat și va fi bine. Astăzi am să vorbesc Mariei, și s-o fac să nu mai fie tristă, drăguța copilă!</p>
<p>Doamna Cordea opri scrisoarea, și, îndată după plecarea prietenei sale, i-o arătă Mariei.</p>
<p>— Uite, ce scrie Riga.</p>
<p>— A! scrisoare de la el pentru noi? Nu se putu opri să nu zică.</p>
<p>— Nu pentru noi, ci pentru toți. Citește-o.</p>
<p>Maria, mișcată, luă scrisoarea, trecu repede peste cele ce Riga scria lui Barbu, citi în fugă ce scrisese doamnei Barbu, citi mai cu atenție ce scria mamei sale, cu un simțământ de gelozie, cele ce scria Constanței,și...ajunse la ea.</p>
<p>— M-a lăsat la urmă, cugetă ea... dar mi-a scris mai mult.</p>
<p>Fără să mai țină seamă că mama sa o observa, începu să citească cu nesaț versurile adresate ei. O roșeață vie îi învioră obrajii; pieptul i se ridică mai repede, ochii îi erau umezi de plăcere. Mai citi o dată și apoi o întinse mamei sale. Dar atunci își aminti că a fost observată și plecă ochii cu sfială, rușinoasă și mult mai roșie la față.</p>
<p>Doamna Cordea privise la fiică-sa, zâmbind. Ca mamă inteligentă și cu judecată, primi această simțire a Mariei, simțire curată, pornire a inimii și plăcere a vieții.</p>
<p>Ar fi fost îngrijată dacă inima Mariei ar fi ales rău, dar alegerea era și după gândul său; simțământul Mariei o mulțumea dar.</p>
<p>Nu-i trecea deloc prin minte ideea că Riga era sărac. Nu căuta în trecutul lui ca să-i știe familia; familia avea s-o întocmească ei de acum și va fi familie cinstită și fericită. Era sărac materialicește; era bogat intelectualicește și acest lucru trebuia.</p>
<p>Doamna  Cordea se apropiă de Maria, o cuprinse în brațe, o sărută pe frunte, cu iubire, și-i zise cu cel mai blând și mai dulce glas:</p>
<p>— Sfiala ce arăți, Mario, e firească unei fete ca tine: față cu mine însă, care te iubesc și care știu să judec, n-o mai avea. Fii sinceră și-mi spune că ții la Riga, și că depărtarea lui te face tristă, și îngrijorată. Eu sunt mamă bună, Mario; înțeleg acest simțământ firesc al tău și-l încurajez, căci îl ai pentru un tânăr care ar face onoare oricărei familii să-l aibă de ginere, și oricărei fete drăguță și bună ca tine, să-l aibă de bărbat. Inveselește-te, dragă Mario ;Riga va veni în curând în Bu-</p>
<p>curești; se va stabili aici, va începe cariera de avocat și atunci...</p>
<p>— Mamă, mamă, cât ești de bună; cât mă faci de fericită! strigă fata și cuprinse cu amândouă brațele capul mamei, acoperindu-i obrajii cu sărutări.</p>
<p>Maria plângea,  dar... plângea de bucurie.</p>
<p>Ziua aceea fu mare sărbătoare pentru ea; iar seara ținu o lungă ședință cu Constanța,în care dezbătură, pe cât le permitea cunoștințele reale și visurile lor de aur, condițiile traiului viitor al Mariei.</p>
<p>Despărțindu-se de prietena sa, Constanța rămase puțin pe gânduri... .</p>
<p>— Maria va fi fericită, căci Riga e băiat bun. Oare voi fi și eu ca dânsa? Și când?</p>
</div>
<div type="chapter" n="19">
<head>XIX</head>
<p>E priveliște demnă de interesul unui bun observator, aceea ce se desfășoară pe piața tribunalelor și a Curților. Impricinații de deosebite bresle și clase, și mai ales împricinații țărani încep a popula piața dis-de dimineață. Unii se reazămă de zidurile templului Dreptății, alții de zaplazul bisericii... alții de grilajul grădinei Cișmegiu.Și până să vie ceasul înfățișării, mai grăiesc între ei, mai desfac desagii de îmbucă ce bruma au adus cu ei, ba unii trag și câte un aghios, cu ison de horăială, punându-și drept căpătâie desagii și drept saltea piatra trotuarului.</p>
<p>Tribunalele erau atunci în clădirea, azi dărâmată, vecină cu „Teatrul Liric''.</p>
<p>Templul Dreptății se ridică din două părți ale pieței, posomorât în culoarea cenușie-închisă a zidurilor sale. Poartă nenumărate ferestre... pentru că multă lumină trebuie să aibă magistrații, ca să poată face și ei lumină.</p>
<p>Adeseori, cu toată lumina zilei și a dreptei lor judecăți, întunericul unei presiuni de afară pătrunde în deosebitele altare ale templului și fac pe preoții lui să vadă rău, să ia pe păgubaș drept hoț, pe cel fără dreptate ea meritând dreptatea, și să dea astfel hotărâri foarte nesăbuite.</p>
<p>În fund piața, are minunat decor: grădina Cișmigiu, cu aleile sale umbroase, cu lacul său acoperit cu... mătasea broaștei, cu mirosul acestuia destul de simțitor... când te apropii mai mult de dânsul.</p>
<p>În stânga, câțiva evrei își țin dulapurile cu câteva cărți vechi și noi, vânzând atât de ieftin, că, după spusele lor, nu-și scot nici paralele ce au dat pe marfa lor.</p>
<p>Iar din distanță în distanță, câte un bragagiu, câte un alvițar, câte un creștin cu căruța cu portocale sau cu fructe pământene de-ale timpului, așteaptă să răcorească pe împricinații încălziți de focul daraverilor, sau să mai îndulcească... pe cei acriți de judecăți.</p>
<p>Către zece ore fierberea începe; trăsuri peste trăsuri aduc și lasă pe avocații și pe clienții lor, pe cei ce vin să asculte și să urmărească dezbaterile vreunui proces mare...</p>
<p>Piața se umple, sălile tribunalelor și ale Curților se umplu... E un dute-vino continuu, un murmur ca la un stup cu albine.</p>
<p>Cu frica în sân, cu nădejdea pe sponci, împricinații așteaptă să fie chemați. Umblă de colo</p>
<p>colo, caută câte un cuvânt de încurajare de la avocat, care, deși căutat, le produce însă și mai multă neliniște când îl aud. Își șterg sudorile de pe frunte la fiecare două, trei minute; nerăbdarea le e mare; chinul așteptării foarte înțepător.</p>
<p>Iar în vremea aceasta, o mutră ciudată de avocățel, cu clac pe cap, cam dat pe ceafă, cu fular la gât, cu portofel de piele neagră sub-subțioară, umbla de colo până colo, prin sala pașilor pierduți, căutând să ciupească pe unul și pe altul, ba pentru facerea unei suplici, ba pentru a pleda pe tocmeală, de la 2 până la 20 lei.</p>
<p>Se apropie de un țăran și-i zice:</p>
<p>— Bună ziua, moșule, eu te cunosc pe dumneata... știu, ai proces... Cauți pe avocatul dumitale.</p>
<p>— Ei, așa-i boierule.</p>
<p>— Spune-mi-l, să ți-1 arăt...</p>
<p>— E ăla, cum îi zice... cutare.</p>
<p>— Ăla ? Și cât îți ia ? Cu cât te-ai învoit ?</p>
<p>— Ia, cică să-i dau 20 de franci, după ce-o vorbi la judecată.</p>
<p>— Dă-mi cinci franci mie, înainte, și te scap.</p>
<p>Țăranul dă mulțumit că a scăpat ieftin de tot.</p>
<p>Specimenul de laureat al Târgoviștei ia pe țăran după el, intră, pledează... se încurcă...; judecătorii fac haz, și dau dreptatea nu după argumentele acestui păiajen tertipar, ci după dreptatea ce are apăratul său, când o are.</p>
<p>Diplomatul Târgoviștei e mulțumit însă; a luat cinci lei și cinci lei înseamnă mult în vremurile de astăzi. Își așază clacul și mai pe ceafă, și pornește să întindă alte fire..</p>
<p>Vremea înaintează...Aprozii încep să se arate în privazurile ușilor și să arunce câte-o privire</p>
<p>Avocații, diferite chipuri și tipuri, mai discută politică, mai discută cu împricinații. Deodată se deschide o ușă, două, și aprozii citează în diferitele secții pe împricinați.</p>
<p>Inima acestora bate puternic, suflarea pare că le este oprită și se prezintă înaintea Dreptății palizi și plini de neodihnă.</p>
<p>Toată atenția le e strânsă când asupra avocatului lor... când urmărind cu priviri îngrijorate impresia ce produccuvântele apărătorului lor asupra judecătorilor.</p>
<p>E prin septembrie. Ziua e călduroasă peste măsură, de la orele 11 jumătate încolo.</p>
<p>O trăsură de casă se oprește la gangul Curții de apel și din ea coboară avocatul Barbu cu Spiridon Riga.</p>
<p>Amândoui au sub-subțioară câte un portofoliu de marochin negru, cam umflat de hârtii și cărți.</p>
<p>Trei persoane, cele care făcuseră apelul ce era să se judece atunci și care îi aveau pe ei ca apărători,  se grăbiră a-i întâmpina de cum se urcară sus.</p>
<p>— Vom câștiga noi, sunt sigur, le zise Riga cu convingere. Am studiat bine chestiunea și toate dovezile ce avem sunt cât se poate de satisfăcătoare.</p>
<p>— Asta îmi dă multă nădejde, răspunse unul din cei trei, însă îmi spuse un prieten că partea adversă nouă ar fi având sprijinul unui puternic al zilei.</p>
<p>— Oricât ar avea dema e trecere, dreptatea noastră prea sare în ochi, zise Riga cu aprindere.</p>
<p>După trei ore de predare, în care Barbu își orânduiește partea, încât Riga să se pună mai mult în evidență, membrii secțiunii, deliberând,</p>
<p>dădură dreptatea părții pe care o apăraseră Riga și Barbu.</p>
<p>Procesul era foarte important; câștigarea fu un triumf pentru Riga.</p>
<p>Era al cincilea proces mare în care fusese luat ca apărător alăturea cu Barbu, în timpul de când se întorsese în capitală.</p>
<p>Venise pe la începutul lunii iunie, în urma unei scrisori a doamnei Cordea, în termenii aceștia:</p>
<p>Iubite domnule Riga,</p>
<p>Corespondența ce de astă iarnă se urmează între noi, e foarte curioasă</p>
<p>Atât dumneata cât și eu știm fiecare ce dorim și care e adevăratul înțeles al frazelor foarte pline de simpatie, dar ascunse și timide din partea dumitale, și părând neînțelese, de partea mea. În ultima-ți scrisoare ești mai expresiv întrucât, de aceea, ca una ce-ți port mult, interes, ca una ce sunt în vârstă și scuze timiditatea chiar prea excesivă, rup eu cea dintâi gheața și te rog să vii în București, unde să te așezi ca avocat. Am vorbit, pentru acest scop, cu bunul nostru amic, domnul Barbu.</p>
<p>Maria îți trimite complimente.. Te sărut ca pe copilul meu.</p>
<p>Sofia Cordea.</p>
<p>A doua zi Riga își trimitea de urgență demisia și după o săptămână ajunge în București, primit cu dragoste de cele două familii.</p>
<p>De zece zile era logodit cu iubita lui Maria și intrase în dârdora însurătorii.</p>
<p>Masa de prânz o avea la Barbu, masa de seară acasă la logodnica lui și până târziu nu mai știa de lume, de altă viață.</p>
<p>Cum ieși de la Curte, alergă la tribunal pentru</p>
<p>afacerile însurătoarei, de acolo pe la magazinele unde comandase atâtea și atâtea pentru nuntă; se duse acasă la el să-și așeze niște hârtii pentru procesul de a doua zi ce-1 avea la tribunal și alergă apoi, liber și mulțumit, la iubita lui.</p>
<p>— Am câștigat, fu strigătul lui, de îndată ce Maria îi întâmpină, apoi îi luă brațul și trecură în grădină.</p>
<p>— Ce bine îm pare! răspunse fata, privind la el cu niște ochi în care se răsfrângeau iubirea și fericirea.</p>
<p>Se preumblară, oprindu-se câte puțin pe la brazdele cu flori, ea aninându-i o floare la cheutoare, el prinzându-i una la piept, zâmbindu-și, privindu-se cu nespusă dragoste și strângându-și unul altuia brațul, pe nesimțite.</p>
<p>Se așezară pe o bancă sub un nuc mare, tocmai în fundul grădinii.</p>
<p>— Ghici, câte zile mai sunt ? îi rosti Riga cu acea gingășie de grai, de privire și de zâmbet, care nu se poate niciodată descrie.</p>
<p>— Câte zile? făcu ea și începu să numere pe degete, iute, și râzând ca un copil. Câte? Cincisprezece încă... nu-i așa? și se înroși de bucurie, de plăcere.</p>
<p>— Cincisprezece, da... Ce multe mai sunt, ce încet trece vremea!... rosti Riga cu un oftat și-i sărută mâna.</p>
<p>— Multe, când zece au trecut de nici nu știu cum?</p>
<p>— Ce? ție ți se par puține, astea câte au rămas?</p>
<p>— Puține, nu, dar vor trece și ele... Când suntem, unul lângă altul, nu vezi tu cum zboară ceasurile?</p>
<p>— Da, dar zboară încet de tot, când nu suntem, și acelea sunt mai numeroase... Oricum, prefer de o mie de ori cum e azi, decât cum era când mă aflam la Piatra. O! Chinuitoare zile am mai petrecut!... Pe tot momentul mă întrebam: oare ce face ea?... și în cuvântul acesta „ea“, era o lume întreagă de amor, de speranțe și de dor aprins de a te vedea. Se gândește oare la mine, îmi mai ziceam ; și atunci un cutremur îmi scutura tot corpul... Aș fi voit să am aripi și să zbor lângă tine, ca să te întreb: te gândești la mine, te gândești, Mario?</p>
<p>— O! Da, Riga, mă gândeam mereu, și de când mi-ai trimis acele versuri, pururea le reciteam, aici în minte, aici cu glas tare. Uite, ascultă să-ți spun partea care mi-a plăcut mai mult:</p>
<p>E timp urât și rece.</p>
<p>Așa-i, o amintire de toți ce-i știm ținând la noi, e o fericire, cu care timpul trece frumos și scurt părând. Mă voi gândi : o viață e-un câmp de amintiri, Și gândurile-s viața acestei omeniri.</p>
<p>Mă voi gândi cu dorul ca fericiți să fiți</p>
<p>Cei ce iubesc, nu-s oare de trei ori fericiți?</p>
<p>,,Ce frumos e aici''</p>
<p>Cei ce iubesc, nu-s oare de trei ori fericiți?</p>
<p>Și când ziceam aste versuri, parcă te vedeam zâmbitor, gândindu-te la mine, și pe urmă trist că nu mă poți vedea... Știi că plângeam atunci uite, mi-am dat și acuma lacrimile...</p>
<p>— Drăguța!... rosti Riga cu căldură și-i fură, un sărut...</p>
<p>Era cel dintâi. Maria se înroși, apoi căută la el cu sfială.</p>
<p>Riga nu luă seama deocamdată, dar, văzând, că Maria a rămas tăcută, o întrebă repede:</p>
<p>— Dar ce ai, dragă Mario?</p>
<p>— Eu ?... nimic, răspunse ea, cu ochii în jos. Glasul doamnei Cordea, care-i chemă le întrerupse vorba.</p>
<p>— Suntem aici, îi răspune Maria, și alergă înaintea mume-si.</p>
<p>Doamna Cordea arătă lui Riga și Măriei o scrisoare.</p>
<p>— De unde e ? întrebă dânsul.</p>
<p>— Poartă timbrul francez...uite...și stampila e: Paris îi grăi Maria.</p>
<p>— A ! Trebuie să fie de la Costin, și o luă. E pe adresa doamnei Cordea, zise el după ce citi pe plic.</p>
<p>— Citește-o, îi răspunse doamnei Cordea.</p>
<p>Riga o desfăcu și citi:</p>
<p>Stimată doamnă,</p>
<p>Mi-ați făcut onoarea a-mi anunța logodna fiicei dumneavoastră. Vă mulțumesc că nu m-ați uitat și cu această ocazie. Această căsătorie a domnișoarei Cordea cu domnul Riga fiind, pentru dumnevoastră un eveniment fericit, nu pot decât să vă felicit și viitorilor soți să le urez deplină mulțumire.</p>
<p>Al dumneavoastră după considerație Costin Barbu.</p>
<p>— Ce înseamnă asemenea felicitare rece și ceremonioasă din partea lui Costin ?!  exclamă doamna Cordea, mirată. Un străin ar fi fost mai cordial. Ție, îți zice domnul Riga: „al dumneavoastră după considerație'', se subscrie; ce e schimbarea asta? </p>
<p>— Își are motivele lui poate; răspunse Riga cu un zâmbet enigmatic.</p>
<p>— Motive, nu cred ; eram buni prieteni, și tu cu el asemenea. L-a răcit de noi însă străinătatea... îmi pare rău de el...</p>
<p>— Ei, ce crezi de scrisoarea lui Costin ? întrebă Riga pe Maria.</p>
<p>— Ce să cred altceva, decât că noutatea logodirei noastre i-a făcut rău, îi răspunse Maria zâmbind. Nu știi că el... mă iubea?</p>
<p>— Da, știu și multe chinuri de moarte îmi mai făcea. O tu nu știi, Mario dragă cât am suferit, mai ales că el îmi pricepuse iubirea și mă lovea necurmat, spunându-mi chiar, într-o zi, că tu i-ai fi mărturisit că-l iubești...</p>
<p>— Cum ? Ți-a spus el așa ?... Strigă Maria mirată... Atunci nu e om de treabă... Eu țineam la el ca la un frate..</p>
<p>— Știu, Mario dragă. Atunci însă l-am crezut și, într-un moment de descurajare, vecină cu nebuni, hotărâserăm să nu te mai văd, să te uit. Dar... amorul meu a fost mai tare decât acea hotărâre a unui moment. Cât îmi ești de dragă Mario! Nu e așa că ne vom iubi totdeauna ?</p>
<p>- O! Da, Riga,  pentru că altă fericire nu cred să mai fie.</p>
<p>— Dar de ce adineauri ai rămas tăcută și sfioasă? Bine că-mi adusei aminte să te întreb...</p>
<p>— A!...stai... nu cumva pentru că te-am sărutat? Dar sărutarea, dragă Mario, e pornire dulce a iubirii, e dovadă de iubire. De ce să te sfiești ? După cum prin logodnă ne-am promis unul altuia, ca soți, prin sărutare ne arătăm și mai mult iubirea o consfințim, o legăm și mai mult de sufletul nostru. Sărutarea e lumina strălucitoare și focoasă a amorului, după cum soarele e lumina strălucitoare și călduroasă a zilei. Te mai sfiești și acum ?</p>
<p>Și depuse un sărut lung și arzător pe obrazul Mariei, care, înroșindu-se de plăcere, i-l înapoiă..</p>
</div>
<div type="chapter" n="20">
<head>XX</head>
<p>Sunt orele patru de dimineață. Ziua începe să mijiască la răsărit. Stelele lucesc cu lumină vioaie și sclipitoare; luna arată printr-o lumină palidă ce colorează apusul, că abia atunci a dispărut.</p>
<p>În casa doamnei Cordea toate odăile sunt o mare de lumină. Muzica cântă; se aud râsete voioase și ciocnituri de pahare. Curtea e plină de cupeuri și de trăsuri; peristilul e numai verdeață, scara numai ghiveciuri cu flori și treptele așternute numai cu covoare.</p>
<p>Muzica stă. Ultimul tost îi ridică nunul, domnul Barbu; ciocnituri zgomotoase de pahare urmează urării lui, și lumea apoi se ridică.</p>
<p>După câteva momente, cotilionul se orânduiește și începe cu pornire de foc, condus de nunul, aprig dănțuitor, cu toasă vârsta înaintată.</p>
<p>Ziua începuse să se ivească, lumânările din policandre să-și micșoreze lumina, zgomotele deșteptării clasei muncitoare să răsune confuz pe afară când cotilionul se sfârși.</p>
<p>In accentele vii ale unui marș, lumea se împrăștia.</p>
<p>In aripa dreaptă a casei se afla camera nupțială. Trecându-i pragul, te simți învăluit într-o atmosferă, caldă, dulce parfumată.</p>
<p>Ochii sunt mângâiați de armonia culorilor și de moliciunea stofelor.</p>
<p>Pereții sunt îmbrăcați în „crepe de Chine" alb, căptușit cu mătase roz : tavanul e un tablou mare de Breugel de Velours, în jurul căruia stofele albe și roz par mai mult niște vapori străvezii. La draperiile de la uși și ferestre, tot de aceeași materie, atârnau ciucuri grei de mătase aurie.</p>
<p>Fâșii de mătăsuri roșii brodate în culori aurii, despart pereții în pătrate, care cuprind oglinzi de Veneția și tablouri de maeștri olandezi, încadrate toate în lemn negru sculptat.</p>
<p>Sub una din oglinzi, se află un dulap mic de abanos. Sub unul din tablouri se află o poliță tot de abanos, pe care stau rânduite o mulțime de nimicuri de preț, foarte dragi unei femei tinere; sub alt tablou, un coș cu flori artificiale stropite cu parfum de micșunele.</p>
<p>Pe lângă pereți se află mobile micuțe și drăgălașe, orânduite cu mult gust artistic.</p>
<p>Lângă una din ferestre e ghergheful, la care Maria lucrase poate chiar în ajun.</p>
<p>Un covor mare persian înăbușea zgomotul pașilor.</p>
<p>Într-o despărțitură a acestei camere, mascată de o cortină bogată, se aflau paturile într-un val de dantele de „crepe de Chine'' de mătase albă, ridicat prin „pasemanterie" de mătase aurie.</p>
<p>Dinaintea fiecăruia din paturi, câte o piele de tigru și câte o pereche de pantofi, lucrați de Maria, una pentru ea, și cealaltă pereche pentru Riga.</p>
<p>Între paturi, o măsuță, de noapte, de abanos sculptat ca și paturile.</p>
<p>O candelă susținută de mai multe șiruri de lănțișoare, imitație de mărgean, era aninată în spațiu în fața pologului.</p>
<p>În așa zisul "buduar" conduse doamna Cordea pe tinerii miri și le ură somn dulce.</p>
<p>Riga privi uimit prin odaia luminată de un candelabru de bronz antic, ce se afla sub una din oglinzi.</p>
<p>Era surprindere pentru el, căci odaia nu i-o arătase doamna Cordea.</p>
<p>Un singur lucru lipsea din această odaie: un ceasornic... Dar de ce? Cei fericiți numără ei vreodată orele? Și, Maria și Riga, erau fericiți. Maria dorise lipsa unui ceasornic și mamă-sa, înțelegând-o, nu le introdusese asemenea martor în camera primelor impresiuni ale căsniciei lor.</p>
<p>După ieșirea doamnei Cordea, iată-i rămași singuri. Singuri pentru întâia oară și uniți!</p>
<p>Agitați de tremur ușor, cu privirile înecate într-o voluptate dulce, cu zâmbete pline de o nespusă fericire, care da fețelor lor o expresie ideală, se simțiră mânați de o putere lăuntrică biruitoare, și, deschizându-și brațele, unul altuia, în același timp, se îmbrățișară, iar buzele lor se uniră într-un sărut lung, lung și arzător.</p>
<p>Parcă sorbeau băutură nespus de delicioasă din două cupe unite, băutură care nu se mai sfârșea; așa cum se înlănțuiseră păreau un singur corp, o singură cugetare, aceea de a nu se mai desface niciodată, de a-și prelungi zile întregi acea stare de fericire amețitoare...</p>
<p>Maria se desfăcu cea dintâi... Suflarea părea că-i lipsește, pieptul i se ridica cu putere, o moleșeală dulce i se răspândi în toată ființa; vedea ca printr-o batistă de mătase subțire cum e pânza de pă-</p>
<p>ianjen, și se lăsă pe canapea, cu capul ei încântător culcat pe perna de canava din colțul canapelei.</p>
<p>Riga, impresionat ca și dânsa, sub stăpânirea unei neînțelese agitații sufletești care îl ameți și îl făcea atât de fericit că nu putea să-și dea seama atunci de ce era așa, îngenuchie și-i luă o mână pe care începu să depuie focoase sărutări.</p>
<p>Era o priveliște înduioșătoare, tablou viu al fericirii îndelung așteptată, ceva feeric la lumina trandafirie a candelei de noapte.</p>
<p>— Ești fericită, Mario ? îi șopti el, mângâindu-i părul pe care lucea alba ghirlandă de mireasă.</p>
<p>-O! Da, cum n-am fost niciodată. E neînchipuit de dulce să iubești și să fii iubită!</p>
<p>—De ce nu ne spuneam aceasta, de atunci, de când am simțit în noi acest amor? îi rosti el, scoțându-i ghirlanda. De ce eram oare așa de sfioși, de ce ne temeam parcă de a ghici în noi, această existență nouă care trebuia să ne ursească a fi unul altuia?...</p>
<p>Maria zâmbea, cu ochii în ochii lui, cu mâinile în mâinile lui. </p>
<p>— Atunci era numai scânteia, dragă Riga, și tot ce-i mic are nevoie să crească spre a se face puternic și a se arăta în toată strălucirea statorniciei și a încrederii în sine... De câte ori vorbeam cu Constanța și ne întrebam ce poate fi amorul acesta? Cum de se simte o ființă atrasă către alta în mod așa de plăcut? Cum de se naște în om și care va fi dezlegarea lui?</p>
<p>— Amorul, scumpă Mario, e, mister al naturii, creat ca să unească totdeauna două făpturi, dar pe care nu-l poate dezlega, căruia nu-i poate da adevăratul înțeles așa cum a orânduit înțeleaptă fire, decât spiritele curate, culte și statornice. El nu se pierde niciodată într-o căsnicie bună, căci se restrânge asupra copiilor, în care amândoi părinți își vor vedea odată chipul, aplecările, aspirațiile din tinerețea lor... O! Ce dulce e, Mario, draga mea Mario, o căsnicie, familia în sfârșit; ce neprețuit dar al firii e iubirea!</p>
<p>Buzele lor se chemau și se uniră iar într-un sărut arzător.</p>
<p>Lumina lampei de noapte se micșorase încetul cu încetul. Prin perdelele de la ferestre, pătrundea</p>
<p>lumina soarelui. Numai în „alcov" era un jumătate întuneric plăcut, ispititor, care chema pe fericiții soți, de câteva ore, la dulce odihnă.</p>
<p>Maria se ridică.</p>
<p>— Privește...Ziua a venit.</p>
<p>—O! Ziua a venit demult... Dar... ce avem noi cu ea ?... Privește colo mai bine. Un somn dulce ne poftește în cele două leagăne ale sale. Nu-i așa că puțină odihnă ar trebui sufletelor noastre atât de emoționate timp de atâtea ore ?...</p>
<p>Maria trecu în „alcov" își desfăcu rochia, își scoase corsetul în fugă, roșie la față, își orândui părul repede, le lăsă toate lângă pat și se ascunse sub plapumă.</p>
<p>Riga, dat deoparte, privise la dânsa pe furiș, cu zâmbetul pe buze. În acel clar obscur soția lui îi părea ca o zee a antichității ce se gătește să se scalde, și el, ca un păstor indiscret ce o surprinde și o privește cu ochi arzători de după vreun tufiș.</p>
<p>— Tu nu vrei să dormi ? șopti ea, încet.</p>
<p>— Ba da.... Vin numaidecât... Somnul, lângă tine, va fi cel mai delicios ce am dormit vreodată.</p>
<p>Dezbrăcat, veni la ea încet, cuprins de frig și tremur, deși mâinile și fața îi ardeau.</p>
<p>— Ce fel ? șopti ea, aici vii ? .. Dar dincoace</p>
<p>— Dincoace ?... dincoace doarme somnul. Noi amândoi vom dormi aici..., îi răspunse el sărutând-o, și se strecură ca un șarpe sub plapumă.</p>
<p>Cuprinși de fiori de frig se apropiară pe nesimțite unul de altul, se îmbrățișară și adormiră în curând, cu zâmbetele pe buze, liniștiți, cu aureolă de fericire pe frunțile lor.</p>
</div>
<div type="chapter" n="21">
<head>XXI</head>
<p>In rue des Carmes No. 8, casă în care locuiesc mulțime de studenți români de alte naționalități, Costin ocupă o cameră la capătul al III-lea.</p>
<p>De un an de zile Costin urmează cursurile serios, hotărât să învețe, să termine cât mai curând și să se întoarcă în țară.</p>
<p>Când însă, în septembrie al acestui an, primi știrea de logodna a Mariei cu Riga, trânti cartea pe care o citea, se făcuse galben vânăt ca mâna de mort ce avea pe masă și, după ce obosi plimbându-se prin casă, se lăsă pe pat și adormi.</p>
<p>Erau douăsprezece ore trecute când se deșteptă... Se văzu îmbrăcat, în întuneric deplin, și se miră.</p>
<p>Dar aducându-și aminte de pricina stării în care se afla, se ridică iute zicândnu-și:</p>
<p>— Ei, nu cumva am să plâng acum, după ea? L-a iubit, l-a luat, să-i fie de bine. Hai să petrecem, să uităm.</p>
<p>Ieși la acea oră, luă trăsura și porni la o cunoștință. Acolo dăduse peste chef și se puse și el să chefuiască. Astfel își sfârși primele momente regret că o pierduse pe Maria.</p>
<p>Costin se gândi la ea, la timpul de copilărie petrecut cu ea și cu sora lui, la iubirea lui pentru Maria, la mulțumirea ce simțea de câte ori o vedea acum în urmă, și se întristă.</p>
<p>— Ieri credeam că n-am iubit-o îndestul, își zise Costi, dar mă încercam să mă amăgesc. Mi-a fost dragă și mi-e încă. Cât e de drăgălașă !.. Și azi, în aceste momente ea se află în brațele Iui Riga! Cine m-a pus să-l scot la lumină! Dar de unde să-mi vină în gând că un slut ca el putea fi iubit tocmai de Maria?</p>
<p>Își puse capul între mâini și stătu așa multă vreme.</p>
<p>Intrarea unui vecin, un student român îl făcuse să tresară ca din somn adânc.</p>
<p>— Dar ce ai, Costine? Să zică cineva că ești trist. De așa nerozii nu te credeam „capace".</p>
<p>— Nu mi-e nimic..., răspunse el scuturându-și capul și încercând să râdă. Am adormit citind.</p>
<p>Timp de mai multe săptămâni, nu isbuti să își alunge tristețea, care mai târziu se schimbă într-un necaz groaznic pe Riga, atât doar că era necaz fără dor de răzbunare.</p>
<p>Acum se născuse în el ambițiunea să caute, când se va întoarce în țară, să devie renumit, să ajungă departe, intrând în politică, să întreacă dacă nu calitățile, dar strălucirea lui Riga, și să pună un regret în inima Mariei, cumplit dorind să-l regrete într-o zi, ființa pe care a iubit-o el din tot sufletul.</p>
<p>Cel puțin așa i se părea lui acuma, că o iubise, atunci, fără să își dea seama că acum stăruia în el mai mult ațățarea, a căruia cauză era necazul, decât adevărata iubire.</p>
<p>Cu încetul îi trecuse și această ambiție : dar, cu cât anii se scurgeau și timpul se apropia să se întoarcă în țară, Costin simțea bucurie tainică, dulce, care i se mărea treptat; simțea nerăbdare neînvinsă dar se vedea cât mai curând în București.</p>
<p>Încă o luptă, și era să-si susție teza de doctorat.</p>
<p>Grija ce avea de a fi primit ca doctor cu marea izbândă la care aspira de la început, îl făcea să nu se gândească de fel la dorul de casă. Citită pe un cap, ziua și noaptea ; nu ieșea decât prea puțin, nu căuta nicio distracție.</p>
<p>Ura într-un fel de friguri, boală ce o dă nerăbdarea. </p>
<p>Avea o țintă și zilele treceau prea încet față cu dorul de-a o ajunge cât mai curând.</p>
<p>Iar când avea să o ajungă, eră să fie ca marinarul care, după zile lungi de rătăcire pe nemărginitul ocean bântuit de furtuni, zărește pământul și un orizont nou care se întinde liniștit, senin și odihnitor.</p>
<p>Și acel orizont, întrevăzut cu ochii minții, marginea țărâmul țării sale, cuprindea orașul atât de dorit, cu făpturile iubite și iubitoare care îl așteptau.</p>
<p>In preziua susținerii tezei, ieși afară din Paris și petrecu ziua întreagă rătăcind pe malurile Senei, singuratic și tăcut.</p>
<p>Voia să-și odihnească mintea, să se regăsească pe el însuși, să-și strângă puterile pentru ziua de a doua zi.</p>
<p>Obosit cu trupul, Costin adormi dus, la întoarcerea acasă, și se scoală liniștit, ușor, voios.</p>
<p>Către seară îl regăsim împresurat de-o duzină de prieteni, români și francezi, și ciocnind plini de veselie paharele în care spumega șampania.</p>
<p>Izbânda îi fusese strălucită; juriul îl felicitase;</p>
<p>președintele juriului îl invitase la prânz la el pentru ziua următoare.</p>
<p>Toți prietenii îl rugau să mai rămână câtva timp în Paris, ca să petreacă fără grijă și fără supărările școlii.</p>
<p>— Nu, răspunse Costin. Acolo, în țara mea, mă așteaptă mamă, tată, soră, care trebuie să se bucure ca un ceas mai degrabă de întoarcerea mea și de succesul meu... Poimâne voi pleca</p>
<p>— Va mai fi și vreun puișor de drăguță pe acolo... Hei, ce îi faci tinereții! zise un student francez, clipind din ochi cu șiretlic și trăgând o dușcă.</p>
<p>La vorbele acestea, fruntea lui Costin se încreți. Iși amintise de Maria și-i apăruse înaintea ochilor, la brațul lui Riga.</p>
<p>Se despărți de prietenii săi, dându-le întâlnire pentru ceasul pornirii la gara de Lyon, căci voia să treacă prin Marsilia, să salute Veneția, să treacă pe la Fiume și Pesta și să intre în țară pe la Predeal.</p>
<p>In ziua de 30 Octombrie porni din Paris, orașul petrecerilor și al studiului, orașul civilizațiunii și al științei, după o ședere de opt ani într-însul.</p>
</div>
</div>
        <div type="part" n="2">
<p>PARTEA A DOUA</p>
<div type="chapter" n="22">
<head>I</head>
<p>Opt ceasuri de dimineață sună.</p>
<p>în „alcov “ se aud două sărutări și apoi un glas drăgălaș de femeie.</p>
<p>— Scoală, leneșule, haide; clienții vor începe să-ți vină...</p>
<p>— Lasă-i să mai aștepte, nevastă, că mult e bine lângă tine, răspunse glas de bărbat.</p>
<p>— Mă iubești ? întrebă femeia.</p>
<p>— Nu cumva, tocmai acuma, după opt ani aproape de căsnicie, te vei fi îndoit ? răspunse bărbatul cu glas de dulce imputare. Răutăcioaso!</p>
<p>Un sărutat s-a auzit ca răspuns; iar după câteva momente, o mână de bărbat dădu la o parte perdeaua de la „alcov" și Spiridon Riga se ivi.</p>
<p>Pe când el se spăla, perdeaua de la alcov se desfăcu și un cap de femeie, tânără și frumoasă, cu părul în neorânduială, se ivi.</p>
<p>— Ce face drăguțul meu? întrebă ea, zâmbind.</p>
<p>— Drăguțul tău se gătește să-și înceapă dara-verile zilei, răspunse Riga, trimițând cu mâna o sărutare.</p>
<p>Maria răspunse, privi la el cu iubire, și se făcu nevăzută dnpă perdeaua care căzuse la loc.</p>
<p>Ieșind din odaia de culcare, treceai printr-o sală, la capătul căreia se afla camera de consultare. Din aceasta dai în biroul de lucru. De o parte a odăii acesteia era camera de lucru a Mariei, de altă parte sala de mâncare.</p>
<p>Camera de consultare era îmbrăcată cu stofă românească, întocmind odaie de țăran cu dare de mână.</p>
<p>Masa din mijlocul odăii, de lemn de brad, albă și curată, acoperită cu mahramă de borangic; șase scaune cu spatele înalt, tot de brad, cu chenare tricolore, o canapea acoperită cu velințe lucrată în multe culori.</p>
<p>Pe păr îți erau orânduite cu mult gust, oale de pământ, urcioare mititele, farfurii, linguri, cimpoaie mici și ploște, bătute sau așezate pe corlate mici.</p>
<p>Un dulap în perete, două oglinzi și două lăvițe completau mobilierul.</p>
<p>Biroul era mobilat orășenește, foarte luxos și</p>
<p>cu gust.</p>
<p>Abia trecuse prima jumătate după opt și repetate sunete de clopoțel începuseră a anunța sosirea clienților.</p>
<p>La nouă fără un pătrat, intră Riga.</p>
<p>— A, bună dimineața, domnule Barbu, vorbi el strângând mâna bătrânului prieten: ce mai e pe acasă ?</p>
<p>— Bine, pace dragă Riga, răspunse Barbu.</p>
<p>Iți anunț că diseară sosește Costin. Crezând că îți fac plăcere și că vei veni la gară să-l întâmpini am trecut pe la tine să-ți spun vestea.</p>
<p>— Cu plăcere, domnule Barbu, răspunse Riga, mulțumit în primul moment. Sărbătoarea familiei e sărbătoare și pentru noi.</p>
<p>— Atunci, la revedere. Ce face Maria ? Ce-ți fac mititeii?</p>
<p>— Bine cu toții.. Mulțumesc.</p>
<p> Barbu porni. Același aer de bunătate, de mulțumire; același caracter. Vremea îl albise de tot, dar nu-i răpise nimic din verva sa de orator. Era om fericit.</p>
<p>Riga începe să asculte pe împricinații săi.</p>
<p>De opt ani de când se însurase, îl regăsim schimbat întrucâtva: chipul i se făcuse sever, fruntea i se încrețise, semn de multă cugetare, de mult lucrat cu mintea: mustățile i se îngroșaseră, barba i se făcuse mare și deasă.</p>
<p>În orele de studierea actelor, era nervos. Chipul lui lua înfățișare ciudată, care îl făcea puțin simpatic.</p>
<p>Când pleda, chipul lui se lumina, ochii lui străluceau; farmecul graiului și al modului său de a convinge, îl făcea să fie plăcut.</p>
<p>Cu prietenii săi era politicos, dar nu-i prea aducea în casă. Gelos din fire, nu-i plăcea deloc să-și vadă soția împresurată, curtenită.</p>
<p>In casă, cu ai familiei, și mai ales cu nevasta sa era de-o drăgălășenie, de-o atenție fără seamă, care ținea înlănțuită pe Maria de opt ani în farmecul primelor luni ale căsătoriei sale.</p>
<p>Fără să zică o singură vorbă de imputare soției sale, Riga îi lua seama între atât când se aflau în lume, încât îi zărea cel mai mic gest, cea mai mică mișcare, cel mai neînsemnat zâmbet.</p>
<p>Apoi, când ceasul bătea douăsprezece, se retrăgea cu toate stăruințele prietenilor și ale domnilor de gazdă, așa că ceasul unu dinspre ziuă să-l găsească acasă, gata de se da odihnei.</p>
<p>Maria se obișnuise cu felul acesta de viață și niciun semn de nemulțumire nu-i turburase până acum traiul acestor opt ani de căsnicie.</p>
<p>Când Maria privea în ochii lui Riga, era fericire pentru ea să citească în ei liniștea sufletească și iubire pentru dânsa.</p>
<p>Când Riga se apropia de Maria, inima îi creștea și îmbrățișarea cu care îl înlănțuia turna balsam nespus peste necazurile zilnice ale profesiunii și peste ușoarele înțepături de gelozie din seara trecută pe care o petrecuseră în vreun salon.</p>
<p>Căsnicia lor era senină, plină de farmec pentru ei: invidiată de cei căsătoriți, dorită de cei neînsurați.</p>
</div>
<div type="chapter" n="23">
<head>II</head>
<p>La 10 ceasuri și jumătate regulat ca un ceas</p>
<p>ornic regulat, feciorul pofti la masă pe stăpâni. În ziua când îl regăsim, după opt ani, clienții plecaseră de la Riga încă de la 9 și jumătate.</p>
<p>Văzând liniște în biroul soțului său, Maria crăpa</p>
<p>puțin ușa de</p>
<p>la salonașul de lucru.</p>
<p>— Singurel, dragă ? întrebă ea cu glasul cel mai plin de gingășie.</p>
<p>— Singurel, puico, răspunse Riga, lăsând ziarul ce citea.</p>
<p>Și înaintând, o luă de talie și intrară amândoi în salonaș.</p>
<p>Abia își dăduse o sărutare și o ușă se deschise iar doi copilași frumoși ca niște îngeri, un băiețel de vreo șase ani și o fetiță de patru, dăduse busna în odaie, urmați de bonă.</p>
<p>Din brațele mamei în ale tatălui, drăguții de copii, trecuseră ca niște mingi, sărutați și alintați, până ce feciorul îi chemă la masă.</p>
<p>Ce drăgălaș tablou de familie! Copiii, între mamă și tată, copii vorbăreți cu nesecatul lor gust de limbuție și părinții învăluindu-i cu priviri pline de dragoste!</p>
<p>Dragă Riga, știi ce-mi scrie Constanța ? zise Maria, în timpul mesei.</p>
<p>— Nu, îi răspunse Riga. Deodată îi veni în minte vestea sosirei lui Costin și adăugase:A! E vorba poate de întoarcerea în țară a fratelui ei?</p>
<p>— Tocmai și Constanța mă roagă să-i întâmpinăm la gară împreună cu ei. Vrei tu, dragă Riga, să mergem ?</p>
<p>Un fior lung trecuse prin inima lui Riga și i se împrăștiă repede prin tot trupul iar sprâncenele i se încrețiră.</p>
<p>Își amintise, într-un singur minut, de toate întâmplările din trecut, care priveau pe Costin, pe Maria și pe dânsul.</p>
<p>Maria, văzându-și bărbatul că se codește, privise la el cu nedumerire.</p>
<p>Însă în mult mai puțin timp decât se poate</p>
<p>sosirea lui Costin îl neliniștește, nu trebuia să o lase pe Maria a îi ghici. Nu voia s-o mâhnească de fel. De aceia, ridică ochii la soția sa și îi răspunse zâmbind :</p>
<p>— Firește că vom merge. M-am gândit însă atâta ca să văd dacă nu cumva am vreo afacere pentru diseară.</p>
<p>Până la sfârșitul mesei Riga vorbi, numai fiindcă, era silit să răspundă nevestei sale.</p>
<p>Îl preocupă un gând ciudat, iar inima și-o simțea neliniștită.</p>
<p>De ce venirea lui Costin îi aducea această neînțeleasă torturare ? Nu se simțea de fel la îndemână; fața-i se închisese sub greutatea apăsătoare și neașteptată care-i căzuse pe inimă.</p>
<p>În așa stare sufletească, se ridică de la masă și porni la tribunal.</p>
<p>Ocupat cu pledarea, apoi cu urmărirea unor dosare și în urmă prins în vorbă cu câteva cunoștințe, uită impresiunile de dimineață.</p>
<p>Întors acasă, își sărută nevasta, își juca copiii și intră în birou unde se ocupă cu cercetarea mai multor acte și căutarea prin cărți de legi.</p>
<p>Această lucrare ținută până pe la șase, când a fost chemat la masă. Văzuse pe Maria pieptănată ca de vizită și își aminti că avea de ieșit cu dânsa la gară.</p>
<p>Inima i se strânse; îi pieri tot cheful. Dacă Maria i-ar fi zis că nu mai merge desigur că s-ar fi înveselit cel puțin pentru moment.</p>
<p>După două ceasuri se aflau la gară cu doamna Cordea; familia Barbu era deja de mult. Câteva cunoștințe sosiră pe urmă.</p>
<p>Pe fețele doamnei Barbu și Constanței nerăbdarea zugrăvea semnele sale cu culori vii. Domnul</p>
<p>Barbu era mai astâmpărat, căci vorbea cu vreo doi-trei cunoscuți despre politică. Din când în când însă, ochii lui întrebau întunericul nopții. Nicio lumină nouă afară de cele obișnuite la necazuri.</p>
<p>— Oh! că nu mai vine, șopti Constanța anindu-se de brațul Mariei. Ce rău îmi face așteptarea! </p>
<p>— Mai e puțin, răspunse Maria, privind la ceasornicul peronului.</p>
<p>Riga se plimba la braț cu bărbatul Constanței, căci Constanța se măritase deja de patru ani, epocă în care Costin venise în țară pentru cinci zile.</p>
<p>Riga era tulburat în lăuntrul său nu de nerăbdarea de a-și vedea prietenul, ci de faptul că el se întorcea.</p>
<p>Cum îl va primi Maria, cum va fi Costin la vederea Mariei, acestea îl preocupau și avea de gând să le ia seama cât se va putea mai amănunțit. </p>
<p>— Ia privește, zise deodată Constanța către Maria,  și îi arătă cu degetul două luminițe roșii, care jucau în întunericul nopții, dispărând și apărând iarăși.</p>
<p>Luminile se măriră, se tot măriră, până se auzi un șuierat lung.</p>
<p>Familia tresări și se strânse într-un loc cu gâturile întinse, cu privirile ațintite.</p>
<p>Zgomotul mașinii se auzea din ce în ce mai tare; ochii săi roșii se făceau mari și luminoși </p>
<p>trenul intra în raza gării.</p>
<p>— Ah, dar dacă nu va fi venit acum, șopti Constanța cu glas tremurător.</p>
<p>In sfârșit, vagoanele, unul după altul, prind a trece pe de înaintea celor ce așteptau.</p>
<p>— E el! strigă Constanța  și începu a salută cu mâna.</p>
<p>Pe peronul unui vagon de clasa I, care trecea încet, pentru că trenul își micșorase iuțeala aproape cu totul, stătea Costin Barbu.</p>
<p>Cum zări pe părinți, se făcu roșu deodată și salută cu mâna. Dar iată că zări pe Constanța, care o croise înainte după vagon ducând și pe Maria cu dânsa și se îngălbeni.</p>
<p>Până să stea vagonul de tot se apropiară doamna și domnul Barbu și Riga cu bărbatul Constanței.</p>
<p>Costin sări și alergă la părinți. Doamna Barbu plângea de când îl văzuse și plângând îl strânse la sân, sărutându-l de mai multe ori; Barbu era adânc mișcat.</p>
<p>Maria lăsase în timpul acesta, brațul prietenei sale și luase pe al bărbatului său.</p>
<p>Riga se dăduse mai deoparte așa că la dânșii cel din urmă veni Costin să le arate bucuria de a îi revedea.</p>
<p>Cât de frumoasă îi apărea Maria, îi sărută mâna tremurând și tremurând se sărută cu Riga.</p>
<p>După ce lăsă pe feciorul casei să ia lucrurile lui Costin, Barbu porni cu toți ai lui în trei trăsuri, rugând și pe Riga să vină acasă cu dânșii.</p>
<p>— Domnul Costin e prea obosit de drum și de emoție, așa că ne rezervăm pentru altă zi plăcerea de a ne vedea mai mult, răspunse Riga și porni acasă cu soția.</p>
<p>— S-a mai schimbat Costin, vorbea Maria, pe drum.</p>
<p>— Mie nu mi s-a părut, răspunse Riga, cu răceală.</p>
<p>— Îi stă mai bine decât înainte, urmă Maria. Riga tresări și își mușcă buzele.</p>
<p>— Ce bucurie pe Constanța și pe doamna și domnul Barbu, mai zise Maria. De acuma îl vor avea aici cu dânșii. Nu-i așa că-ți pare bine și ție de...</p>
<p>— De bucuria lor, o! Da, răspunse Riga, ascunzând sub un tușit falș tonul rece al vorbelor sale.</p>
<p>Ajuns acasă, începuse a-l chinui ideia că trebuia să viziteze a doua zi familia Barbu și că Costin putea de aici înainte să-l viziteze pe dânsul.</p>
<p>A-și supraveghia soția cât se putea mai pe ascuns ca ea să nu simtă gelozia lui, aceasta era să fie de acum preocupația lui casnică; și odată ce se vedea gelos și trebuia să închidă în adâncul lui chinurile acestei patimi, Riga simțea că trebuia să zică rămas bun și liniștei sufletești până când nu era să mai aibă cauză. Cauza însă, în crobul boalei lui, era Costin.</p>
<p>— În sfârșit, încheiă Riga oftând, șirul cugetărilor lui din acea seară, voi vedea cum vor sta lucrurile în viitor.</p>
</div>
<div type="chapter" n="24">
<head>III</head>
<p>— Dragă Riga, îi zise Maria a doua zi, azi mergem să vizităm pe doamna Barbu.</p>
<p>Lui Riga îi trece un fior prin inimă; răspunse însă cu zâmbetul pe buze:</p>
<p>— Da, dragă Mario, e de datoria noastră.</p>
<p>— Pe ce vreme? ca să fiu gata. Știu că așteptarea nu îți place nici de frică, adaugă ea râzând și petrecându-și degetele prin părul capului lui Riga.</p>
<p>— Azi am de pledat la Curte; pe la ceasul trei cred să scap. La patru, cel mai târziu mergem.</p>
<p>Aproape de ora patru, Riga se întoarse acasă.</p>
<p>Maria îl aștepta, citind. Era gătită ca o poloneză, și fără nicio sculă, afară de inelul de logodnă care nu o părăsea niciodată.</p>
<p>Ochii săi se ridicară de pe carte la intrarea lui Riga. Ce frumoși erau cu seninătatea și cu liniștea unei inimi mulțumită pe deplin!</p>
<p>Se ridică și întâmpinându-l cu zâmbetul ei de iubire îi aruncă brațele după gât.</p>
<p>— Ești gata? o întrebă el privind-o lung.</p>
<p>— Precum mă vezi, răspunse Maria.</p>
<p>— Ce bine îți stă cu rochia asta ! </p>
<p>— Tocmai astăzi mă complimentezi pentru dânsa și am pus-o doar de mai multe ori...</p>
<p>— Ești plină de farmec; te prinde minunat de bine. Nu crezi însă, dragă Mario că ești prea gătită pentru o vizită ca aceasta ce dăm doamnei Barbu, știi, vizită fără nicio pretenție ?...</p>
<p>— Nu, dragă; tocmai că e cea mai simplă rochie ce am... Pe urmă n-am pus, uite, nicio sculă, afară de inelul acesta, zălog al unirii noastre.</p>
<p>— Unde-mi pari așa de frumoasă, de aceea numai te-am întrebat! Altfel, tu știi că nu mă cunosc în ale gătirilor femeiești.</p>
<p>Până a nu avea un motiv puternic de gelozie, Riga dorea ca nevastă-sa să fie cât se poate mai frumoasă și ori de câte ori mergea la baluri cu ea căută să vadă de-i stă bine cu ce era gătită. Niciodată însă nu-i păruse așa de frumoasă ca acuma, cât eră de simplu îmbrăcată.</p>
<p>Și gândindu-se că și lui Costin o să-i pară ca și lui, simții că-1 scurmă ceva la inimă. Cum ar fi vrut s-o vadă îmbrăcată așa încât să pară urâtă chiar!</p>
<p>Însă, femeia cu gust în ale gătelei, femeia care</p>
<p>nu dorește și nu caută a străluci e totdeauna bine pusă și frumusețea ei răsare cu mult mai fermecătoare dintr-o gătire simplă și dintr-o înfățișare lipsită de orice cochetărie studiată.</p>
<p>Astfel era cu Maria Riga: în salonul în care intră, pironia asupra toate privirile și dănțuitorii nu-i lipseau.</p>
<p>Curtezanii nu aveau niciunul însă din aceia ce-o cunoșteau, căci primele încercări le fusese oprite cu o privire numai, cu un gest, cu o vorbă.</p>
<p>Pe urmă și înfățișarea sa demnă, te opri de la primul cuget ce ai fi avut, da a-i înșiră floricele.</p>
<p>Puțin vorbitoare de felul ei, necăutând convorbirea, nu fugea de dânsa când se află pusă astfel încât să fie prinsă în cercul ei.</p>
<p>Atunci vorbea cu atâta gingășie, cu atâta deșteptăciune că te făcea s-o asculți cu drag și să dorești a-i da mereu de vorbit, numai ca s-o auzi mai mult.</p>
<p>Impresia ce făcuse Mariei venirea în țară a lui Costin eră mulțumirea și bucurie dulce, care-i amintea timpul de odinioară al copilăriei.</p>
<p>Ar fi fost ingrată față cu ea însăși dacă n-ar fi simțit nicio plăcere la vederea aceluia ce-i dă-</p>
<p>duse atâtea zile frumoase de jocuri, de glume și de prietenie, la un loc cu drăgălașa Constanța.</p>
<p>Costin o iubise în urmă și o voia mult de nevastă, era în adevăr așa. Dar odată ce Maria nu avusese pentru el decât semnele unei călduroase prietenii, nu-l putuse lua, mai ales că inima și-o dăduse lui Riga.</p>
<p>Urma de aici ca dragostea de soră ce-i păstra Maria, să o fi pierdut ? Nu. Avea bărbat pe Riga;dar putea să aibă frate pe Costin.</p>
<p>Dar dacă Costin tot o iubea și nu frățește, ci</p>
<p>tot ca pe făptura pe care o voise de nevastă, atunci, ce înfățișare trebuia să păstreze ea față cu dânsul?</p>
<p>Va păstra pe aceea ce i-o va dicta cugetul, față cu purtarea lui Costin Barbu. Astfel se gândise și Maria în seara venirii lui Costin.</p>
<p>Și cu toate acestea simțea multă nerăbdare de a se duce cât mai curând la familia Barbu, nerăbdare ce o stăpânise toată ziua.</p>
<p>Până să-și schimbe Riga hainele, Maria își puse pălăria, haina și strigă bonei să-i aducă mai curând pe Vintilă.</p>
<p>Copilașul intră bătând în palme de bucurie că merge la țața care-i dă totdeauna „bomboane".</p>
<p>— Ce fel ? Îl iei și pe Vintilă ? o întrebă Riga.</p>
<p>— Da, tu nu știi că e dragostea Constanței ?</p>
<p>Și apoi să vadă și Costin ce băiat frumos avem. Haidem, răspunse Riga.</p>
</div>
<div type="chapter" n="25">
<head>IV</head>
<p>La scară îl întâmpină Costin, care ajută Măriei să se coboare din cupeu și luă apoi pe copil în brațe.</p>
<p>— Ce mare și frumos s-a făcut Vintilă îi grăi Costin, sărutând copilul.</p>
<p>Mama zâmbi; Riga se coborî fără să zică ceva.</p>
<p>Intrară în salon.</p>
<p>După câtva timp de convorbire, Constanța și Maria trecuse în altă cameră.</p>
<p>Vereanu, bărbatul Constanței, Riga Costin și Barbu se puseră să vorbească de-ale politicii: doamnă Barbu cu doamna Cordea, mama Mariei, de ale casei.</p>
<p>Lui Costin îi părea rău că-i venise Constanței ideea de a trece cu Maria în altă odaie.</p>
<p>Îi era drag să o privească, să o audă vorbind.</p>
<p>Frumoasă se mai făcuse. Avea chiar mai mult farmec decât când era fată.</p>
<p>Costin dormise rău în noaptea aceasta, cu toate că era obosit de drum și de emoțiile  revederii.</p>
<p>Și tocmai una din aceste emoții nu-l lăsase să doarmă; văzuse pe Maria și spuza de pe cărbunele vechei lui iubiri se spulberase.</p>
<p>Până în ziuă nu se gândise decât la dânsa; o vedea parcă înaintea lui în gătire de noapte, mult mai drăgălașă și mai de dorit și o privea cu ochii arzători și plini de patimă. Îi părea atunci că ar fi făptuit o crimă chiar numai să o fi putut strânge în brațele lui și ea să-i fi șoptit că îl iubește și că vrea să fie a lui. </p>
<p>Și astfel lucrase închipuirea lui, chinuindu-l ca într-o toropeală adusă de căldura frigurilor până ce îl furase puțin somnul spre ziuă.</p>
<p>Acum făcu ce făcu, să depărtă de grupul său merse mai întâi la doamna Cordea pe brațul căreia stătea Vintilă foarte cuminte și se juca puțin cu dânsul.</p>
<p>Pe urmă, trăgând cu coada ochiului să vadă dacă îl observă Riga ori nu, se apropiă de ușă și spăla putina frumușel.</p>
<p>Maria și Constanța se aflau în odaia de lucru a doamnei Barbu.</p>
<p>— În sfârșit se întoarse și frate-miu, zicea Constanța. Cât îl doream de mult! Știi Marie dragă, parcă am dobândit cine știe ce lucru de preț !</p>
<p>— Apropo, Constanțo, îi zise Maria, râzând, n-ai de gând să ne facem și cumătre ? De patru ani, măritată și niciun musafir mititel ? Ce fel de vorbă e asta?</p>
<p>— Da, Mario dragă, aștept și eu din lună în lună să văd vreun semn : dar nimic și sigur, nu aș vrea să rămân fără copil. Uite tu, cât ești de fericită!.. mai fericită ca mine, pentru că în lipsa lui Riga ai pe cine îți odihni ochii, ai pe cine să răsfeți și să mângâi;ai pe Vinilă și pe Florina. Eu însă... și apoi Petrică al meu, domnul bărbățel al meu, lipsește cam mult de acasă cu ingineria lui. Uneori, după cum știi, nu îl văd zile întregi, când îl ia cineva la măsurat peste hotare. Acasă apoi și dacă stă uneori ziua întreagă se ocupă mai mult de planuri decât de mine ; și mai are din păcate și ambiția de a scoate o carte de matematică la care lucrează de vreo doi ani.</p>
<p>— Ei, ce vrei dragă Constanțo, bărbații trebuie să muncească și pentru nume, nu numai pentru avere. Pe Riga al meu de multe ori îl mân eu la lucru, că de l-aș lăsa numai la mine și-ar face veacul în ceasurile lui de odihnă.</p>
<p>— Vezi? Va să zică Riga tot găsește mai mult timp de a sta lângă tine, decât al meu ? Lasă, hoțul! Că am să mi-1 dădăcesc eu într-o zi... Zău Mario îți vorbesc serios: Petrică își iubește mai mult meseria decât nevasta... Pe urmă, adaose Constanța mai coborând glasul, am luat seamă că în societate îi cam place să se uite la obraji frumoși...</p>
<p>— Ei, bravo, geloasă! Strigă Maria, râzând. Dar e vreo femeie frumoasă ca tine, răutăcioaso!</p>
<p>— Lingușitoareo! Dar pe tine unde te lași?</p>
<p>— Ah, va să zică ne facem complimente ? Bun! Râse Maria.</p>
<p>—- Să ne facem noi, dragă, că de frumoase ce suntem bărbații noștri nu ne fac măcar o dată pe zi...</p>
<p>— O! Riga al meu e foarte darnic în numerele cele mai drăgălașe ce-mi dă mai toată ziua.</p>
<p>— Vezi ? Iar ? A! Apoi mă faci geloasă de caracterul lui Riga față cu al lui Petrică... Știi că dumnealui nu îmi spune că sunt frumoasă decât când își rezolvă bine vreo problemă de a lui?</p>
<p>— Încheierea după mine e aceasta: bărbatul tău e mai ocupat decât al meu, zise Maria.</p>
<p>— Ba nu, e mai iubitor, e mai duios decât al meu... Lasă, am să-i dau de pildă pe al tău.</p>
<p> Se auzi bătaie înceată în ușă.</p>
<p>— Cine nu ne va fi lăsând în pace ? rosti Maria cu ton ușor de supărare.</p>
<p>— Mare lucru de nu ar fi Costin! răspunse Constanța.</p>
<p>— Atunci în salon drăguță. Nu pot vorbi cu fratele tău aici, odată ce nu e și bărbatul meu. </p>
<p>— În adevăr că e imprudență din partea lui; am să-l dojenesc. Haidem în salon.</p>
<p>Amândouă prietene se ridicară. În acel moment se deschise ușa și Costin se arătă în cadrul ei, zâmbitor, dar încurcat ca un elev de liceu, prins cu scrisori de dragoste în mână</p>
<p>— Mă scuzați... așa e, că v-am...</p>
<p>— Nu, domnule, răspunse Maria cu politețe, pentru că ne pregătiam să trecem în salon.</p>
<p>Și, luând pe Constanța la braț, trecusem pe lângă el lăsându-1 plin de nedumerire.</p>
<p>De ce, față cu dânsul, Maria s-a purtat așa de rece ? Și apoi nici sora lui măcar nu i-a adresat vreo privire binevoitoare. Ce ? A greșit că le-a tulburat convorbirea? Ce? Lui nu-i este învoit să stea cu dânsele de vorbă? Desigur că Maria nu va fi vrut... Ea va să zică, se ferește de a vorbi cu dânsul, când bărbatul ei nu e acolo?... Și apoi i-a zis: „domnule!“</p>
<p>Așa trebuie să fie. Riga se arătă destul de rece</p>
<p>și-i va fi zis și ei să fie astfel...Riga se teme de vechiul amor al meu.</p>
<p>— Și fie, teamă-se! urmă Costin cu cugetările sale. Nu are decât să se teamă. O iubesc și voi răspunde indiferenței Mariei, prin iubire din ce în ce mai aprinsă... Am văzut eu în seara venirii mele că Maria m-a privit destul de prietenește și cu destulă gingășie. Vasăzică, ea simte ceva. Și-a adus aminte de vechea noastră legătură a copilăriei și se va fi înduioșat... Riga i-a comandat însă rezervă și ea caută să-1 asculte... Nădejde; voi începe și eu cu Maria tot pe coarda amintirilor din vremea de altă dată... Trebuie să mă iubească, trebuie să fie a mea. Ce îmi pasă ? O voi despărți de dânsul și o voi lua eu...</p>
<p>Și, înflăcărându-se, privea spre ușa pe unde intraseră în salon Maria și Constanța, cu ochi plini de patimă și de dor.</p>
</div>
<div type="chapter" n="26">
<head>V</head>
<p>După două zile, familia Barbu întoarse familiei Riga, vizita. </p>
<p>Riga nu venise încă acasă. Barbu, tatăl, scuzându-se apoi că are daraveri, lăsă pe soția și pe Costin și plecă.</p>
<p>Costin rămânea dar să ducă singur convorbirea, deși mama lui era de față.</p>
<p>— Domnul Riga nu-i acasă? întrebă și Costin.</p>
<p>— Nu, răspunse Maria. El vine pe la șase mai întotdeuna.</p>
<p>— Doamne, Mario, ai observat tu ceva ? îi zise doamna Barbu, de ce oare Costin și cu bărbatul tău se "domnesc" acuma?</p>
<p>— Nu știu care să fie pricina, răspunse Maria, încurcată.</p>
<p>— Dacă mi-a zis el: „domnule" i-am zis și eu, vorbi Costin, zâmbind și pe urmă numai „domnule" n-ar fi nimic, dar e și foarte puțin prietenos față cu mine...</p>
<p>— A! De unde vă închipuiți una ca asta "domnule Costin" răspunse Maria cu ton de imputare. Riga e tot același..</p>
<p>— Și apoi, chiar dumneata, doamnă, îmi vorbești în a doua persoană la plural.</p>
<p>— Ah! Cât despre Maria, se schimbă vorba, Costine, dragă, zise doamna Barbu. Ați copilărit împreună, așa e; v-ați zis pe nume atâta timp, așa e; dar acum, Maria e măritată și tu om în tot locul; prietenia a rămas, cred, între voi și e frumos să rămână, însă în alte margini cuprinsă și exprimată...</p>
<p>Costin luă înfățișare de contrarietate foarte vădită. Crezuse pe mama sa ca un sprijin. Logica e însă nu sfârși tot așa lucrul...</p>
<p>Maria răspunse în scurt:</p>
<p>Prietenia mea o are domnul Costin, cum o are și pe a soțului meu...</p>
<p>— Mă mulțumesc doamnă, cu cât mi se dă și eu cât mi se arată, zise și Costin, privind însă cu ochii foarte desmierdători la Maria.</p>
<p>Atunci intră doamna Cordea, mama Mariei.</p>
<p>— Eu mai văd de nepoței, de aceea n-am putut să vin până acum... îi zise doamnei Barbu.</p>
<p>Începând apoi să vorbească amândouă, se cam dădură de-o parte.</p>
<p> Costin văzu că momentul e prețios.</p>
<p> — Orice ai zice, doamnă și oricare ar fi felul m ai se vede dumneata nu mai ești cum </p>
<p>ai fost. Chiar acum patru ani, Ia măritișul Constanței, nu știi cât ați vorbit de copilăria noastră ? Nu știi că ți-ai lăsat mâna între a mea ca să ți-o sărut; nu știi că era plăcere pentru noi amândoi să-ți fiu mai mult eu cavaler și dumneata mie pereche ?</p>
<p>Maria se înroșise și privea foarte cu îngrijare către grupul celor două mame.</p>
<p>— Domnule Costin, îmi amintești o îndrăzneală a dumitale pe care eu, din prea multă politețe, nu ți-am imputat-o... Mi-ai sărutat mâna nu în public, ceea ce este permis dar într-un moment de convorbire de-o parte, când acest fapt poate fi luat cu totul în altfel decât ca politețe. Îmi pare bine că mi-ai adus aminte acuma, ca să-ți spun că ai făcut rău. Dacă nu mi-ai fi prieten și frate al Constanței, de atunci ți-aș fi pedepsit îndrăzneala cu alte mijloace decât cu acesta al imputării prietenești.</p>
<p>— Așa dar am greșit ? întrebă dânsul cu ton foarte bine potrivit de adâncă mirare.</p>
<p>— Da și mă faci a crede că ai greșit cu voință, odată ce astăzi se pare că vrei să îți creezi un drept din acea greșală, amintindu-mi și imputându-mi că nu mai sunt ca atunci...</p>
<p>— Doamnă... ești foarte aspră cu mine, răspunse Costin cu tristețe...</p>
<p>Maria privi la dânsul în chip ciudat, zicându-și: Cum ar vrea el să fiu ? Ce are ? Ce vrea ?</p>
<p>— Știi doamnă, că vom avea bal săptămâna viitoare ?</p>
<p>— Nu, domnule, nu știu..,</p>
<p>— Nu mă îndoiesc că vei veni și dumneata cu domnul Riga... fiindcă veți fi cei întâi, invitați.</p>
<p>— De ce ?</p>
<p>— N-am promis niciodată eu ci Riga. Depinde de dânsul dar...</p>
<p>— Dar despre ce e vorba ? întrebă doamna Cordea, care auzise vorbele din urmă ale ficei sale.</p>
<p>— De balul nostru viitor, răspunse Costin și doamna Riga nu promite să vină...</p>
<p>— Cum ? S-ar putea să nu vină ? zise doamna Barbu. Când a mai lipsit Maria de la noi ?</p>
<p>— N-am lipsit de nicăieri, când Riga a avut timp să meargă. Având și acum voi veni... Eu nu i-am impus niciodată în opt ani să mă ducă undeva... El totdauna m-a întrebat pe mine de merg, el a promis și zău, e mai bine așa.</p>
<p>Se auzi clopoțelul sunând și după câteva momente, intră Riga cu portofoliul profesional subțioară.</p>
<p>Simți multe râcâituri la inimă, la vederea lui Costin și mai ales atât de aproape stând de nevasta lui... Dar fața lui nu arăta decât ceea ce împrejurarea cerea</p>
<p>Se aduse vorba iară? asupra balului.</p>
<p>— Când se va da ? întrebă Riga.</p>
<p>— În seara de 1 Noiembrie...</p>
<p>— Pare că nu voi fi atunci în București, răspunse Riga.</p>
<p>— Decât să nu fiți dumneavoastră amândoi, zise doamna Barbu, îl statornicesc mai bine pentru seara de 5 Noiembrie, Duminică.</p>
<p>— De ce să faceți asta pentru noi ? răspunse Riga...</p>
<p>— De ce? pentru că sunteți ca și ai noștri, ai familiei și balul acesta e sărbătoarea întoarcerii cu bine a lui Costin...zise doamna Barbu.</p>
<p>— Vă mulțumim, fie pentru 5 Noiembrie.</p>
</div>
<div type="chapter" n="27">
<head>VI</head>
<p>Casa lui Vereanu e mică, după înfățișarea de din afară, dar foarte drăguță ca fel de clădire.</p>
<p>Cu două caturi și așezată către fundul curții, pare mai mult vilă, împrejmuită de o mulțime de copaci foarte bine îngrijiți. </p>
<p>Tot timpul cât ține verdeața, atât fațada casei, cât și locul de la casă până la poartă e numai frunziș, ederă, brazde cu flori și tufișuri de liliac.</p>
<p>Cum intră cineva în sala de jos, mare, luminoasă și cu gust zugrăvită, are în față scara de marmură care duce la catul al doilea și de-o parte și de alta patru uși, care duc în patru odăi, două ale lui Vereanu, două ale Constanței.</p>
<p>În catul al doilea se află un salon mare, un salon mic de primire zilnică și odăile de culcare și de găteală.</p>
<p>În toate domnește luxul, eleganța și bunul gust.</p>
<p>Vereanu se află în biroul lui. Stă cu fruntea rezemată de o mână și cu condeiul în cealaltă. Ochii îi sunt pironiți pe o hârtie acoperită, fără nicio rânduială, de rânduri negre, de linii mici ce despart rândurile și de altele ce unesc unele părți din rânduri.</p>
<p>Vereanu se ocupă cu problemele, cu lucrările lui de matematică.</p>
<p>Lângă dânsul se află pe un scaun un maldăr de sferturi de hârtie, toate scrise și strânse cu un fir de gumă elastic.</p>
<p>Acolo era munca lui de doi ani și cât mai avea încă de lucru până să-și isprăvească opera!</p>
<p>O lucrare de preț cu multă chibzuială se face și mai târziu decât s-ar crede că se poate.</p>
<p>Zic unii și cred chiar, că o lucrare de știință e mai grea decât o lucrare literară și ca argument aduc aceasta: pentru lucrarea de știință trebuie calcul mult, cunoștințe serioase și multe.</p>
<p>Dar oare pentru lucrarea literară nu trebuie toate acestea ? Bineînțeles, pentru lucrare de artă. Și pentru întocmirea unei asemenea lucrări trebuie să pună cineva în mișcare, calcul, studiu și cunoștințe serioase de oameni. Trebuie observație logică, putere de a fi în natural și în adevăr, fără de a înceta să fii artist: — multe însușiri grele, multe cerințe, multe și iar multe condiții.</p>
<p>Imaginația care odinioară avea mare zbor, nu mai face meritul unui scriitor. Cu imaginația, dădea basme; cu însușirile cerute de progresul de astăzi nu mai poate da decât studiu1 omenești. Cu imaginația punea în vază păpuși, nu atât oameni în carne și oase; cu știința de oameni poate pune în vază oameni așa cum îi plămădește firea.</p>
<p>Pentru lucrare de merit, fie artă, fie știință, trebuie muncă și Vereanu muncea în conștiință.</p>
<p>Vereanu e temperament liniștit. E plin de răbdare. Munca îi place nevoie mare de mult. În sufletul lui îi pare rău uneori că s-a însurat, pentru că nevasta vrea să meargă la toate petrecerile la care e poftită și el îi împlinește pentru că îi e dragă.</p>
<p>Aceasta însă îi răpește multe nopți care ar folosi dorinței lui de studiu și tragerii lui de inimă pentru volumul început. Petrecerea lui cu farmecul cel mai atăgător din lume, e munca și nimic altceva.</p>
<p>Are multă putere de stăpânire asuprăi; — de aici și răbdarea lui cea mare.</p>
<p>Dar odată ce-l scoți din cercul de muncă liniștită și-l duci în lume, e alt om, ca totul nou, cu totul neasemănat cel cu de la biroul de acasă.</p>
<p>Îi place să curtenească femeile frumoase, să le fie cavaler stăruitor și neobosit la dans; să se ocupe în sfârșit cu toate nimicurile ce sunt în deprinderile de prin saloane.</p>
<p>Această schimbare a lui Vereanu dădea mulți fiori de gelozie Constanței.</p>
<p>Căci, își zicea cu drept cuvânt, de ce acasă lucrează pe un cap și rar e cu mine așa de stăruitor, vorbitor și plin de farmec, iar prin saloane e ca flăcău, ca un flutur care aleargă din floare în floare !</p>
<p>Dansa și cu ea, vorbea și cu ea, dar pentru că trebuia să danseze și pentru că vorbea cu fiecare din cunoștințe, timpul petrecut cu acestea era mult mai lung decât timpul petrecut lângă ea. De aceea Constanța nu era niciodată mulțumită de bărbatul ei la petreceri sau acasă.</p>
<p>Nu-i impuse însă niciodată decât în glumă și numai când venise vorba între dânșii despre petrecerile trecute.</p>
<p>Din ce în ce nemulțumirea Constanței creștea iar în urma vorbirii sale cu Maria Riga, se hotărâse ca în anume moment potrivit să vorbească serios cu Vereanu ca să nu mai fie așa.</p>
<p>Caracterul soțului Constanței era de altfel al unui om cinstit, bun și harnic.</p>
<p>Ca înfățișare, înalt, cam subțirel, puțin adus de umeri; brun cu ochii negri, dar foarte plăcut.</p>
<p>Constanța era nebună după el. Și tocmai de aceea și gelozia îi era mare. Pe urmă, nu vedea ea cu ce ochi galeși se uitau cucoanele la dânsul. Ce femei! își zicea ea. Oare așa e dânsa? Face ea oare ochi dulci domnilor de tot soiul ? Ce femei! </p>
<p>Aici însă găsea vinovat și pe Petrică al ei. De ce râdea și se arăta prea prietenos cu dânsele ?</p>
<p>Sculat de la 7 și jumătate Petre Vereanu lucrase până acum când îl găsim noi, la orele unsprezece.</p>
<p>Constanța bătuse în ușă o dată, bătuse de două și dacă văzuse că nu i se zice să intre, deschise ușa și rămase pe prag privind la odorul ei de Petru cum stă confundat în calculele lui.</p>
<p>După chip, nu se prea arăta bine dispusă.</p>
<p>Să se scoale de la 7 și jumătate, Petrică al ei tocmai în momentele celor mai dulci dezmierdări ce și-ar fi putut da unul altuia ! Și pricina ? Matematică! Matematică rece și nesuferită, rivala ei, acasă, după cum prin saloane, rivalele ei erau toate celelalte femei !</p>
<p>Și unde nu dormise tocmai bine, apoi lăsată singură în așternut așa de timpuriu, Constanța nu putea fi în toate apele ei.</p>
<p>— Bună dimineața, Petrică, îi grăi.</p>
<p>El tresări și privi lung la ea, cu gândul la soluția problemei sale; apoi, după câteva momente, îi răspunse:</p>
<p>— Bună dimineața, Constanțo.</p>
<p>Constanța veni lângă Petrică și-i împresură grumazii cu brațele.</p>
<p>— Să știi că sunt supărată pe tine îi zise sărutându-l pe obraz.</p>
<p>— Supărată pe mine ? întrebă el scuturându-și puțin capul de cifrele și de literele calculului său. Și de ce?</p>
<p>— Cum, de ce ? Auzi, mă mai și întreabă. De ce mi te-ai sculat la 7 și jumătate și încă fără să mă săruți ?</p>
<p>— Mi se părea că dormi...</p>
<p>—Într-adins m-am făcut că dorm, numai să văd ce-o să faci...</p>
<p>— Zău, îmi era teamă să nu-ți stric somnul... zise Petrică, sărutând-o.</p>
<p>— Soția iubită nu se supără niciodată când se deșteaptă în sărutările bărbatului ce iubește...Dar tu, Petrică, nu mă mai iubești; tu îți iubești numai matematica ta, vorbi Constanța cu tristețe.</p>
<p>— De ce vorbești așa? Ai voi tu oare să-mi las ocupația ? Să stau ca un leneș ?</p>
<p>— Nu, Petrică dragă, începu ea cu blândețe, nu vreau așa ceva. Dar sufletul cere să aibă și el partea lui de mulțumire... Serile să lucrezi mai puțin și să vezi și de mine; atunci de timpul zilei, zău că nu m-aș plânge, iar când suntem la petreceri să cauți și de mine, nu numai de nevestele altora, de care parcă nu te mai poți despărți...</p>
<p>— Constanțo, ești geloasă, — îi răspunse Petrică. Saloanele au socotelile lor... .</p>
<p>— Ca și matematica ta... văd...</p>
<p>— Ca și matematica mea, dacă vrei... și odată ce te afli în ele, trebuie să te supui, ori dacă nu, să nu le mai vizitezi. Ai voi tu, de pildă, să stau numai cu tine ? Ce ar zice aceia ce au venit ca împreună să petrecem o seară plăcută? Ba nu zău, judecă și tu. Zicând, o sărută...</p>
<p>— Știu, așa e, Petrică; oricum însă te prea interesezi de cucoane. Aș fi absurdă să pretind cele ce ai zis tu, dar aș fi și prea simplă ca să nu deosebesc pe curtenitorul altora de bărbatul ce își vede cu iubire de nevestica lui... Uite-te la Riga. Nu dansează și Maria cu alții ? Dar unde se află să vezi pe Riga vreodată că înșiră floricele cucoanelor și că stă numai împrejurul lor ? Își face datoria impusă de convenințele unui salon și încolo îi dă soției lui...</p>
<p>Constanța încerca să-și păstreze tonul de imputare blândă; se vedea însă fără voia ei, că-i cam clocotește sângele și că imputarea îi era serioasă cum trebuie.</p>
<p>Petrică se uită la ea zâmbind, apoi îi luă capul în mâini și sărutând-o de mai multe ori, îi șopti:</p>
<p>— Bine, Constanțo, voi fi de acum după dorința ta. N-am făcut-o din rea voință, ori, ca să zic mai bine, din ștrengărie, ci din politețe. În sfârșit, am fost așa, crezând că fac bine. Fii liniștită... și dovada vei avea-o la balul apropiat al mamei tale..</p>
<p>Constanța își redobândi veselia firească.</p>
</div>
<div type="chapter" n="28">
<head>VII</head>
<p>Maria Riga avea atât de înrădăcinată în ea simțirea cinstei și a tuturor datoriilor de femeie, soție și mamă, încât atribuia cu ușurință tuturor, la bărbați ca și la femei, această simțire.</p>
<p>Crezând dar pe toți cum se vedea pe dânsa, nu a fost puțin mirată de felul cum se purtase Costin față cu ea, în timpul vizitei lui cu familia.</p>
<p>Pe urmă îți zise că dacă Costin tot o iubește în adevăr, lucru ce i se părea dovedit, apoi aceasta venea din amintirea iubirii de odinioară. De aceea îi cerea el o pornire mai duioasă decât aceea ce i-o arăta dânsa.</p>
<p>Broda niște fâșii pentru o acoperitoare de pat când intră servitoarea, nechemată.</p>
<p>— Cuconiță, a venit un domn și zice că-l primești, măcar că nu e boierul acasă ?</p>
<p>Mi-a dat și biletul ăsta...</p>
<p>— Costin Barbu... Să poftească.</p>
<p>Lăsând lucrul pe canapea, se ridică și îl</p>
<p>întâmpină în biroul lui Riga, apoi îl învită în salonaș.</p>
<p>Costin îi sărută mâna.</p>
<p>— Mă temeam să nu te găsesc acasă... vorbi el, așezându-se pe scaunul ce-i înaintă Maria.</p>
<p>— Nu ies niciodată singură, când nu ies cu mama .. Când are timp Riga, ieșim împreună totdeauna.</p>
<p>— Nedespărțiti, vasăzică.</p>
<p>— Cum vei fi și dumneata, nu mă îndoiesc, după ce te vei însura, zise Maria.</p>
<p>— A, nu cred...</p>
<p>— Cum se poate? întrerupse Maria.</p>
<p>— Dă-mi voie, nu isprăvisem. Nu cred să mă însor vreodată, aceasta era să-mi fie fraza întreagă.</p>
<p>— Să nu te însori ? făcu Maria, râzând. Totdeauna aceeași vorbă la toți flăcăii și la toate fetele până ce nu iubesc.</p>
<p>— A! apoi tocmai aici e buba : „până ce nu iubesc'' și eu nu voi mai iubi... Nu mai pot deloc să iubesc.</p>
<p>În acest timp privirea lui era aprinsă și ațintită asupra Mariei; ea nu răspunse nimic.</p>
<p>Atacul lui Costin era prea de-a dreptul.</p>
<p>— Ce face doamna Barbu ?  schimbă ea vorba : ce face domnul Barbu, Constanța, domnul Vereanu?</p>
<p>— Mulțumesc, sunt bine cu toții, răspunse Costin, mușcându-și buzele. Țărâmul era foarte bun și convorbirea mergea de la sine strună; Maria îl înțelesese și îi schimbase cursul.</p>
<p>Maria, vasăzică, se temea de iubirea lui.</p>
<p>Urmară câteva secunde de tăcere. Maria sună.</p>
<p>— Suni? De ce? întrebă ea</p>
<p>— Să poftesc și pe mama, care va fi veselă să te vadă,  răspunse Maria.</p>
<p>Două scântei de mânie luciră în ochii lui, cu toate astea răspunse foarte bucuros.</p>
<p>— A! da, cu plăcere o voi vedea și eu.</p>
<p>Servitoarea intră.</p>
<p>— Dulceață și cafea pentru domnul și poftește și pe mama aici, se adresă ei.</p>
<p>Rămași singuri, Costin luă în mâini albumul și îl deschise.</p>
<p>La a treia pagină se opri, privind lung, apoi oftă, iar după două trei clipe căuta la Maria.</p>
<p>— Am dat peste portretul acesta... Îl cunoști doamnă? întrebă el cu glas înduioșat.</p>
<p>— Portretul meu de când aveam doisprezece ani... răspunse Maria</p>
<p>— Pe atunci aveam și eu 19... Îți mai aduci aminte de vârsta noastră de atunci cu toate jocurile și cu speranțele noastre în viitor?</p>
<p>— Speranțele mele s-au îndeplinit, domnule Costin, răspunse Maria, cu ochii la lucrul său.</p>
<p>— Dar ale mele nu, doamnă, de aceea îmi amintesc totdeauna trecutul cu plăcere, dar și cu mâhnire... cu regrete. Dumneata nu-ți aduci aminte de trecut... și bine faci... În fața fericirii de azi, amintirile dumitale de odinioară sunt foarte șterse !...</p>
<p>Glasul lui era plin de amărăciune, ochii lui aveau căutătura imputării.</p>
<p>— Șterse, nu domnule Costin ; dar, am mai vorbit amândoi de ele, și...</p>
<p> —Și... a tot vorbit mereu este...</p>
<p>Servitoarea intră cu dulceața și cafeaua. Maria respiră. .</p>
<p>-O să vie și cucoana mare, coniță.</p>
<p>— Bine, zise Maria. Ce fac copiii ?</p>
<p>— Tocmai acum au venit cu bona de la plimbare.</p>
<p>Amintise de copii, ca să dea a înțelege lui Costin că trecutul era mult mai departe decât voia Maria să spună.</p>
<p>— Să mi-i aduci aici pe amândoi, zise ea servitoarei, care, ieși cu tava.</p>
<p>— Cel puțin, vorbi Costin cu zâmbet trist, îmi pare bine că ești deplin fericită. Atât numai, doamnă, nu îți crește copiii la un loc cu alți copii de sex deosebit, cum am crescut noi. Unul sau altul din ei ar putea suferi pe urmă...</p>
<p>— De asta dată atacul era de-a dreptul. Costin îi spunea Mariei că suferi, prin urmare că tot o iubea. </p>
<p>Dar de ce tot spunea aceasta?</p>
<p>De ce ținea să-l știe ea că suferea? De ce, odată ce dânsa nu-i dăduse nicio speranță că-l va iubi, că va fi a lui ? Avea dânsa vreo vină ? Nu. Atunci Costin o făcea din răutate. Dar pricina răutății ?</p>
<p>Cu ochii țintă la lucrul său, așa se gândea Maria, în timp ce Costin își sorbea cafeaua cu ochii în răstimp la dânsa.</p>
<p>Doamna Cordea intră cu copiii. În opt ani trecuți, mama Măriei s-a mai îngrășat. Regretă și acum, plângându-l chiar uneori, pe soțul său, dar starea de fericire a fiicei sale și faptul că e mamă mare iubită de nepoți mititei, au făcut-o și o fac să se găsească bine și să ducă viața liniștită lângă fiică și ginere.</p>
<p>Cu intrarea doamnei Cordea, Costin pierduse orice nădejde de a mai vorbi cu Maria despre ce-l durea să vorbească, iar Maria se bucura, făgăduindu-și de a nu mai primi pe Costin, singur, fiindcă îi tot amintea de dragostea lui.</p>
<p>După cinci minute de la intrarea doamnei Cordea, Costin pleca. În stradă, tocmai la poarta casei, se întâlni cu Riga, în trăsură.</p>
<p>Riga îl salută cu răceală. Costin privi pe urma lui, grăindu-și:</p>
<p>— Mă tratezi cu indiferență... O să-ți plătesc eu cât de târziu, domnule fericit, căci Maria tot a mea va fi, de voi ști că un ceas după aceea voi muri...</p>
<p>Costin dăduse examenul de liberă practică și începuse a face vizite medicale pe aici pe acolo.</p>
<p>Peste câteva zile apoi trebuia să fie numit medic secundar la un spital și într-un post de suplinitor la o catedră a facultății de medicină, până la concurs.</p>
<p>Tânăr, frumos, bogat, cu viitorul destul de însemnat, care părinte de familie nu i-ar fi dat fata ?</p>
<p>Și deja ochii mai multora se ațintiseră asupra lui. Ba unul din cunoscuți îi și deschisese vorba pentru o fată orfană de părinți, dar bogată și cu speranțe de multă moștenire încă.</p>
<p>— Mă voi gândi, răspunsese el.</p>
<p>Patima pentru Maria Riga îi stăpânea și desigur mai mult ideea că Maria e a lui Riga și că Riga e fericit, îi aprindea această patimă și—1 făcea să se uite cu totul în ea.</p>
<p>Ieșind de la Maria Riga, Costin se simți cuprins de oarecare ciudă și pentru dânsa.</p>
<p>Și ciuda i se mărea cu cât se gândea mai mult la iubirea ce avea Maria pentru Riga, la îndărătnicia ei de a fi statornică și la nenorocul lui că nu a avut parte de dânsa, ca lui să-i fie așa de credincioasă și pentru el așa de iubitoare.</p>
<p>Și, apoi dânsul nu-i cerea numai nopți de plăcere, nu o voia amantă, dar soție. Căci adânc îi intrase în cap ideea de a ajunge s-o despartă de</p>
<p>Riga, și hotărârea de a încerca și de a chema izbânda măcar de astă dată de partea lui.</p>
<p> Trebuia dar, ca la cea mai apropiată ocazie, să facă așa încât să aibă convorbirea limpede cu dânsa, când să se hotărască le aun fel.</p>
<p> Și ocazie mai nimerită ca seara de 5 Noiembrie, rar mai putea găsi. Balul era să fie acasă la el, putea deci să pregătească locul, să hotărască prilejul.</p>
</div>
<div type="chapter" n="29">
<head>VIII</head>
<p> Costin singur la vizită și în lipsa lui? Aceasta tulbură rău pe Riga.</p>
<p> Și fiindcă Maria îi spusese că n-a stat mai mult de un pătrat de oră, sau 20 de minute cel mult, că i-a dat cafea și dulceață și că a venit și muma ei cu copiii. Riga calculă distanțele de timp dintre sosirea lui, aducerea dulceței și intrarea soacrea-si și deduse că n-a stat așa de mult singur cu soția lui.</p>
<p> Că a avut timp destul însă să-i spuie vorbe curtenitoare, aceasta o recunoștea Riga, și nu-i venea la îndemână.</p>
<p>Față cu oricare alt bărbat, Riga știa purtarea soției sale, era încredințat de mult că Maria nu era cochetă, că respingea curtenirile, că nu-i plăcea în sfârșit, decât bărbatul ei, și totuși era gelos. </p>
<p>Însă față cu Costin, de care pe lega amintiri de copilărie, față cu Costin de care știa că Maria fusese iubită odată și de care vedea că e iubită și acum, ceea ce dovedea statornicia din partea lui, cum se purta oare Maria?</p>
<p>Era ea simțitoare la dovada ce-i da Costin?</p>
<p>Simțitoare? De ce, odată ce Maria nu-l iubise în trecut?</p>
<p>Nu, o femeie ca Maria răspundea desigur, încercărilor lui Costin, prin politețe și, la nevoie chiar prin răceală și prin căutarea de a nu-l mai întâlni.</p>
<p>Se liniști curând în ce privi pe Maria, dar în ce privea pe Costin nu putea să se liniștească atât de ușor, ba nu va izbuti poate niciodată să aibă liniștea din trecut.</p>
<p>Seara de 5 noiembrie veni.</p>
<p>De cu ziuă încă vânatul adusese puzderie de nori și toți făcuseră pânză deasă amenințând o ninsoare.</p>
<p> Către seară prinse a fulgui rar, parcă jumulea cineva gâște prin aer și împrăștia fulgii, iar apoi o luă deasă, deasă, că abia vedeai la cinci pași. </p>
<p>De altfel, ningea liniștit și fulgii erau mari ca gologanul de zece.</p>
<p>La poarta casei Barbu și de o parte și de alta a scării, ardeau câte două mari torțe în care fulgii de zăpadă se topeau sfârâind.</p>
<p>Casa, în întregul ei, iluminată înlăuntru.</p>
<p>În curtea mare și pe stradă trăsurile se orânduiau spre așteptare, după ce-și descărcau stăpânii la scara de intrare, deasupra căreia se făcuse în grabă un acoperământ de pânză.</p>
<p>Înlăuntru, societatea cea mai aleasă ca naștere sau ca inteligență. Domnul Barbu prefera pe cea din urmă, dar le primea pe amândouă.</p>
<p> În lume era, cu lumea se aduna, și întrucât aparențele lustresc persoanele și lumea în contra lustrului nu e, și Barbu n-avea ce face.</p>
<p>Ce de mai observații poate face cineva într-un salon mare, în care se înfățișează tot soiul de mutre de pretenții și patimi!</p>
<p>Oamenii ușurei, vanitoși, neîndemânatici când vor să fie ceva, să se arate ceva, sunt într-o adunare ca niște cadavre înecate în mare.</p>
<p>Apa sărată, repede le scoate în undă și le face să plutească în deplina lor goliciune, văzute de toți cei ce se află pe malul verde și sănătos.</p>
<p>Constanța Vereanu, și ea doamnă de gazdă, primea femeile împreună cu mama ei.</p>
<p> Era splendid de frumoasă în rochia ei de un  albastru-șters montată cu dantele foarte fine creme.'' </p>
<p>Barbu, Vereanu și Costin primeau pe bărbați.</p>
<p>Costin era nervos, neastâmpărat. De cate ori se deschidea marea ușă de la intrare, ochii săi deveneau lucioși, pironiți, corpul său lua înfățișarea așteptării. Și când persoanele ce intrau,nu erau, se vede, cele dorite, se da mai deoparte, lăsând pe ceilalți să primească.</p>
<p>În timpul venirii spre cas Barbu, a familiei Riga, doamna Cordea zise, fiind în trăsură:</p>
<p>-Știți ce, una, copii? La intrarea cea mare va fi zăpăceală cu hainele. Noi să intrăm pe strada cealaltă și pe ușa cea mică și să ne lăsăm hainele într-o odaie din cele mici...</p>
<p>-Bună idee, zise Riga și în acel timp cugetă:astfel, Costin, care va aștepta să dea de grabă Mariei brațu, ca s-o conducă în salon, va fi păcălit. Voiu să am satisfacția asta puțin însemnată și lui să-i facă mare necaz.</p>
<p>Erau ceasurile unsprezece. Primul semnal de vals se dăduse deja și Maria Riga nu se mai arăta.</p>
<p>Costin nu se mai dezlipea de la ușa sălii care da în sala mare de la intrare.</p>
<p> -A! de-ar veni valsul până va veni ea, să mă arunc, de cum îi voi da brațul, în val-vârtejul perechilor, își zicea el.</p>
<p>Nu știu cum însă își aruncă ochii spre ușa salonului și zări pe Riga. Tresări atunci, înaintă și se opri pe prag.</p>
<p> Maria dansa cu Vereanu, cumnatul lui Costin.</p>
<p>-Pe unde ciorile au intrar, frate? Pe coș?</p>
<p>A! să știi că Riga mi-a făcut-o...Au intrat pe din dos...pe strada cealaltă.</p>
<p>Intră în salon și merse de salută pe Riga.</p>
<p>-Ați venit de mult? întrebă el.</p>
<p>-Da, de jumătate de oră aproape și am intrat prin strada cealaltă.</p>
<p>Riga apăsă pe vorbe puțin și zâmbi ironic.</p>
<p>Costin își mușcă buzele și înghiți ironia prietenului său.</p>
<p>Tocmai atunci Vereanu lăsa pe Maria. Costin se înclină lui Riga și merse la dânsa.</p>
<p>-Închipuiește-ți doamnă, că nu știam încă dacă ați venit îi grăi el, după ce-i dădu bună seara și îi luă brațul... Eram foarte îngrijorat nu cumva să te rețină acasă vreo indispoziție.</p>
<p>— Doar asemenea întâmplare să mă fi oprit,domnule; altfel, făgăduisem, și trebuia să împlinesc...</p>
<p>— Îți mulțumesc doamnă; eu, unul, sunt fericit...</p>
<p>— Fericit, domnule? mulțumit poate fiindcă e atâta lume, înțeleg, dar fericit pentru că sunt eu,nu înțeleg de fel.</p>
<p>Tonul Mariei era aspru. Costin se înroși mai tare decât îl înroșise avântul jocului și simți că mânia îl îneacă.</p>
<p>Vasăzică avea să se războiască crâncen cu vechea tovarășă de jocuri din copilărie.</p>
<p>Fie, în lături nu se va da și isbânda, după atâta luptă plină de necazuri era să-i fie însuțit mai dulce.</p>
<p>O conduse la loc și, înclinându-i-se, o lăsă și se duse de invită o domnișoară.</p>
<p>Riga se apropia de Maria.</p>
<p>— Pari supărată, Mario, am ghicit? o întrebă el, căci îi observase vorbind și acum vedea, în adevăr, că Maria arătă contrariată.</p>
<p>— Nu, drăguță, răspunse ea zâmbind, ca să-și asigure bărbatul.</p>
<p>— Atunci? Dansăm ?</p>
<p>— Da, cu plăcere și cu iubire, adăugase apoi,încet de tot.</p>
<p>În vremea aceasta Constanța Vereanu, dansând chiar, căuta să-și observe bărbățelul.</p>
<p>Cum era de gătit, Petrică îi părea neasemănat de frumos.</p>
<p>Și mândră era Constanța de frumusețea soțului ei, dar și geloasă, căci îl vedea că nu-și ține făgăduința, și doar i-o reamintise, înainte de-a pleca la bal.</p>
<p>Dar ce-i faci deprinderii ? Vereanu nu se putea stăpâni, odată ce se află în fața sexului frumos, departe de calculele lui matematice.</p>
<p>Valsul sfârșindu-se, Vereanu rămase lângă bruneta plină de farmec, cochetă fără margini și vorbăreață cu mult duh, care-1 încuraja mereu cu vorba și cu privirea.</p>
<p>Maria luă la braț pe Constanța și, însoțite de Riga și de un tânăr neînsurat, începură a se plimba prin salon și a vorbi.</p>
<p>Constanța nu-și mai lua ochii de la Vereanu.</p>
<p>El râdea cu bruneta, bruneta da ochii peste cap și făcea o mulțime de cochetării care deveneau ridicole în cele din urmă.</p>
<p>— A! Ce uitai! zise deodată Constanța, nemaiputând suferi ce făcea Vereanu. Te rog, Riga, vezi dacă poți să chemi încoace pe Vereanu...</p>
<p>— Mai degrabă pot eu să vă îndatorez, doamnă, zise tânărul, căci am cunoștința doamnei Pădeanu...</p>
<p>— Doamna Pădeanu ? întrebă Constanța... Cine e doamna aceasta?</p>
<p>— E soția directorului de la ministerul de interne, răspunse tânărul Nicolau.</p>
<p>— Sunteți atunci dumneavoastră, atât de bun,să-l chemați?</p>
<p>— Da, doamnă, și zicând, se depărtă.</p>
<p>După câteva momente tânărul Nicolau rămânea de vorbă cu doamna Pădeanu, după care murea de dragoste, iar Petrică Vereanu venea în grupul nevestei sale.</p>
<p>— Petrică, mă duci la bufet ? îi zise Constanța, luându-i brațul.</p>
<p>— Da, dragă, să mergem, ne însoțiți ? se adresă apoi către Mana și Riga.</p>
<p>— Bucuros, răspunse Riga.</p>
<p>Până la bufet însă, Vereanu se mai opri de două, trei ori ca să schimbe câte o vorbă cu niște doamne.</p>
<p>Constanța zâmbea, fără să vorbească, dar în inima ei se înfuria: nici cu dânsa la braț nu se astâmpără?, bunătatea ei de bărbat.</p>
<p>Când să intre în bufet, Costin și tatăl său întâmpinară pe Maria și pe Riga.</p>
<p>— Noi abia ne văzurăm până acum, zise domnul Barbu.</p>
<p>— Ești boierul de gazdă și n-ai ce face, râse Riga.</p>
<p>— Ai dreptate. Apropo, Riga, ești bun să vii puțin încoace?... Am să te întreb ceva într-o chestie care ne interesează pe amândoi...</p>
<p>— Bucuros, răspunse Riga, cu inima în foc însă, căci 1ăsa pe Maria cu Costin. Dar n-avea încotro. Deci, se supuse.</p>
<p>-Costin, vezi de Maria... grăi Barbu.</p>
<p>-O ! Da, cu plăcere, tată.</p>
<p>Și un zâmbet de triumf i se ivi pe buze; era ca răzbunare pentru festa ce-i jucase Riga.</p>
<p>Acesta și Barbu se duseră într-un colț, dar nefiind nici acolo bine, trecură într-o cameră d-alături.</p>
<p>Riga devenise eminent avocat și lui Barbu îi plăcea să se sfătuiască cu dânsul în multe chestiuni de procedură cu privire la procesele ce aveau adeseori împreună.</p>
<p>A doua zi, Barbu trebuia să pledeze într-un proces, care era să devină celebru, și cu toate că el îl studiase în amănunt, voia să aibă și părerea tânărului său diștipol.</p>
<p>Dar, la întrebările ce-i puneà Barbu, Riga cu gândul la nevastă, răspundea distrat...</p>
<p>Atunci Barbu îi zise râzând, fără nicio răutate însă: </p>
<p>— Mi am găsit și eu timpul tocmai acuma...</p>
<p>Riga, văzând portița de scăpare, se grăbi să zică:</p>
 <p>— Nu face nimic, domnule Barbu; mâine dimineață însă viu pe la opt și jumătate la dumneata și, de vei avea nevoie, îți voi da și eu în pledare, slabul meu concurs.</p>
<p>— Mulțumesc, Riga, primesc cu grabă.</p>
<p>Se despărțiră. Riga alergă în bufet. Maria nu era nici acolo, nici în salon, cu toate că se juca polca.</p>
</div>
<div type="chapter" n="30">
<head>IX</head>
<p>Cum nu mai văzu pe Riga și pe Barbu, oferi o roadă zaharată, Măriei, iar în timp ce doamna</p>
<p>Riga se îndeletnicea cu ea, Costin îi desprinsese cu cuțitașul, foarte încet, o fundă de d-inapoia rochiei.</p>
<p>— A ! doamnă, îi rosti, ți s-a desprins o fundă.</p>
<p>— Cum se poate ?...</p>
<p>— Da, uite-o aici, atârnă...</p>
<p>Și apucându-i o mână, i-o puse la locul unde funda atârnă.</p>
<p>— Condu-mă, te rog, în camera mamei dumitale și trimite-mi o slujnică să-mi aducă un ac cu ață...</p>
<p>— Cu plăcere, doamnă; pururea gata să te îndatorez, și-i oferi brațul.</p>
<p>Ajunși în camera doamnei Barbu, Costin o lăsă pentru câteva minute și se întoarse, el singur, cu acul și cu ața.</p>
<p>— Prea multă osteneală din parte-ți, domnule Costin; o să te rog însă să-mi trimiți și slujnica, pentru că eu singură nu pot coase...</p>
<p>— Nu e mare lucru, doamnă, să o prind eu la loc, căci m-am obișnuit în timpul șederii la Paris, cu dresul rufăriei..</p>
<p>—Iată o îndatorire pe care n-o pot primi domnule Costin...</p>
<p>Costin luă chip de tristeță adâncă.</p>
<p>— Acum 12 ani nu m-ai fi refuzat... Ţi-aduci aminte când m-ai rugat singură să ți prind o hăinuță neagră care tocmai se desfăcuse la subțioară ? Ţi-aduci aminte ?</p>
<p>— Ţii minte toate, cum văd ! Aceasta dovedește memorie excelentă...Funda mea rămâne însă tot neprinsă...</p>
<p>— Va fi într-un moment, și zicând, îngenunchiă, și cu îndemânare, mai înainte ca Maria să se poată opune, el începu să coase.</p>
<p>— Memorie excelentă, ai zis... Nu știu zău, de-o am așa, dar știu că nimic nu pot uita din tot ce privește copilăria noastră. De ce te arăți acum doamnă, atât de ceremonioasă, față cu mine ? De ce?</p>
<p>Glasul lui Costin erâ mângâios, dulce și tremurător...</p>
<p>— Ești curios de tot, domnule Costin. Cum vorbești dumneata să mă port față cu un om care nu-mi e nici frate, nici rudă ?</p>
<p>— Dar care ți-e cel mai statornic și devotat prieten, ceea ce prețuiește adeseori însutit decât un frate, o rudă.</p>
<p>— Aceeași prietenie o am și eu, domnule Costin, dar sunt femeie și dacă ai fi în locul meu, tot astfel te-ai purta și dumneata față cu prietenul Costin din copilărie.</p>
<p>Amintirile nu se șterg domnule Costin, dar starea omului se schimbă. Din copil se face matur și are deplină conștiință de poziția și de datoriile sale, și apoi, ca să-ți spun pe față tot ce am în cuget, astfel cum mă port eu ca femeie, față cu dumneata ca bărbat străin, e bine și n-am nimic a-mi impută.</p>
<p>— Nu m-ai iubit niciodată Mario, îndrăzni el să zică, de aceia îmi răspunzi așa ! Glasul iubirii redeșteptată este altfel, e ca glasul meu, și știi bine cât te am iubit și cât te iubesc încă...</p>
<p>— Neîndemânatic croitor ce ești... n-ai sfârșit încă ? zise ea.</p>
<p>Glasul lui Costin era duios, aprins! întrebarea Mariei care vădea ironia, căzu duș de apă rece peste tot corpul lui. Rupând firul de ață, se ridică și veni în fața ei. Era palid ca un cadravu.</p>
<p>Maria îl privi cu teamă.</p>
<p>— Ce ai ? îl întrebă ea.</p>
<p>— Ce am ? Moartea în inimă Mario ! La iubirea mea curată, arzătoare și duioasă, răspunzi prin ironie.... Dar ce ți-am făcut de mă tratezi astfel? zise el împreunând mâini rugătoare...</p>
<p>— Domnule Costin, răspunse Maria cu ton plin de demnitate, domnișoara Maria Cordea te-a putut asculta odată, fără totuși a-ți da vreo speranță; doamna Maria Riga te roagă a nu-i mai vorbi niciodată de acum, cu graiul ori cu privirea, de nesocotită patimă ce ai, dacă voiești să-ți mai păstreze prietenia de odinioară de care faci atâta caz...</p>
<p>Cred că e de ajuns...</p>
<p>Și zicând, trecu pe dinaintea lui, rece și mândră, și ieși.</p>
<p>Costin rămase mut, încremenit, cu ochii rătăciți, pe urma ei, cu urechile țiuindu-i ca și cum o ceată de țânțari s-ar fi plimbat în jurul capului lui.</p>
<p>Apoi, veninduși în fire, simți sângele aprinzându-i-se de mânie și năvălindu-i spre cap. Ochii i se însângerară, privirea îi deveni sălbatică, mâinile începură a-i tremura și rosti cu glas înăbușit:</p>
 <p>— Te voi avea atunci cu sila, virtuoasă matroană a Bucureștilor !</p>
<p>Pieptul îi ardea de parcă înghițise cărbuni aprinși. Trecu în bufet și bău două pahare de apă rece, care, îl mai liniștiră.</p>
<p> Tocmai ieșea Maria din camera doamnei Barbu, când iată o întâmpină Constanța.</p>
<p>— Riga e neodihnit, vino mai iute.</p>
<p>— Unde ai fost drăguță? o întrebă, apărând și dânsul și-i luă brațul.</p>
<p>— Mi se desprinsese funda de la spate și am stat de mi-am prins-o... răspunse Maria cu liniște.</p>
<p>— Haide să jucăm cadrilul, că s-a dat al doilea semnal, îi zise Riga. Facem față cu Vereanu...</p>
<p>— Și cu mine, completă Constanța. Am voit eu într-adins să fim noi câte patru, ca să-l mai astâmpăr pe Petrișor al meu, că prea curtenește cucoanele, ștrengarul...</p>
<p>Cadrilul începu.</p>
<p>Domnul Petrișor nu era tocmai voios, își pusese în gând să facă față c-o doamnă foarte tânără și drăgălașă, care îi fusese prezentată în acea seară și când colo Constanța îl oprise pentru dânsa, ba încă îl și certase puțin din pricina convorbirii lui cu doamna Pădeanu.</p>
<p>Costin rămas fără păreche, se mulțumi să se așeze pe un scaun în fața Mariei.</p>
<p>Se liniștise și revenise la simțiri mai bune. Tot cu dorul de a o avea pe Maria, dor neschimbat, se hotărâse însă să ia lucrul de acum foarte cu încetul, să se arate pocăit de îndrăzneala lui, s-o familiarizeze din nou cu el și să caute să câștige încrederea lui Riga, cu riscul de a se umili înaintea lui, îndatorindu-1 și lingușindu-1...</p>
<p>Când începu polka-mazurka, Costin se prezintă Mariei. Dacă n-ar fi fost doamna Barbu lângă dânsa, l-ar fi refuzat, preferând să nu mai danseze tot restul serii.</p>
<p>Primind, se avântă în joc.</p>
<p>Costin era dansator excelent,era plăcere deosebită, căutată de doamne, să fie dansate de el.</p>
<p>Și apoi și pentru Maria acest joc era cel mai atrăgător.</p>
<p>Costin înconjură de trei ori salonul cu Maria, în care timp îi șopti:</p>
<p>— Aș rămâne mâhnit în sufletul meu, pentru toată viața, doamnă, dacă nu mi-ai ierta îndrăzneala; știi prea bine că iubirea multă zăpăcește, ia omului câteodată adevărata cunoștiință de sine și de altul... Dar... judecata sănătoasă își ia locul, pierdut pentru un moment, și atunci voința vine, sinceră și stăruitoare... Mă ierți, doamnă?</p>
<p>Maria tăcu. Nu era încă pe deplin încredințată....</p>
<p>După câteva momente Costin reîncepu :</p>
<p>— Purtarea mea pe viitor, te va încredința de sinceritatea mea, doamnă. De aceea, fiindcă te ferești a mă crede, nu-ți mai cer iertarea, rămânând să mi-o arăți singură, când îți voi fi dobândit încrederea.</p>
<p>De astă dată tonul lui Costin dădu Măriei convingerea. Cu toate astea tot nu i răspunse.</p>
<p>Pentru cotilion, Costin pută să-i aibă făgăduința, însă, când Riga află aceasta, își invită nevasta la plecat acasă, singurul dans care-i plăcea lui, după ora unu.</p>
<p>Cu toate stăruințile doamnei Barbu și a Constanței, Maria nu mai voi să stea, deși Riga părea dispus să cedeze. Maria cunoștea deprinderile soțului ei și se obișnuise cu ele fără să regrete.</p>
<p>Porniră.</p>
</div>
<div type="chapter" n="31">
<head>X</head>
<p>Au trecut câteva luni d-atunci.</p>
<p>Prinde a se dezprimăvăra, cu venirea lui Martie.</p>
<p>Într-un landou foarte elegant, Riga cu soția și cu copiii se află la șosea.</p>
<p>Timpul e frumos, landoul lor era deschis.</p>
<p>Costin, pe un cal de rasă, minunat de bine dresat, trece pe lângă ei, salută și întorcându-se, rămâne pe lângă landoul ce mergea încet.</p>
<p>Maria răspunde foarte amical, Riga îi intinde mâna chiar și-i zâmbește.</p>
<p>În aceste cinci luni aproape, Costin devenise un comedian desăvârșit. Respectuos la culme, cumpătat în vorbă ca și în priviri, redobândise încrederea Mariei, care uitase îndrăzneala din trecut.</p>
<p>Vorbea acum de însurătoare, de domnișoara cutare care-i plăcea și cu care dorea să se căsătorească de toamnă, arătă gusturi de o viață liniștită, serioasă și cuprinsă în farmecul unei iubiri statornice.</p>
<p>Dar cu cât se vedeà mai mult schimbarea aceasta în Costin, cu atât Riga se făceă mai bănuitor și mai atent.</p>
<p>Își zisese însă că, spre a izbuti să prindă și mai bine și mai curând pe Costin, în caz când tot mai căută a-i seduce nevasta, era de trebuință să se schimbe și dânsul față de Costin.</p>
<p>La comedie, să răspundă prin comedie.</p>
<p>Adoptat planul acesta, Riga începu a fi mai prietenos și părea că ascultă cu interes laudele și lingușirile amicului său.</p>
<p>Și tocmai mieroaselecuvânte ale lui Costin, grăbirea lui de a îndatora familia Riga, îngrijirea ce arăta pentru copiii acestei familii, dă întărire bănuielilor lui Riga.</p>
<p>Pe urmă și pe Maria o vedea foarte prevenitoare față de Costin, mai ales de când îi scăpase fetița din ghiarele primejdioase ale anghinei.</p>
<p>Fuseseră trei medici încă, afară de el, nu-i vorbă, care toți luptaseră cu râvnă să scape copila, dar Costin veghea ceasuri întregi la căpătâiul ei, ziua, iar noaptea venea de două, trei ori.</p>
<p>Pe băiat îl luase Constanța și-l ținuse o lună și jumătate la dânsa, tot după prevederea și poruncile lui, căci părinții copilei, la ivirea groaznicei boale, se zăpăciseră.</p>
<p>Cazul acela, apropiase dar foarte mult pe Costin de casa lui Riga.</p>
<p>Nicio vorbă însă din partea medicului, să amintească Măriei iubirea lui veche, nicio mișcare bănuitoare.</p>
<p>Costin părea în adevăr un frate mai mare al Mariei și aceasta, văzând și felul iubitor de primire al bărbatului său, se lăsa cu totul pornirii sufletești ce-o ducea către Costin.</p>
<p>Adeseori acesta venea în casa lui Riga și, fără a se anunța de fel Mariei, intra în odaia copiilor, cerceta pe copii, îi săruta, le da bomboane și pleca apoi.</p>
<p>Maria afla tocmai pe urmă, și după mulțumirea copiilor simțea și dânsa mulțumire.</p>
<p>Într-o zi medicul veni și, tot așa, după obicei, intră la copii.</p>
<p>Tocmai atunci Maria intra și ea din odaia ei, ca să-i vadă. </p>
<p>Costin care se așezase p-un scaun, cu fetița pe brațe, se ridică repede.</p>
<p>— A ! domnule Costin, prea multă bunătate din parte-ți, prea multă osteneală și apoi nu voiești a primi nici cea mai mică răsplată...Costin îi sărută mâna.</p>
<p>— Doamnă, prietenia e cel mai scump lucru și aduceți-vă aminte, că într-un moment de nepotrivire, era s-o pierd... Prietenia dumitale și a lui Riga e dar răsplata pe care cu bucurie o primesc.</p>
<p>Cuvintele acestea erau nouă mărturisire a căinței sale, ea făcu bună impresie Mariei, care trimese lui Costin privire duioasă de mulțumire.</p>
<p>Ea îl invită la dânsa. El refuză sub cuvânt că mai are vizite de făcut.</p>
<p>Altă dată primi și intră în salonul ei unde vorbi cu Maria o mulțime de lucruri vesele.</p>
<p>Într-altă zi se așeză pe canapea cu dânsa, ea într-un colț și dânsul în celălalt.</p>
<p>Și tot recomandând Mariei cele mai de aproape îngrijiri pentru copii, el se apropiase de ea și îi și luase o mână într-ale lui.</p>
<p>Când Maria luă seama, o retrase repede. Costin nu arătă nicio contrarietate, ceea ce ar fi redeșteptat bănuielile Mariei, și urmă mai departe cu instrucțiunile lui.</p>
<p>Atunci intră Riga.</p>
<p>Inima lui se strânse sub presiunea sângelui ce începuse a se grămădi spre dânsa și se îngălbeni.</p>
<p>Cu zâmbetul pe buze însă înaintă și strânse mâna lui Costin cu amândouă mâinile lui.</p>
<p>Costin se ridicase la intrarea lui și se așeză pe un scaun lângă Riga.</p>
<p>Zbuciumătoare rămășiță de zi petrecu atunci Riga. Costin, vasăzică, înaintase în luare de seamă a Mariei și singuri stăteau mult de vorbă, în lipsa lui. Ce vor fi vorbit dânșii ? Trebuia să-i spioneze, să se ascundă și să asculte....</p>
<p>Într-o zi nu avea niciun proces. Putea să iasă la cazin ca să se întâlnească cu unul, cu altul, unde să-i pice vreun client din senin, pe neașteptate, ca și altă dată, dar avea de spionat pe acasă.</p>
<p>Se făcu dar că pleacă și, în loc să iasă, închise ușa intrării așa ca clopoțelul să sune și a doua oară, și descălțându-se de ghete se urcă numai în ciorapi și intră în biroul lui. D-acolo, trecu în salonașul de lucru al Mariei și din el într-o odaie mică ce-i servea ei de gătit și care era despărțită de salonaș printr-o perdea de pluș.</p>
<p>Din acea odaie putea să iasă în coridor, ca să se pară că a intrat prin curtea de dinapoi a casei, cum făcea de multe ori.</p>
<p>Acolo, se piti între sobă și garderobă. Era groaznic de tulburat și adesea îi lipsea aerul.</p>
<p>După vreo oră și jumătate, Maria intră și cântă la pian apoi urmă tăcere. Ea se pusese de sigur să lucreze.</p>
<p>Trecu încă un ceas. Era două și jumătate după amiază.</p>
<p>Slujnica veni și-i anunță de astă dată pe doctorul Barbu, care se află în odaia copiilor.</p>
<p>— Poftește-l aici, răspunse Maria.</p>
<p>După câteva momente Barbu intră.</p>
<p>— Doamnă, zise el, sărutându-i mâna, nu te-aș fi distras de la lucru, dacă nu aș fi văzut la băiat, la Vintilă, un început de boală...</p>
<p>— Ah! nu mai spune, doctore zise Maria cu groază.</p>
<p>— Primejdie nu e, pentru că am observat din vreme, deci liniștește-te.</p>
<p>— Și ce are, doctore? întrebă ea cu grijă.</p>
<p>—Un început de scrofuli... Se va fi speriat desigur în vreo zi, ori e vreo urmă de la doică, apărută tocmai acum.</p>
<p>— Scrofuli ? Oh ! scapă-l domnule Costin, te rog, grăi Maria apucându-i o mână.</p>
<p>— Da, din toată inima, și-i sărută mâna de două ori în șir.</p>
<p>— Ești prea „galant“, doctore, pe ziua de azi, — îi zise Maria, râzând.</p>
<p>— Nu, doamnă, nu sunt „galant“, dar am sărutat pe mâna dumitale, bunătatea ce ai avut
de a-mi încredințâ îngrijirea medicală a copiilor dumitale iubiți...</p>
<p>— Și ce crezi să fac lui Vintilă ?</p>
<p>Costin îi dădu ordonanța de-a-i lua sirop de Raifort iodat și vinul copiilor, deocamdată, iar mai târziu să-i facă băi cu sare de Bălțătești.</p>
<p>La plecare, îi sărută mâna iarăși de două ori.</p>
<p>Riga era pe ghimpi. De ce nu avea păretele vreo gaură, ca să vadă prin ea expresia fețelor lor ? De ce atâtea sărutări de mână, cinci la număr, într-o vizită de zece minute?</p>
<p>Și Maria îl lăsa. Ba încă râsese cu plăcere la cele dintâi două sărutări de mână.</p>
<p>Cât timp trecu apoi până să reintre Maria în salonaș ! 11 petrecuse, și nu se mai îndură să se despartă de dânsul ! Rele semne. Casa lui era pe ducă !</p>
<p>Ieși din ascunzătoarea lui și trecu în coridor, iar d-acolo, în biroul lui.</p>
<p>Maria, simțindu-l că a venit, intră repede la el ca să-i spuie primejdia ce amenință pe copil.</p>
 <p>Riga o primi foarte rece.</p>
<p>Maria îl privi cu surprindere, și văzându-1 cum îi răspunde de silit, se întristă.</p>
<p>Seara însă, mângâierile ei călduroase șicuvântele ei pline de farmecul ce totdeauna îl îmbăta de fericire, făcură pe Riga să-și zică în gând că, dacă Costin bate în adevăr poteca, Maria nu e în stare, cu caracterul ei cinstit, să-l lase niciodată a se opri la picioarele ei.</p>
</div>
<div type="chapter" n="32">
<head>XI</head>
<p>Câteva zile după plimbarea de la șosea, în timpul căreia chiar Riga se arătase foarte prietenos față cu Costin, acesta veni ca de obicei, la Riga acasă.</p>
<p>Boala fetei și acum simptomele de boală ale băiatului, îl ajutaseră mult; prin copii dar trebuia să ajungă a avea pe mumă, o dată ce copiii erau adorația ei, partea ei slabă.</p>
<p>Costin, care judecase totdeauna rău pe Maria, șocotea că, la un moment dat, va putea profita de o tulburare ce-i va arunca el în suflet, ca s-o poată avea, în sfârșit. Și odată calea deschisă, Maria trebuia să -i se supuie cu totul.</p>
<p>— Îți iubești mult băiatul ? o întrebă Costin după schimbarea obișnuitelor formule de politeță.</p>
<p>Maria tresări și cătă lung la el.</p>
<p> — De ce întrebarea asta, doctore?</p>
<p>— Fiindcă copilul e amenințat serios, doamnă, și dumitale, ca mumă, trebuie să nu-ți ascund adevărul. Totuși, nu te alarma, căci eu mă voi pune între boală și copil, veghindu-l până ce toate temerile vor dispărea cu desăvârșire.</p>
<p>— Dar ce are, bietul copii, doctore, pentru Dumnezeu ?</p>
<p>— Ți-am mai spus: scrofule, glandele îi sunt foarte mari pe dinăuntru, așa că, dacă până în două, trei luni, nu -i se va îmbunătăți starea, va trebui să proced la operație.</p>
<p>— Operație! strigă Maria înspăimântată.</p>
<p>— Nu te înspăimânta, grăi Costin, luându-i o mână într-ale lui: la vârsta de 7 ani aproape, cât va avea copilul atunci, poate suferi operație. Primejdie nu zic că nu este, dar îți promit, doamnă, că mai bine aș preferă moartea, decât să nu izbutesc a ți-l scăpa, întrebuințând toate mijloacele de care mă face știința medicală să dispun.</p>
<p>— O! te rog să-l veghezi, ca pe copilul dumitale, doctore; te rog să-l scapi și recunoștința noastră, a tuturor, nu va avea margini.</p>
<p>— Da, ți-o făgăduiesc, fiindcă sunt singur, și-i sărută mâna, așezându-se lângă dânsa.</p>
<p>Maria își retrase mâna, Costin nu se arătă contrariat nici acum, dar îi zise cu un ton de ușoară imputare.</p>
<p>— Tot pare că te ferești de mine, doamnă.</p>
<p>— Mă feresc de dumneata ? Ce ideie !... Pe urmă schimbă vorba: nu crezi de trebuință să facem un consult de mai mulți medici ?</p>
<p>Costin încruntă ușor sprânceana; numai un moment însă. Ideea de consult putuse veni din neîncrederea Mariei în el.</p>
<p>— Doamnă, dacă aș crede că e nevoie de consult, aș fi cel întâi să te sfătuiesc să recurgi la el, după cum te-am sfătuit când cu fetița. Nu e nevoie însă, și chiar dacă ai arătă pe Vintilă la alt medic, îți va spunece ți-am spus și eu, fără să caute însă să aibă atâta timp ca mine spre a veni să-l observe cum fac eu... </p>
<p>— Îți mulțumesc, domnule Costin : ești om de inimă ! </p>
<p>— Poate, doamnă, dar mă gândesc la faptul că, în curând mă voi însura și eu, voi fi părinte, poate, îmi voi iubi copiii ca și dumneata și voi fi fericit când voi vedea pe cineva dându-mi concursul ca să mi-i scape din câte o primejdie. Și-apoi, adaugase el, luând din nou mâna Mariei și grăind cu cel mai duios accent, nu am atâtea drăgălașe amintiri din trecut care să mă facă a nu putea răbda să sufere, cea mai scumpă ființă ce-am avut vreodată?...</p>
<p>Și-i sărută mâna. Lacrimi de înduioșare îi apăru în ochi și una căzu pe mâna Măriei, făcând-o să tresară.</p>
<p>Maria fu atinsă, în adevăr, și privi la el cu semne vădite de emoție.</p>
<p>— De ce nu uiți amorul dumitale, domnule Costin ? îi zise, cu glas rugător.</p>
<p>— Să-l uit vreodată ? Dar ar fi să devin idiot, doamnă, să trăiesc fără să mai simt că trăiesc. Altfel, în toate simțirile, cum sunt, mi-e peste putință și nu-ți cer altceva decât să mă lași să te iubesc în taină, să mă lași să sufer și să regret cât voi trăi, că nu am putut fi iubit de dumneata.</p>
<p>Vezi dumneata, doamnă? Voiesc să alung din mine simțirea aceasta, dar îmi e peste putință, peste putință să nu-ți văd chipul încântător, în tot momentul meu de odihnă, dacă odihnă se pot numi ceasurile când gândul îmi e numai la dumneata și la raiul ce am pierdut...</p>
<p>Grăind, îi strângea o mână într-ale lui și io săruta.</p>
<p>Maria se făcuse roșie. Îi era de o mare greutate starea aceasta și totuși n-avea putere să oprească cuvântarea lui Costin. .</p>
<p>— Mă voi însura, zise el cu amărăciune.De ce? Ca să fiu fericit, sau ca să te uit? Nu. Dar prin faptul acesta, îndeplinesc o dorință aprinsă a părinților mei și redobândesc încrederea dumitale întreagă. Sunt nenorocit, doamnă, și uneori îmi vine să înnebunesc, să fug, să părăsesc orașul acesta blestemat!</p>
<p>Se ridică, asudat, palid și ducându-și mâinile la frunte, stătu un moment ca amețit.</p>
<p>Maria se ridică, și ea adânc mișcată de atâta putere de iubire și de starea lui de suferință.</p>
<p>Ce-i putea face însă ? Ea era fericită, iubea pe Riga, era iubită, avea familie, era cu conștiința liniștită, cu fruntea senină, cu inima dată soțului și odraslelor sale. Niciun cuget, cât de mic, nu-i șopti că de ce n-a iubit pe Costin! Poate s-ar fi născut în ea această gândire, dacă n-ar fi fost fericită, dar așa... N-avea nimic de făcut pentru el decât doar să-l compătimească.</p>
<p>Costin, cu chip liniștit, se apropia de ea și-i luă iar mâna...</p>
<p>— lartă-mă, doamnă, dacă am, pentru ultima oară, această pornire față de dumneata... Pe viitor voi opri-o, căci trebuie s-o opresc... Ah! cât sufăr.</p>
<p>La revedere... Nu mai am destul aer aici!... Mă înăbușesc... Și ieși, cu gest de deznădăjduire.</p>
<p>După un moment intră Riga din biroul lui, era palid cu totul, mânie ascunsă, concentrată, întunecoasă, pătrundea în privirile sale.</p>
<p>— Doctorul Barbu a ieșit chiar acum d-aici... grăi el cu asprime, fără să zică nevestei lui obișnuitul bună ziua și să o sărute.</p>
<p>— Da, răspunse Maria, neliniștită de tonul și de înfățișarea bărbatului său...</p>
<p>— Copilul e amenințat de boala scrofuleler, așa mi s-a părut că ți-a spus... De altmintrelea, eram ocupat foarte mult, în biroul meu, și nu prea le-am auzit toate... Oricum, cred că doctorul stă mai mult de vorbă, decât examinează copilul...</p>
<p>Cu cât Riga vorbi, Maria se făcea mai palidă. Riga ascultase tot și auzise, desigur, sunetul sărutărilor de mână.</p>
<p>Ce va fi bănuit el oare ? Să fi crezut că erau sărutări ce și-ar fi dat unul altuia ?...A ! nu, Riga nu o putea bănui până într-atâta. Intr-un minut, cugetă apoi, cât de primejdioase pentru ea deveniseră vizitele doctorului... și privi la Riga cu îngrijorare.</p>
<p>Tăcerea soției sale, Riga o tălmăci în limba geloziei și sângele începu a-i fierbe. Dar se stăpâni. Voia să se convingă, văzând cu ochii. Și apoi, iubirea pentru Maria nu-l îndreptății însă să creadă în vinovăția ei.</p>
<p>— Mario dragă, urmă el, Costin Barbu te-a iubit odată și te iubește încă, mi se pare... Nu o afirm... Când te temi de inundație și ești în calea, ei, schimbi casa... Doctorul Costin trebuie schimbat, și mă însărcinez eu a-i răsplăti vizitele și devotamentul...</p>
<p>Amară ironie pătrundea încuvântele lui din urmă.</p>
<p> Maria se apropia de el și-i luă o mână, privin-</p>
<p>du-l apoi drept în ochi, îi grăi ca blândețe:</p>
<p>— Riga, nu te-am văzut niciodată așa îmi faci oare batjocura de-a mă bănui</p>
<p>— Pe tine, Mario ? Tu mă întrebi, dar n-o crezi sunt sigur..</p>
<p>— Ești gelos, Riga, o știu, și gelozia pierde de multe ori din vedere hotarele prudenței, iubirii și încrederii.</p>
<p>Pe cât m-ai făcut de fericită până acum, Riga, pe atât m-ai face de nenorocită de-aici înainte dac-aș ști că eu nu-ți mai am încrederea și că iubirea ta se clatină sub îmboldirea unei învinovățiri... nedrepte.</p>
<p> Lacrimile începură a-i curge și, lipsită de puteri, se așeză pe canapea și privi cu durere la Riga.</p>
<p>Inima lui fu izbită cumplit, ca de-o lovitură de ciocan, îndoiala îi fu strivită și se aruncă în genunchi lângă Maria, cuprinzându-i mijlocul.</p>
<p>— Lasă dragă Mario, nu mă crede mișel. Am fost totdeauna sincer cu tine, tu știi, nu-i așa ? Când eram gelos, căci te arătai prea familiară cu unii domni, la începutul căsniciei noastre, ți-am spus că faci rău, ți-am spus că tineretul e obraznic și că interpretează numai decât în rău familiaritatea și buna-voința unei femei tinere. Tu m-ai înțeles și n-am mai avut a mă plânge .. Tot atât de sincer și astăzi, îți zic: Mario, nu te bănuiesc, nu sunt mișel; dar faci rău că te încrezi prea mult în excesul de zel al prietenului tău din copilărie... Uite,  urmă el după puțin,  azi am intrat în biroul meu. Tu erai în salonașul tău cu dânsul. Na m-ai auzit. Tocmai îți vorbii de copil. Am ascultat puțin, hotărât să viu și eu acolo. Ceva însă, neînțeles, mă opri locului... Mai stătui câtva, până făcui hotărârea însă de a intra. Când, de-odată, aud o sărutare...de mână și începutul lungii mărturisiri</p>
<p>de iubire și a îngrijirii... călduroasă pentru copil... Oare, cum îmi era mie, când auziam asemenea lucruri și când Maria mea avea răbdarea de ale asculta până la capăt ? Pentru respectul și stima de tine, am rămas în birou și nu m-am arătat ca să pedepsesc pe obraznic de îndrăzneala lui. Dacă m-aș fi arătat, da, atunci dovedeam că te-am bănuit și mai dovedeam că simțirea geloziei e mai puternică în mine, decât simțirea statornicei mele iubiri pentru tine. Mario, te iubesc, strigă el, sărutând-o cu foc, dar sunt gelos de fire... Fă așa, ca să tacă în mine pentru totdeauna glasul blestemat al geloziei. Fă așa, dragă Mario, ca viața noastră să fie și d-aici înainte dulce și frumoasă... Cât te iubesc!</p>
<p>— Gelosule... gelosule... grăi Maria zâmbind și strângându-l la sânu-i. Află că numai grija ce a arătat pentru copilul nostru, m-a putut face să-i rabd cuvântarea...</p>
<p>— Grija lui, strigă el cu mânie, grija lui, falsitate, minciună.</p>
<p>— Liniștește-te Riga; am fost puțin amăgită de minciună, adevărul e așa, dar acuma că o văd, doctorul Barbu nu va mai călca aici, ca doctor, ci numai ca amic, cu familia lui.</p>
<p>— Amic, cu familia lui!... grăi Riga cu ură, dar își opri restul gândirii...</p>
<p>— Ca să-l oprești de a mai veni în casă, judecă și tu mai bine, dragă Riga, nu e cu putință. Îți făgăduiesc însă, pentru deplina ta liniște, că nu-l voi primi, cu familie cu tot, la vizită, decât fiind și tu acasă.</p>
<p>Riga se însenină.</p>
<p>— Da, vei face tu asta ?</p>
<p>— Cu dragă inimă,  numai să nu mai văd întunecată fruntea mult iubitului meu bărbățel, sufletul meu, răspunse ea îmbrățișându-l cu căldură.</p>
<p>— Ah, Mario, dacă aș ști că ți-a rămas în cuget vreo urmă de mâhnire pentru gelozia mea, mi-aș blestema soarta care m-a pus în calea ta, ca să te fac să suferi tu, nevinovată, din pricina unei patimi ce stă în firea mea.</p>
<p>— Nu mai vorbi așa! răspunse Maria bătându-l ușor cu palmele peste gură. Mâhnirea mea a trecut, ca și cum nici nu-mi-ai fi pricinuit-o. Gelosul meu drăguț, numai tu caută de fii liniștit în sufletul tău... Voi suferi, când te voi vedea întunecat... dar nu mă voi plânge.</p>
<p>— O ! Nu, asta n-o voiesc, Mario, se poate să fiu întunecat din pricina daraverilor profesiei mele, cum m-ai văzut adeseori. Prin urmare, nu vei avea dreptate să-ți închipuiești că mă muncește tot gelozia, fiindcă ai văzut-o zbucnind-o dată...Făgăduiește-mi...</p>
<p>Îți făgăduiesc.</p>
</div>
<div type="chapter" n="33">
<head>XII</head>
<p>Nouă și deosebită fază în traiul acestii familii.</p>
<p>Maria, care până aici era pururea veselă, când copiii îi erau sănătoși, nu mai putea fi acum.</p>
<p>Trecură vreo cinci, șase săptămâni de la cele întâmplate.</p>
<p>Singur, Riga stă cu fruntea încrețită, cu ochii posomorâți, cu urechea țintă spre salonașul nevestei lui. Cum auzi vreun glas, repede se apropia de ușă și, asculta cu bătaie de inimă de auzi ușa scârțâind, și nicio vorbă, lui i se părea că aude șoapte și tresărea. Se apropia iar de ușă și ascultă.</p>
<p>De un timp se lăsase cu daraverile pe tânjeală. Petrecea timpul mai mult acasă. Nu mai ieșea des ca mai înainte, cu soția lui, se temea că se va întâlni cu Barbu.</p>
<p>Serile mai înainte de a se culca, se strecură încet pe-afară, ca hoțul, și se uită prin curte, spionă mișcările femeii din casă, a Mariei și chiar a celorlalte slugi.</p>
<p>I se părea că toate sunt înțelese cu doctorul ca să aducă vreun bilet Mariei.</p>
<p>Stătea târziu, în birou cu dorința de a nu fi supărat de nimeni, sub cuvânt că studiază chestiuni de Drept și că cercetează dosare.</p>
<p>În realitate, se lăsă pradă, gândurilor.</p>
<p>I se părea uneori că Maria nu e așa de credincioasă și că suferă din pricina depărtării doctorului.</p>
<p>Căci îl depărtase pe doctorul Barbu și luase ca medic, cu anul pe un bătrân.</p>
<p>Gândindu-se la necredința Mariei, Riga vedea parcă cum slujnica aducea bilete dulci stăpânei sale, cum aceasta le luă cu temere, le citi cu bucurie și le ascundea cu multă pază.</p>
<p>I se părea că doctorul era introdus, pe furiș, noaptea, în odaia doamnei Cordea, de unde aceasta lipsi, că acolo intra Maria, în găteala de noapte.</p>
<p>La această părere, sărea din loc, își ștergea fruntea de sudori reci, privi în juru-i cu spaimă și se plimba agitat.</p>
<p>Crăpă puțin ușa de la salonașul în care lucra soția și aceasta ridică ochii la el zâmbindu-i.</p>
<p>Zâmbi și el, îi trimitea o sărutare cu mâna și să ducea de se așeza iarăși la birou.</p>
<p>Își zicea că e nebun, că e mișel fiindcă își închipuiește asemenea ștene păcătoase și tocmai cu nevasta lui, cea mai drăgălașă și cea mai iubitoare dintre femei! _</p>
<p>Câteodată o surprindea pe gânduri, tristă. Atunci o săruta cu foc căutând s-o înveselească.</p>
<p>Și o înveselea, în adevăr, dar în cugetul lui se arăta veselă fără a fi, și pricina era el, pururea el, cu patima lui blestemată.</p>
<p>Căci și ea, desigr îl surprindea pe dânsul, întunecat, posac, răutăcios, și suferi într-însa fără a-i face lui vreo observație, după cum și el nu îndrăznia să-i facă ei vreuna.</p>
<p>Cât se înfuria uneori pe dânsul! Căci, ce era Maria vinovată să sufere din pricina lui ? Și cu toate acestea, alteori, o învinuia pe dânsa; căci dacă nu s-ar fi arătat așa de familiară cu Costin nici el nu ar fi ajuns până aici cu patima lui.</p>
<p>De când îl concediase pe Costin, numai o dată mai venise acesta la el, cu doamna și cu domnnu Barbu.</p>
<p>I se păruse atunci, că în timpul vizitei, Costin ar fi schimbat cu Maria oarecare priviri de înțelegere și că Maria s-ar fi arătat foarte prietenoasă cu dânsul. Ba într-un rând când Maria cânta la pian, după cererea doamnei Barbu, Costin s-a apropiat și i-a șoptit, iar dânsa a întors capul iute și l-a privit galeș.</p>
<p>Din ziua aceea s-a născut în el ideea fixă că Maria, deși nu a căzut în brațele lui Costin, dar primește scrisori de la el, semn al unui început de sădere.</p>
<p>Într-o seară, fetița, era cam răcită. Maria se dusese în camera copiilor, să tragă ea singură cu oțet și cu untdelem pe copilă.</p>
<p>Riga, așteptă până trecu câteva minute și pe urmă începu a căuta, în salonul soției sale, în odăița de găteală d-alături, și chiar în camera lor comună de culcare, doar va găsi vreun bilet de la Costin.</p>
<p>Nimic însă.</p>
<p>— Le-a ascuns ea bine, desigur, ori le-a ars. Mă știe cât sunt de veghetor și de gelos, și se ferește bine...</p>
 <p>Se întoarse necăjit, în biroul lui, și se puse iar pe gânduri.</p>
<p>De partea ei, Maria observă cu adâncă tristețe, mișcările de priveghere ale lui Riga, tulburarea lui necurmată și foarte desele lui momente de răceală față de dânsa.</p>
<p>Nu mai erau acele dezmierdări din trecut, acele râsete ca de copii fără grijă, acele glume și numiri gingașe ce-și da fiecare unul altuia.</p>
<p>Riga, când se mai arăta ca altă dată, părea că se face de datorie, de silă. Maria nu-i întorcea mângâierile decât cu temere, cu sfială. Adeseori îi veni să plângă de întristare.</p>
<p>Doamna Cordea vedea schimbarea și întrebă când pe fiică-sa, când pe ginere-său. Și unul și celălalt îi răspundeau că nu e nimic, ori găseau pretexte, mai bine ori mai rău potrivite.</p>
<p>În timpul acesta Costin Barbu se hrăni din ce în ce cu mai multă ură răzbunătoare împotriva lui Riga.</p>
<p>Din ziua chiar când acesta îl concediase, plătindu-i vizitele, Costin era cât p-aci să-i arunce banii, să-l facă gelos urâcios, să-l silească, în sfârșit, a se bate în duel cu dânsul.</p>
<p>Se stăpâni însă, și pe urmă îi părea bine. Dacă te-ar fi insultat, însemnă că în adevăr el, Costin, curteni pe Maria și că el, Riga, simțise, și cu drept voia să înconjoare primejdia.</p>
<p>Ce era de făcut, cu atâta rezistență din partea Mariei și cu atâta zadarnică așteptare din partea lui? Nu devenea ridicol oare, în ochii săi proprii?</p>
<p>„Cine nu riscă, nu câștigă'', își zise Costin într-o zi.</p>
<p>Trebuie să risc, adăugase, și hotărî să se ducă încă o dată, singur, la Maria, în lipsa lui Riga, și să-i vorbească lămurit și hotărâtor.</p>
<p>Era prin Mai.</p>
<p>Maria se plimba în grădină cu amândoi copii de mână. Pe bona lor o trimesese în târg cu doamna Cordea.</p>
<p>Era mai veselă în ziua aceea, căci și Riga fusese vesel de vreo două zile încoace.</p>
<p>Copiii o împovărau cu felurite întrebări, născute de curiozitatea copilărească ce începe și caută să afle și să înțeleagă, și ea le răspundea, explicându-le pe cât putea mai apropiat de mintea lor.</p>
<p>Atunci intră Costin Barbu în grădină condus de slujnică.</p>
<p>Costin veni de la surora-sa.</p>
<p>În casa ei, gelozia Constanței se mai potolise, de când începuseră a se arătă la ea semne de maternitate.</p>
<p>Acum nu vorbea decât de întâmplarea mult așteptată a nașterii și plănuia cu Petrică al ei ce nume să dea odraslei lor.</p>
<p>Se iveau certuri drăgălașe între dânșii, când nu cădeau la înțelegere asupra sexului viitorului musafir, sau asupra numelui.</p>
<p>Constanța voia fată, Vereanu voia băiat din care zicea că va face un savant, un astronom.</p>
<p>— Da, posac și numai cu matematica în mână, ca tine, rostea Constanța...</p>
<p>— Ei, atunci dar ce ai voi tu să-l faci ?</p>
<p>— Eu? Avocat ca tata ori militar...</p>
<p>— Vasăzică vrei băiat ?</p>
<p>— Hai, fie și băiat, cedă Constanța.</p>
<p>Înțelegerea făcută o întăreau amândoi cu câte un șir de sărutări și pacea reîncepea să domnească între matematicul, care era bucuros că știa bine acum înmulțirea, și nevasta lui, care nu se mai supără că bărbatu-său era matematic.</p>
<p>Costin intrând în grădină salută respectuos pe Maria și sărută pe copii, care i se aninară de gât.</p>
<p>— Cărei întâmplări datorez vizita dumneavoastră, domnule Barbu ? întrebă Maria c-un ton care arătă a vrea s-o taie scurt cu dânsul, și nu-i întinse mâna.</p>
<p>— Plăcerii de-a te vedea, doamnă și de-a mai cerceta pe drăguții ăștia doi.</p>
<p>— Soțul meu v-a spus însă că...</p>
<p>— Că nu mai sunt medicul casei; da, doamnă, dar nu mi a spus că am încetat de-a fi și amicul ei... Se vede însă că nici amic nu mai, pot fi, de vreme ce mă primiți cu atâta răceală și cu ,,domnia-voastră“ în loc de „dumneata''.</p>
<p>— Doamne, domnule, sunteți foarte ciudat cu imputările dumneavoastră, ca și cum ați voi să-mi arătați că nu știu să mă port cu oamenii.... Sunt aproape nouă ani domnule, de când mă aflam aici, în grădină, cu logodnicul meu. Tocmai atunci se arătă mama cu o scrisoare venită din Paris în care eram toți numiți .dumneavoastră și tratați cu cea mai mare ceremonie și răceală. Oare vi s-a cerut vreodată socoteală de ce întrebuințaseți acei termeni ? Nu. Omul nu e stăpân câteodată pe unele impresii și pe mișcările ce vădesc acele impresii...</p>
<p>— Din aceasta reiese, doamnă că și dumneavoastră sunteți stăpânită de oarecare impresii, și că nu le puteți opri față cu mine, și fiindcă eu sunt în joc, desigur că eu v-am făcut niște care impresii rele, a căror urmare mă întâmpină acum.</p>
<p>— Domnule Barbu, ajungeți iarăși la explicații... după cum văd...</p>
<p>Costin plecă capul. Durerea era scrisă pe trăsurile feței sale.</p>
<p>Maria privi la copiii săi, se plecă și le șterse mâinile de țărână, apoi se ridică rece și mândră.</p>
<p>Cu coada ochilor Costin o observă, zicându-și: nu e chip de înțeles cu dânsa.</p>
<p>A risca acum, e a pierde cu siguranță. S-o găsim altă dată în dispoziții mai pașnice.</p>
<p>— Mă iartă doamnă, intențiile îmi sunt totdeauna bune, dar cu neîndemânarea mea văd că ies la un alt rezultat. Îmi dai voie să mă retrag?</p>
<p>Maria făcu o mișcare din cap care însemnă nimeni nu te reține, cum poftești domnule; pleacă.</p>
<p>Costin, cu turburarea în lăuntrul lui, se plecă, sărută copiii și întinse mâna Măriei. Aceasta abia i-o atinse cu două din degete și nu îl lăsă să i-o sărute.</p>
<p>Costin, porni, dar până să iasă din grădină se întoarse de vreo trei ori și se uită la Maria. Intr-una din aceste întoarceri, stătă puțin locului în pozițiunea și cu privirea unui om încărcat de mâhnire care voia să zică: te iubesc de mor, și tu mă nesocotești... De ce faci așa ?</p>
<p>Maria îi întoarse spatele ca și cum n-ar fi văzut nimic, după față însă, se vedea cât era de iritată. Purtarea lui Costin o indignă în cele din urmă.</p>
<p>Ce însemnă iubirea lui cea mult stăruitoare, dacă nu lipsa de stimă pentru dânsa ? Drept ce fel de femeie o luă el, de vreme ce-i cerea să-l asculte și să-l îndreptățească ? Trebuia un mijloc dar, prin care să-i taie odată pentru totdeauna pofta de-a mai încercă s-o batjocoriască cu mișelia lui...</p>
<p>Intră în casă și așezându-se la un mic birou din camera ei de lucru, scrise iute un bilet, îl puse în plic și sună.</p>
<p>— Să ducă cineva biletul la adresă,  porunci ea servitoarei, cu glas care vădi ciuda ei.</p>
<p>Rămasă singură, începu să se plimbe prin casă foarte agitată. Ochii săi aruncau scântei de mânie. Ea, atât de blândă și liniștită până acum, nu mai era de recunoscut.</p>
<p>Doamna Cordea intrând, o găsi în starea aceea.</p>
<p>— Dar ce ai tu, puiul mamei, de ești așa de supărată ? Mario, adăugase dânsa după ce privi lung la fiică-sa, ce-i între tine și Riga, nu știu, dar de o bucata de vreme vad o schimbare neobișnuită...</p>
<p> Spune-i mamei tale, ce este?</p>
<p>Se așeză într-un fotoliu și o luă pe brațe, cum nu făcuse de mulți ani.</p>
<p>— Nu e nimic, mamă dragă, între mine și Riga, te asigur. El e cel mai bun dintre oameni și mă iubește tot atât de mult... Alta e pricina supărării mele și, fiindcă m-ai găsit într-un moment ca acesta, uite să ți-o spun.</p>
<p>Cu acea varietate de accent ce o dă revolta dreaptă a simțirilor curate, Maria povesti mumei sale purtarea lui Costin. Singurul lucru ce i-l ascunse, fu gelozia lui Riga.</p>
<p> — Și dacă mă tem de ceva, sfârși ea, e să nu afle Riga, pe care-1 știu iute. într-un moment de mânie ar putea să provoace la duel pe Barbu, ori poate să-l... în sfârșit, ceva bun nu s-ar întâmpla s-auzi sunetul clopoțelului.</p>
<p>— Cine să fie? întrebă doamna Cordea.</p>
<p>Mai înainte însă de-a răspunde ceva, Maria auzi glasul Constanței și dădu fuga întru întâmpinarea prietenei sale iubite.</p>
<p>— Mi-ai scris, iată-mă-s,îi grăi Constanța, îmbrățișând-o cu dragoste.</p>
<p>— Singură ai venit ? o întrebă Maria cu mirare.</p>
<p>— Ursul meu mormoiește matematică, zise Constanța cu umoarea ei veselă și apoi el mă lasă să ies singură.</p>
<p>— Hai de vezi puțin pe mama și pe urmă vino cu mine în grădină să vorbim. Am lucruri serioase a-ți spune.</p>
<p>— Bre! ce spui ? Vreo ștenă de gelozie de-a lui bărbatu-tău ? sau...</p>
<p> — Vino la mama.</p>
<p>Intrară la doamna Cordea și după câteva momente, amândouă prietenele, braț la braț, dădură fuga în grădină.</p>
<p>— Dacă chipul Constanței era vesel, zglobiu, copilaresc, al Mariei era îngrijat, mâhnit, gânditor.</p>
<p>— Nu mai sări așa, Constanțo dragă, îi zise Maria, că doar ești însărcinată...</p>
<p>— Zău, bine zici, eu nebunatică am să mor, făcu ea râzând. Apoi se opri în fața Mariei și, cu înfățișare serioasă, o întrebă: Ce ai tu? Mă îngrijorezi cu înfățișarea asta.</p>
<p>— Să ședem colea pe bancă... Așa, acuma draga mea Constanță, ascultă-mă... Tu îți iubești bărbatul, așa e?</p>
<p>— Pe bursucul meu ? Da, și o știi, cu toate ale lui, îl iubesc și voi să mi-l păstrez.</p>
<p>— Ai zis vorba, să ți-l păstrezi. Dar dacă ai avea un amic din copilărie, de care te leagă amintiri drăgălașe, și acest amic ți-ar face curte, ți-ar arăta că moare după iubirea ta, te-ai păstra tot atât de bine pentru bărbatul tău ?</p>
<p>- Cine vrea să păstreze pe altul sieși, trebuie mai întâi să știe a se păstra pe sine pentru acela... Cât pentru amicul de copilărie, dragă Mario, dacă mi-e amic, apoi trebuie să mă respecte, chiar dacă ar muri de dragoste după mine, căci, a-mi cere iubirea, însemnă a-mi cere să fiu o stricată, să las pe unul spre a-1 lua pe el; ori să-i țin pe amândoi ca să-i înșel deopotrivă. Nimic mai mult sau mai puțin decât o infamie!</p>
<p>— Da, Constanțo, infamie; și asemenea infamie o cere de la mine un om pentru care aveam stimă și pe care îl iubeam ca pe un frate. Tot ce era gingaș în mine ca amintire de copilărie și ca prietenie în prezent, acest om m-a răpus cu desăvârșire, tot ce am mai scump acum, fericirea bărbatului meu și a copiilor mei, acest om voiește să sfărâme.</p>
<p>—Oare să te fi înțeles, Mario ? grăi Constanța ridicându-se plină de mâhnire.</p>
<p>— Da, m-ai înțeles. Costin îmi voiește nenorocirea.</p>
<p>— De aceea nu-mi mai puteam explica eu vizitele dese ale lui ?</p>
<p>—Îl primeam, fiindcă, era medicul casei, și pentru copii mei. Pe unul mi-l scăpase el, pe fetiță, pe băiat îl îngrijia acuma. Cum îmi puteam închipui că semnele mele de prietenie el le lua ca răspuns la patima lui ? Când mi-a mărturisit că iubirea de odinioară rămăsese în el aceeași, am fost atinsă de sinceritatea vorbelor lui, dar l-am ținut la hotarul bunei cuviințe... îmi scăpase copilul, nu voiam să-i răsplătesc imprudența cu asprime. L-aș fi iertat, el mi-a luat toleranța drept slăbiciune și m-a înfruntat. Atunci și nu mai departe decât astăzi, l-am pus la locul lui. Dacă nu l-am dat afară, a fost pentru ultima rămășiță de recunoștință ce a mai rămas în mine.</p>
<p>Maria se opri emoționată, n-avea aer d-ajuns, și povesti apoi ștena de la bal. Constanța o ascultă cu sprâncenele încruntate.</p>
<p>— Situația, vezi tu, e primejdioasă urmă Maria. Riga mi-a făcut o ștenă chiar; Riga e gelos și a prins ură pe fratele tău. M-am gândit la tine, Constanțo, să cauți a-i arăta cum stau lucrurile, ca să ocolească vreo nenorocire ce prea bine s-ar putea întâmpla. Tu ai firea geloasă și poți înțelege mai mult pe Riga...</p>
<p>— O! Eu i-aș scoate ochii cu unghiile, femeii pe care aș ști-o că mi-a luat bărbatul... Am să vorbesc lui Costin, Mario, și în așa chip ca să nu înțeleagă că tu te-ai plâns mie. Lasă că știu cum să-l apuc...</p>
<p>— Îți mulțumesc, Constanțo. Cât eram de liniștită până acum câteva luni, și cât sufăr acum, mai ales când văd că liniștea lui Riga e pierdută și chiar încrederea lui în mine zdruncinată. A! Ce chinuitor e lucrul acesta! A început să-mi caute si prin cutii. </p>
<p>— Știu, eu parcă nu-i caut prin buzunare, lui Petrică?... Sunt eu așa nebunatică, de felul meu, de altminteri, crede-mă, nu sunt tocmai fericită. Petrică e ștrengar. Într-o zi am găsit într-una din cutiile de la biuroul lui o scrisoare subscrisă: „Elena ta“. M-am făcut foc și l-am și luat la trei când a venit acasă. Mi-a dovedit atunci că era din daraverile lui ca flăcău și mi-a arătat, dragă, închipuiește-ți, peste vreo treizeci de bilete de la o mulțime de femei... Stricată mai e lumea Mario ! Dar încalțările i le-am ars și eu pe toate, l-am cicălit toată seara până ce l-am făcut să-mi ceară iertare în genunchi și să mă sărute de două sute cincizeci de ori...</p>
<p>Maria zâmbi.</p>
<p>— Grea pedeapsă, zise dânsa...</p>
<p>— Pentru un matematic, o! te asigur că da.
 Nici în luna de miere nu mi-a dat în șir douăzeci de sărutări!</p>
<p>— Tu tot ai încaltea veselia asta a ta, Constanțo, pentru mine mai astâmpărată din fire, suferința e îndoit de mare.Îl văd zâmbind, mă vede zâmbind, dar știm și unul și altul că ne prefacem, eu ca să-i ascund că înțeleg starea inimii lui, el ca să-mi ascundă  neîncrederea și necurmata stare de gelozie...</p>
<p>— Și când mă gândesc că omul de nimic care te face astfel, e Costin, strigă Constanța, uite îmi vine să-i sucesc gâtul.. Oare cum i-ar părea dacă.. În sfârșit, lasă că mi-1 judec eu... Ce zi e azi ? Luni. Bine, Poimâne, Miercuri, te aștept la mine.</p>
<p>— N-are să fie Riga în București și...</p>
<p>— Ei, asta-i, ieși cu mama ta și vino. Ia și pe copii, că știi că sunt slăbiciunea mea, până va veni musafirul... și mângâindu-și pântecele, adăugase: Of! drăguțul, cum o să-l iubească mama !</p>
<p>— Nu-ți făgăduiesc, Constanțo. Când îți faci un obicei, în opt, nouă ani...</p>
<p>— Ba o să vii. Iau eu răspunderea și mă fac avocat pe lângă Riga pentru a-ți apăra venirea la mine.</p>
<p>— În sfârșit, voi vedea, sfârși Maria.</p>
<p>Prietenele se despărțiră.</p>
</div>
<div type="chapter" n="34">
<head>XIV</head>
<p>În ziua următoare Costin trecu pe la suroră-sa.Cum îl văzu Constanța, îl pofti să-o însoțească într-un mic pavilion, ridicat înapoia casei, sub formă de cort.</p>
<p>Porunci feciorului să aducă „havane" și un „liqueur" pentru frățiorul și, cum rămaseră singuri, Constanța se găti de atacul ce plănuise.</p>
<p>— Și zi... te prinse doctorul Nachitgal, cel cu femeia tânără și frumoasă, și după zvonul public, ai cam căpătat o scărpinătură pe spinare.</p>
<p>Costin lăsă jos păhărelul pe care tocmai îl ridica la gură, și se făcu roșu.</p>
<p>— Ei, ce te înroșești ca un școlar, acum ? Te vei fi mirat poate, de unde am aflat pocinogul? Dar numai cine nu vrea, nu-l știe... Bine, Costine, n-ai să te mai lași de ștrengăriile astea? Tu, om  serios, profesor universitar, medic la spitale, să tai noaptea ulucile ca un băiețandru de 19 ani?</p>
<p>Lui Costin nu-i venea deloc la îndemână. Dacă l-ar fi dojenit altcineva, s-ar fi supărat, și te-ar fi întrebat numaidecât de dreptul ce are asupra-i. Dar îl certă Constanța, pe care o iubi și pe care, cu toate că era mult mai mică decât el, o respectă, de când, se măritase, ca pe o soră mai mare.</p>
<p>—Să nu mai vorbim de asta, drăguță, răspunse el, sărutându-i mâna.</p>
<p>— Aș! nu mă lua cu sărutările, crezând c-o să scapi ușor, nu, răspunde-mi frumos și drept, dacă... 
- Îți raspund frumos și drept: da ! iubeam pe încântătoarea doamnă Nachtigal, o germană mai blondă ca tine și de-o virtute care înfruntase toate ispitele până la mine...</p>
<p>— Și te mândrești, nu e așa, că ai făcut să cadă asemenea virtute ? Eu îți spun că tu, care cauți să seduci nevestele altora, ești un stricat, și nevestele altora, care ascultă de tine, sunt niște mișarce...</p>
<p>— Soro, pentru Dumnezeu, dar amorul pentru ce mai există pe lume?</p>
<p>— Ca să unească inimi și să întocmească familii; ca să înalțe pe om și să-i desăvârșească menirea frumoasă ce i-a dat firea... Amor numești tu însă patima de-a schimba, femeia pe bărbat și bărbatul  pe femeie, după, cum se schimbă o rufă ce se poartă o zi două?</p>
<p>— Dar Nachtigal e bătrân, urât, pocit!... Pentru ce a căutat să înlănțuiască de reumatismul celor 50 ani ai săi, o biată fată de 19, 20 ani ?</p>
<p>— Atunci, tu dacă în adevăr o iubești, și ți-e milă de suferința ce-i aduce lanțul pus de bătrân, sfărâmă lanțul acela și, ca om de onoare ce ești, redă onoarea femeii, dându-i numele tău. Căsătoria aceasta ar scuza cel puțin greșeala... ar îndreptăți avântul inimii voastre.</p>
<p>Costin rămăsese foarte contrariat. Degetele lui se frământau bătând toba pe marginea mesei, la dezlegarea aceasta nu se aștepta.</p>
<p>— Dragă Constanțo, iată un lucru foarte delicat, răspunse el.</p>
<p>— În adevăr că onoarea unei familii e lucru foarte delicat, tocmai de aceea, iubite frate, eu te rog pentru îndreptarea greșelii tale.</p>
<p>— Îți făgăduiesc să mă gândesc serios la aceasta, adică la însurătoarea mea, răspunse Costin cu seriozitatea împrumutată.</p>
<p> Constanța se prefăcu a-l crede și-i zâmbi.</p>
<p>— Mă încred în tine, îi zise ea. Apoi se uită la ceas. A! cum trece de iute vremea, strigă dânsa. Făgăduisem Mariei să mă duc la ea, fiindcă Riga a plecat d-aseară la Focșani, unde are de pledat într-un proces de la Cartea de Apel...</p>
<p>Costin tresări.</p>
<p>— Maria e singură, fu cugetarea lui. Așa ? făcu el pe coarda indiferenței.</p>
<p>Pe urmă se ridică.</p>
<p>— Ce ? Te duci ? întrebă Constanța.</p>
<p>— Da, am de făcut două vizite medicale.</p>
<p>— Poate, una însă, a treia, sau singura și de care nu-mi vorbești nimic, este vizita ce te-ai gândit acum chiar s-o faci Mariei Riga, în lipsa bărbatului său. Ori, e tot medicală și vizita aceasta ?</p>
<p>Costin se încurcă, răspunse însă:</p>
<p>— Ba zău nici nu m-am gândit.</p>
<p>— Costine, tu ești om fără scrupul... Șezi și m-ascultă, căci dacă am început cu întâmplarea cealaltă, aici însă am voit să ajung. Costine, am observat ceva grav: tu faci curte stăruitoare Mariei. În seara de 5 Noiembrie m-aflam în odaia vecină cu odaia mamei. Mă durea capul și intrasem acolo să mă odihnesc puțin. Am auzit tot ce i-ai spus Mariei. O iubești, prietenia din copilărie, schimbată mai apoi în iubire, s-a redeșteptat acum în inima ta... Așa-i? Spune...</p>
<p>— Ei da, Constanțo, așa-i, răspunse el cu înflăcărare, o iubesc de mor.</p>
<p>Numele Măriei și vorba ce venise despre iubirea lui îi înfierbântase sângele, redeschisese rana patimei lui neînfrânată.</p>
<p>— O iubești de mori, grăi Constanța. Dar pentru Dumnezeu, pe care o iubești și pe care nu ? Pe doamna  Nachtigal, pe care ai compromis-o, care voiești s-o compromiți?</p>
<p> — Iar doamna Nachtigal! aceasta a fost un capriciu. Maria e adevăratul amor!</p>
<p>— În sfârșit, te-ai dat pe față ! Doamna Nachtigal un capriciu... Atunci, unde e iubirea de care făceai paradă mai adineauri ?... Ai dat-o pe urmă pe coarda compătimirii!... Oare și Maria are bărbat bătrân și plin de reumatism? Ia spune-mi, te rog ?</p>
<p>— Pe Maria am iubit-o. Tu știi prea bine... răspunse Costin, cu ton supărat.</p>
<p>— Știu, da, ai iubit-o. Ea nu te-a iubit însă pe tine și tu nu poți comanda inimilor, după cum nu poți comanda niciunei boale pe care n-ai luat-o în pripă s-o tratezi... N-ai luat în pripă pe Maria, ce-i ceri acum, când iubirea ei e fericită ? Ai voi să-și batjocorească cinstea, dându-se ție ?</p>
<p>— Lasă-mă Constanțo ! strigă el, ridicându-se și aruncând scântei cu privirea. Lasă-mă... Pe Maria o iubesc la nebunie, și voi s-o despart de Riga ca s-o iau eu... Vrei adevărul? Iată-1.</p>
<p>— Dar bine, mă omule, ea nu te iubește, nu înțelegi ? Ea nu te va iubi niciodată fiindcă e femeie cinstită, mă înțelegi ? Nu e doamna Nachtigal, pe care n-o iert de fel și căreia nu-i găsesc motiv de ușurare a greșelei fiindcă are bărbat bătrân. Nu trebuia să-l ia, de la început. L-a luat? Asta înseamnă că a vrut train bun. L-a trădat ? Asta înseamnă că n-a avut caracter. Femeia onestă, domnule frate, nu se vinde, oricare ar fi motivul: s-a vândut ? E pierdută și nu merită stimă, nici chiar compătimire, așa să știi!</p>
<p>Constanța se făcuse roșie. Ochii săi frumoși albaștri, fața sa voioasă, aerul său copilăresc, se schimbaseră. Toată făptura sa arăta semnele puternice ale bunului simț, demnității și seriozității, revoltate.</p>
<p> Costin începuse să se mânie. Vedea că sora lui are dreptate, dar ea îl izbuti în tot ce-l stâpâni mai malt, în patima lui.</p>
<p>— Te rog, Conatanțo, oprește-te, îi răspunse el. Acestea sunt lucruri care mă privesc personal.</p>
<p>— Cu riscul de a te supăra, voi să te fac să înțelegi că fapta ta e urâcioasă. Nu ți-aș imputa nimic dacă aș ști pe Maria că e femeie ca doamna Nachtigal, și ca altele multe de trampa ei. Maria e prietena mea din copilărie, e sora mea, e iubirea mea. Maria e mumă exemplară de familie, iubitoare, devotată soțului ei. O cunosc, ca pe mine. Deci ascultă-mă, Costine. Voi să te opresc de la pornirea ta, numai în scopul liniștii acestei case, căci, dragul meu, ca să izbutești a face din Maria o coruptă, e a încercă să faci din piatră, ceară, e, în sfârșit, încercă să devii amantul surorii tale ! Și apoi, ia privește fapta ta cu sânge rece: ce ai zice când ai auzi că, față cu mine, sora ta, s-ar purtă astfel, un amic al tău ? Oare nu l-ai îndepărta ? Sau, eu căzând, eu fiind femeie rea, oare nu m-ai urî, tu, om cinstit și cu râvnă ca pe numele familiei tale să nu fie nici o pată ? Spune! Spune, te rog !</p>
<p>Costin plecase capul, sub lovitura acestui puternic torent decuvânte, se simțea zrobit, învins însă nu, fiindcă nu putea să se despartă de ideea că Maria nu puteă fi a lui. S-o aibă, era idee fixă a lui, s-o zicem curat, era o stare de nebunie a creierului său. </p>
<p>— Tot ce spui tu, Constanța, e frumos, în teorie... În practică, în viața de toate zilele, e altfel.</p>
<p>Constanța începu să înalțe din umeri și să miște un picior, în semn că nu mai era stăpână pe răbdarea ei...</p>
<p>— Teorii ! Parca am fi făcut filozofie strigă ea. Atunci, dacă mă înțelegi cu totul altfel decât mă  așteptam, află unde vei ajunge la urma urmelor.</p>
<p>Riga va vedea că nu e altă scăpare decât într-un duel pe moarte și să te aștepți din partea lui, un gelos fără seamăn, la una ca asta...</p>
<p>Costin izbucni într-un râs batjocoritor.</p>
<p>— Iacă asta! când e vorba de duel, apoi să afle domnul Riga, gelosul fără seamăn, că am ac de cojocul dumisale. El nu știe scrima, nici nu va fi auzit de așa bazaconie,pe când eu...</p>
<p>— Să presupunem că l-ai rănit greu, că l-ai omorât. Ei, ce mi-ai făcut cu asta ? Te va iubi Maria ? Îți va sări de gât strigându-ți: bine că m ai scăpat de omul pe care l-am iubit ? Te va urî, te va blestema și îți va arunca în ochi cu țărâna de pe mormântul bărbatului ei. Iacă-ți isprava! </p>
<p>— Ei, lasă-mă, soro. Fiecare cu ale lui! Nu mă mai dădăci, fiindcă n-am nevoie de...</p>
<p>— O! Doamne, ce om... grăi Constanța, cu mâhnire.</p>
<p>Pe urmă începu să-l roage și chiar plânse, aducându-i cel din urmă cuvânt al dreptei judecăți.</p>
<p>— Cu ce ochi te vor mai privi tata și mama? Tu știi cât iubesc ei pe Riga! Ce ? fiindcă ești fiul lui Barbu, socotești că el ți-ar ierta patima ? Nu,nici el, nici mama, nici un om cinstit din toată lumea asta! Așa dar, pentru patima ta nebună, vrei să strici o casă fericită, să nenorocești doi oameni și doi copii, vrei să-ți înstrăinezi părinții și soră. Rea inimă trebuie să ai, ca să poți face asemenea faptă!</p>
<p>Costin rămase câteva momente pe gânduri, nervos, întunecat, apoi, ridicându-se:</p>
<p>— Ascultă-mă, dragă Constanțo, începu el cu blândețe. Tu ai dreptate, tu te-ai gândit la toate cele. Nu-ți făgăduiesc a n-o iubi, căci aș exagera și tu nu mai crede, îți făgăduiesc însă s-o înconjur. Suntem în Mai. Ca mâine vine vremea băilor.</p>
<p>Voi pleca și eu să fac curat uitării. Ești mulțumită ?</p>
<p>Tonul lui părea sincer, chipul lui, de om care a judecat și s-a hotărât pentru partea bună.</p>
<p>Constanța îi sări de gât și-l sărută pe amândoi obrajii.</p>
<p>Era veselă că isprăvise cu bine. Cum plecă fratele său, Constanța dădu fuga în biroul lui Petrică, îl sărută repede, ceea ce făcu pe matematic să piardă firul soluției unei probleme, și luând hârtie și condei, se duse în camera ei și scrise Mariei.</p>
</div>
<div type="chapter" n="35">
<head>XV</head>
<p>Riga pornise la Focșani foarte îngrijat și posomorât.</p>
<p>De la 11 noaptea de când se urcase în tren și până în zori, când cobora la gara din Focșani, nu închise ochii de fel.</p>
<p>Țigări peste țigări. înecase cu fum pe toți cei ce erau cu el.</p>
<p>Dar puteau să-l oprească ?</p>
<p>Nu, după cum nu puteau să-i oprească nici gândurile.</p>
<p>Maria, rămase singură. Si fără teamă de a-l vedea peste zi, timp de aproape treizeci și șase de ore!</p>
<p>Costin putea să vie la vizită și să vorbească cu dânsa și cine știe s-o mlădieze, s-o convingă, poate.</p>
<p>Cine îl pusese să se facă avocat, ca să-și lase nevasta singură, atâtea ceasuri !</p>
<p>Cine îl pusese, mai bine, să se însoare ca să  aibă atâta bătaie de cap și suferință ? Dar amorul! Si fusese fericit, cu toate astea, timp de opt ani</p>
<p>trecuți. Nevastă-sa se deprinsese cu voințile lui și nu se depărta de ele. Numai de la venirea Iui Costin, foc și pară dăduse peste el și în casa lui!</p>
<p>Și cum să nu se îngrijească, și cum să nu i se clatene încrederea în nevasta lui când auzise bine cu urechile lui, sărutări de mână, desigur, dar prea numeroase. Și apoi... cu ce drept ? Nu era de gândit?</p>
<p>Pe urmă, mintea lui, prea mult influențată de patimă, lucra fără preget pe tărâmul închipuirii.</p>
<p>I se părea că Maria lui cedă stăruinților lui Costin; o vedea parcă în brațele aceluia,  vedea în sfârșit, vie și de înnebunit, ștena finală. Scena uitării de sine.</p>
<p>Atunci, își ștergea fruntea de sudori reci și, simțind că n-are aer și că-l frige locul pe care ședea, deschidea fereastra vagonului.</p>
<p>Răcoarea nopții îi facea bine, îl dezmeticea. Privea sutele de scântei ce treceau ca niște suliți, în repeziciunea trenului; ascultă zgomotul produs de fuga vagoanelor și căută să pătrundă, cu ochi ageri, întunericul nopții.</p>
<p>În depărtare zări din când în când câte o luminiță și căută să-și dea seamă de e vreun sat, privi apoi la stele, parcă ar fi voit să le numere ; toate acestea le făcea ca să se uite pe sine și negrele cugetări.</p>
<p>Dar unul din călători se plângea de frig, zgrebulindu-se.Atunci, Riga închidea fereastra și stingea țigara, alt șir de imagini se desfășură în creierul lui pătimaș.</p>
<p>— A! își zise cu sălbătăcie, într-un rând, dac-aș ști că e a lui, dacă i-aș prinde împreună,  i-aș ucide fără milă!</p>
<p>Așa se chinui până la gara din Focșani.</p>
<p>La hotel, dormi până la orele 9 trecute și deșteptat reveni la simțiri mai bune.</p>
<p>În vreme ce se îmbrăca, se întreba ce vor fi făcând nevasta lui, copiii, și își aduse aminte de timpul când eră logodit cu Maria, de timpul lunei de miere și, rând pe rând, de viața dulce a opt ani de căsnicie.</p>
<p>Maria, nespus de frumoasă, neîntrecut de bună, blândă, iubitoare și casnică. Maria, care îl făcuse fericit și care era mumă, ea, să-l înșele, ea, să cugete măcar, la o înclinare către Costin Barbu ? Nu era cu putință, nu. Firea lui era geloasă, fire urăcioasă! Nu soția lui îl neliniști, ci el singur pe dânsul, nu Maria putea fi cauza chinurilor ce avea, ci el singur,ci în el singur reședea răul, patima ticăloasă, patima groaznică ce-l rodea în ascuns ca viermele fructul. Costin o curteni pe Maria foarte bine. Vasăzică el era un ghimpe, putea fi neliniștitor pentru dânsul. Costin mersese chiar până la a spune Mariei că o iubește, era oare vinovată Maria ? Nu, pricina aici, era Costin, pe Costin trebuia dar să găsească un mijloc, ca să-l puie la locul lui și să-l facă a nu mai fi o piedică între Maria și fericirea lui de soț.</p>
<p>După ce se gândi câtva la acel mijloc, i se păru că l-a găsit și se mai liniști.</p>
<p>Către seară, în acea zi, era vesel chiar. Izbutise să câștige procesul, pledarea îi fusese strălucită, clientul lui plânsese de bucurie la pronunțarea sentinței, fusese  felicitat, sărbătorit.</p>
<p>Acum nu dorea decât să vie mai curând momentul plecării către casă. Și mult mai era până după miezul nopții. Maria desigur că se gândi la dânsul și copiii de asemenea. Da, mai ales că era vremea mesei... Drăguța lui de nevastă cu ce dor ar strânge-o în brațe și cum și-ar săruta copii! Dar, răbdare, până la cinci, a doua zi de dimineață, nu era o veșnicie.</p>
<p>Fu la gară cu un ceas mai  înainte de sosirea trenului de Moldova. Greu chin e lunga așteptare! Pe ghimpi de-ar fi stat cu tălpile goale și tot ar fi răbdat mai cu astâmpăr. </p>
<p>În sfârșit, porni. Trenul mergea prea încet. La Buzău se mută în alt tren... Pierdere de timp. Dar... de, serviciul de mișcare al căilor ferate își are și el regulile sale!</p>
<p>Nu putu deocamdată să doarmă... Deși nerăbdător de a ajunge, era bine dispus... se simți ușor, vedea toate în trandafiriu. Mare lucru de nu-și va găsi nevasta, la gară, cu toate că era să sosească prea de dimineață. Un cuget tainic îi tot șopti de surprinderea aceasta plăcută. Și ce îmbrățișare îi da Maria! Îmbrățișare care dovedi tot dorul ei de dânsul și veselia sinceră că-l vedea întors cu bine. Da, Maria îl iubi ca și în trecut. Maria îi va fi pentru toata viața, mângâierea, plăcerea, fericirea !</p>
<p>Luat de mersul liniștit al acestor gânduri, somnul îl fură cu zâmbetul pe buze.</p>
<p>Se deșteptă tocmai la Chitila în aceeași dispoziție sufletească.</p>
<p>De la Chitila trenul avea iuțeală groaznică. Aceasta-i făcea bine. Se luminase de ziuă. Soarele începea să se arate și muncitorii să lucreze. În liniștea dimineții se auzi numai zgomotosul tic-tac a trenului, care străbătea departe în câmpie.</p>
<p>Riga ieși pe peronul vagonului. Răcoarea strângea binișor în spate...</p>
<p>În ceața dimineții Bucureștiul se vedea ca printr-o pânză subțire de tifon, pe care o spărgea turlele bisericilor ivindu-se de-asupra aurite de razele soarelui răsărind.</p>
<p>Trenul se opri. Ochii lui se plimbară câteva momente pe peronul gării. Nu întâlni chipul ființei iubite. Gânditor numulțumit, intră în vagon, își luă geamantanul și apoi se coborî.</p>
<p>Farmecul gândurilor nopții, pieri. Riga se urcă în trăsură, posomorât, îngrijorat.</p>
<p>Când ajunse acasă, Maria îl întâmpină la capul scării.</p>
<p>— Inchipuește-ți că eram să viu la gară, îi strigă ea aninându-i-se de gât, dar camerista mea, care trebuia să mă deștepte pe la 3 și jumătate, nu s-a sculat nici acuma.</p>
<p>Riga se însenină.</p>
<p>— Bine ai făcut că n-ai venit, dragă Mario, trenul sosește prea de dimineață.</p>
<p>La orele 9 Riga trecu în birou. Privi în jurul lui, se uită pe birou să vadă de nu-i era nimic mișcat de la locul său și voi să șadă.</p>
<p>Dar atunci ochii săi zăriră un cocoloș de hârtie roz. Asemenea coloare nu se găsi pe la el. Sări, apucă cocoloșul de hârtie și-l desfăcu.</p>
<p>Își încruntă sprincenele de cum își aruncă ochii pe întâiele rânduri.</p>
<p>Dragă,</p>
<p>„Riga trebuie să fi plecat, vino, te aștept. E ceva „nou de tot“. Poți de acum să fii liniștită și bărbătu-tău nu „va mai fi gelos...fiindcă nu va mai vedea nimic. El a fost ieri pe la mine. La revedere.''</p>
<p>Partea de jos a biletului era ruptă, lăsând să se vadă din semnătură numai literele: C și o, Co...</p>
<p>Riga rămase pe gânduri, posomorât, agitat.</p>
<p>De la cine era scrisoarea ? De la Costin ? Atunci de care el era vorba... A! nu, de la Constanța trebuia să fie și Constanța era sora lui Costin. Vasăzică, tot era ceva, și sora mijlocie pentru frate. De aceea, așa de strânsă prietenie între Maria și dânsa !</p>
<p>Astfel se gândea Riga, gelosul caută să-și explice toate, bănuind pe toți din jurul său.</p>
<p>Nimic nu-și retrage el de la toți, cu mai mare ușurință, decât încrederea ce avea mai înainte în toți...</p>
<p>Din acel moment Constanța nu mai era pentru Riga, prietenă, ci dușmană a fericirii lui, coruptă care ajuta pe soția lui să se corupă.</p>
<p>Îndoi hârtia cutată, în patru, și o puse în buzunar cu acea liniște care prevestește furtuna.</p>
<p>Mai mulți domni începură a veni. Convorbirea cu ei îl distrase de la neguroasele lui gânduri.</p>
<p>Când sosiră însă ceasurile unsprezece și el rămase singur, își puse capul între mâini.</p>
<p>Nu trecură două minute și Maria intră cu copii.</p>
<p>— Bine ai venit tată, grăi băiatul....</p>
<p>— Bine ai venit, tăticule, grăi fetița, și amândoi îi împresurară gâtul cu mânile lor mici și albe.</p>
<p>Maria văzu numai decât schimbarea și inima i se strânse.</p>
<p>Riga nici nu privi la dânsa, nu răspunse nimic copiilor pe care îi sărută abia și se ridică, prefăcându-se că răsfoiește o carte de Drept...</p>
<p>Copiii simțiră și ei răceala tatălui lor, care-i mângâia frumos totdeauna, și merseră de se lipiră de muma lor.</p>
<p>Aceasta urmărea cu ochi neliniștiți mișcările lui Riga.</p>
<p>— Poftiți la masă, întrerupse atunci feciorul monotona ștenă casnică.</p>
<p>— Eu nu stau la masă, căci am chiar acum treabă la tribunal, grăi Riga privind la slugă și, fără să arunce vreo privire Mariei, ieși.</p>
<p>Maria se făcu galbenă și simți că o părăsire de puteri.</p>
<p>Ce avea acum, odată ce, la sosire, fusese vesel și se sculase tot vesel din scurtul somn de trei ore ?</p>
<p>Ce avea, atât de greu pe sufletul lui, și în contra ei, de nici n-o privise măcar?...</p>
<p>O ! Doamne, își zise ea, izbucnind în lacrimi și lăsându-se pe un scaun, cu ce ți-am greșit de mă pedepsești așa de cumplit?... Să fiu într-atât de nesocotită, de el, pentru care mi-aș da viaața !... Dar ce-am făcut? Ce și-a mai închipuit de mine?</p>
<p>Feciorul, care ieșise după stăpânul său să-i dea pălăria și bastonul, rămăsese în ușa de la sufragerie și așteptă.</p>
<p>Doamna Cordea veni cea dintâi și văzând că nu e nimeni, întrebă.</p>
<p>— Domnul a plecat, i se răspunse.</p>
<p>Atunci doamna Cordea auzi pe băiat strigând mamă, mamițo, de ce plângi, haide la masă, și intră repede în birou.</p>
<p>Găsi pe Maria în lacrimi și pe copii privind-ocu teamă și cu mâhnire, gata și ei să plângă.</p>
</div>
<div type="chapter" n="36">
<head>XVI</head>
<p>După cuprinsul biletului ce găsise, Riga își condamnase soția. Maria era vinovată și întâlnirile cu amantul ei le avea la Constanța Vereanu; îndoială nu mai era.</p>
<p>Când mai ieșise apoi Maria singură ? își zise el. Sau chiar cu mama ei de-ar fi ieșit, găsea ea mijloc să o lase de vorbă cu Constanța și să treacă, în vreo odaie într-adins hotătărâtă pentru întâlnire.</p>
<p>Ce anume „nou de tot“ îi anunță oare Constanța, în biletul ei ? Poate rostul primei întâlniri, ori poate vreo schimbare,  ceva plăcut, în fine... Și apoi, o asigurasem că „eu nu voi mai putea fi gelos, fiindcă nu vreau să văd nimic.'' Vasăzică, au luat dumnealor bune precauții, ca să-mi adoarmă neîncrederea gelozia și răzbunarea.</p>
<p>Dar, uite cum întâmplarea dă pe fața urzirile cele mai bine pregătite!..Un bilet, lăsat pe masă din nebăgare de seamă, din prea mare mulțumire a momentului, și copiii îl apucă, îl mototolesc, se joacă cu el și-l uită apoi înțr-un colț al odăii... iar nenorocitul de bărbat îl găsește și se convinge de nenorocirea pe care numai o bănuia.</p>
<p>Riga nu avusese poftă de mâncare în acea zi. Se dusese la tribunal, făcuse să se amâne procesul ce avea, căci nu era în stare să rostească trei vorbe cum se cade, și până la ceasul cinci, rătăcise pe a cele de la șosea.</p>
<p>Planul ce concepuse, cu câtva timp în urmă, adică de a găsi pe Costin și a-l ruga politicos să-i lase soția în pace, acum nu-i mai convenea; nu mai mergea cu așa ceva.</p>
<p>De aici înainte trebuia să o spioneze pe nevastă-sa când ieșea, odată ce ieșea fără să-i fi spus ceva, și... să-i prindă pe amândoi.</p>
<p>Atunci momentul era să hotărască de soarta lor.</p>
<p>Pentru scopul acesta îi trebuia, lui, stăpânirea de sine, prefacerea...</p>
<p>Dar cum s-o mai strângă în brațe ? Dar cum s-o mai dezmierde și să sufere dezmierdările ei ? Aceasta era partea cea grea.</p>
<p>— Doar să mă fac bolnav, suferind... Pretinsa mea boală a corpului, va scuti boala sufletească de junghiurile ascuțite ale dezmierdărilor .nesuferite, fățarnice, urâcioase...</p>
<p> Și fiindcă nu era comedian, și tocmai fiindcă ascundea o stare grea sufletească, pretextul bolii fizice era nimerit.</p>
<p>Un om bolnav n-are chipul tocmai deschis; omului bolnav nu-i prea cere inima îndrăgostire...</p>
<p>Maria dar era să-i dea pace, după cum el ardea de dorul de a fi lăsat în pace și de a  o lăsa uitării pe Maria.</p>
<p></p>
<p>Se reîntoarse acasă.</p>
<p>Scenele drăgălașe de familie îi făcuse rău; îi împietri inima și mai mult.</p>
<p>Răspunse Mariei că e bolnav, că a răcit și alte multe... Că medicul ce consultase, i-a dat niște hapuri să ia și i-a recomandat băi de abur...</p>
<p>Maria își mai descreți fruntea și se apropia de dânsul cu tristețea numai că iubitul ei nu se afla bine.</p>
<p>Cinci, șase zile trecuse astfel. Riga nu se făcea bine. Doamna Cordea începuse să-i propună să-i facă leacuri băbești, leacuri de casă.</p>
<p>Riga le refuză. Leac pentru suferința lui nu era.</p>
<p>Într-o seară, sub pretext că are mult de lucru poate până la ziua albă, rămăsese în biroul lui și arătase dorința de a nu fi tulburat de nimeni.</p>
<p>Când socotise că toți s-au culcat și că dorm duși, se lungise pe dormitoare și cuprins cum era de mâhnire și descurajare fără margini, începuse să se gândească la moartea lui.</p>
<p>— Pentru mine fericire nu mai poate fi; nu fericire, dar nici măcar liniște... Să-mi închipui că a-și prinde-o pe mizerabila, cu bunul meu prieten...Și că i-aș omorî pe amândoi... Ce am folosit ? Voi fi redobândit oare prin aceasta liniștea și pe soția mea curată și iubitoare ca odinioară ? Nu. Ce mi-ar păsa de felul cum m-ar judeca lumea și, de achitarea juraților pe motivul, de pildă, că mânia momentului acela fatal, iartă, scuză comiterea omorului, dacă nu ne îndreptățește ? Eu, nu voi mai putea fi fericit și aceasta mă seacă la inimă, mă face să văd întuneric, gol, nemernicie în jurul meu și scăparea în moarte... De ce nu m-aș ucide, adică ?</p>
<p>Deodată se ridicase în sus.</p>
<p>— Ca să-i las să se bucure pe urmă fără grijă și să se ia? A! Moartea mea să urmeze pe-a lor, înțeleg; dar să fie înainte mergătoarea fericirii lor, nu!</p>
<p>Și aceleași simțiri ce-1 cuprinseseră de atâtea ori îl apucase iarăși, făcându-1 setos de sânge, înfierbântându-1 până la sminteală, făcându-1 să dorească cu bucurie sălbatică momentul când să-i găsească împreună!</p>
</div>
<div type="chapter" n="37">
<head>XVII</head>
<p>Costin Barbu izbutise a o liniști pe sora sa, când aceasta îl luase la trei, dându-i dreptatecuvântelor și făgăduindu-i să plece la băi și să uite.</p>
<p>Constanța îi povestise Mariei ștena cu fratele ei și ca „nou de tot“, cum îi scrisese în bilet, îi spusese hotărârea sinceră a lui Costin.</p>
<p>Acesta, am zis-o, nu credea în marea și nestrămutata virtute a Mariei; el vedea în dânsa  pe femeia încăpățânată, cu putere mai multă de rezistență decât altele, și atâta tot.</p>
<p>În sufletul lui era convins că toată femeia trebuie să cadă după stăruință îndelungată; își mărturisea însă că el nu dispunea de atâta răbdare care să corespundă unei stăruințe mai îndelungate decât pusese el până atunci pe lângă Maria.</p>
<p>Se hotărâse deci să grăbeaseă lucrul, să scurteze timpul, să puie capăt încăpățânării Mariei.</p>
<p>Spre a-și aduce la îndeplinire planul, trebuia să se folosească de altă plecare a lui Riga, pe undeva, și să afle când va fi pornit...</p>
<p>Pândise într-o zi dar pe feciorul din casă al lui Riga, și, intrând cu el în vorbă, îl cumpără.</p>
<p>Sfatul lui Costin cu feciorul se ținea la colțul străzii, nu departe de casă, Riga trecea tocmai atunci și-i văzuse, fără să fie văzut.</p>
<p>Buzele i le încreți nu zâmbet plin  de amărăciune. Vasăzică, Costin avea spion, în casa lui; mijlocitor.</p>
<p>Fiindcă văzuse și aceasta, anunțase pentru a doua zi plecarea lui la Craiova, ca să isprăvească odată într-un fel cu trista viață ce o ducea.</p>
<p>Seara, plecase la gară cu trăsura de piață, petrecut de Maria și de copii, căci ea voia să-l însoțească cu orice preț.</p>
<p>— Vrea să se asigure că plec, se gândise Riga, cu turbarea în inimă.</p>
<p>Luase bilet până la Craiova, își sărutase copiii și nevasta, cu destulă răceală, și pornise.</p>
<p>La Chitila se dăduse jos și se urcase fără bilet, în trenul ce venea la București dinspre Craiova.</p>
<p>Cum ajunse în oraș, își lăsase geamantanul la un hotel, oprindu-și o odaie pentru o noapte și în fuga cailor, se dusese la locuința lui Barbu.</p>
<p>Deși timpul era frumos, el stătea în trăsură cu coșul ridicat și ghemuit așa ca să vadă fără să fie văzut.</p>
<p>Nu știa acuma dacă Barbu mâncă acasă, cu familia, ori, ca de obicei, în oraș, la birt sau la vreun prieten.</p>
<p>Văzuse prin curtea casei o slugă...</p>
<p>— Dă-te jos, șoptise el birjarului și întreabase pe omul acela dacă doctorul e acasă...</p>
<p>Birjarul intrase în curte și, după câteva momente, se întorsese.</p>
<p>— Mănâncă la Capșa, mi-a spus servitorul. L-am întrebat de știe bine asta, și el mi-a răspuns da, fiindcă domnul doctor a trimis pe un chelner de-a cerut pardesiul de acasă..</p>
<p>— Bine, răspunse Riga cu mulțumire, vei avea bun bacșiș de la mine. Mână în fuga mare la Capșa și stai ceva mai în urmă de birt. Cum ajunse. Riga se dăduse jos din trăsură și intrase în sală. Un chelner îi sărise înainte :</p>
<p>— Domnul dr. Barbu mănâncă aici?</p>
<p>— Da, dle Riga... și se află acum chiar la masă...</p>
<p>— Bine... Mai are mult până să isprăvească ?</p>
<p>— Abia e la primul fel...</p>
<p>— Atunci dar, mă întorc mai târziu. Nu-i spune nimic.</p>
<p>Îi pusese cinci franci în mână și ieșise... Se urcase apoi în trăsură, dăduse o fugă până acasă, unde  păzise împrejurimile ceva timp și pe la 9 și un sfert se întorsese la Capșa.</p>
<p>Doctorul Barbu tocmai ieșise, însoțit de câțiva prieteni... </p>
<p>Toți râdeau, erau veseli.</p>
<p>— Dacă am merge la Opler, grăi unul din ei. Timpul e admirabil, căldicel... Vom petrece minunat. O partidă de popice și câteva halbe, nu ne-ar face rău...</p>
<p>— Aprob, răspunse altul.</p>
<p>— Dar tu, doctore, ce zici ? întrebse al treilea.</p>
<p>— Eu ? să văd. Căută la ceas, apoi răspunse: Și credeți să stăm mult acolo?</p>
<p>— De ce întrebi ? „Horas non numera, nisi serenas''... zise altul, profesor de limba latină.</p>
<p>— Va fi vreun „pont“,  râsese cel ce vorbise întâi.</p>
<p>— A! e fericit doctorul nostru, ștrengarul, spusese cel de al doilea.</p>
<p>— E în relații de prietenie cu toate frumusețile.., și mă prind că are și în astă seară vreo întâlnire...</p>
<p>— Prea cu putință, răspunsese Barbu cu importanță. Mă plac și le plac... nimic mai natural...</p>
<p>— Ia ascultă, doctore, pare-mi-se că ești pe cale să dobândești o mare victorie, ceea ce ar fi un eveniment pentru lumea galantă... spusese profesorul.</p>
<p>— Zău? făcuse toți ceilalți. Și ce anume?</p>
<p>— E foarte îndeaproape înțelegere de.. prietenie</p>
<p>cu frumusețea regească a unui avocat, cu nevasta lui Riga...</p>
<p>— Șut!  strigă Barbu... Nu se vorbește în stradă de asemenea nume...</p>
<p>— E tainic doctorul, râsese unul din ei.</p>
<p>— Ei, adică mult o să vorbim aici ?... întreabă profesorul. „Andiamo... lanotte ebella''... cum zice cântecul... „Andiamo la Opler...''</p>
<p>— Să vedem dacă merge doctorul...</p>
<p>— A! mi se pare că întâlnirea e cu... Zău, ai ajuns aici ? .</p>
<p>— Cine știe !  răspunse Barbu cu zâmbet care întărise bănuiala tuturor. Cu toate astea merg... Până la douăsprezece și ceva, am timp...</p>
<p>— Bravo, doctore! Nu greșeam când te numeam „om fericit''...</p>
<p>— În sfârșit, cade și marea virtute, atât de respectată !</p>
<p>— Și care înspăimântă pe toți!</p>
<p>Prietenii căutaseră trăsuri...</p>
<p>Profesorul venise la aceea în care se afla Riga... dar la un semn al acestuia, birjarul pornise cu toate strigătele profesorului.</p>
<p>Dacă ar fi privit cineva în trăsura aceasta, pe când cei patru prieteni vorbeau destul de tărișor, ca să poată auzi toate de acolo, l-ar fi văzut pe Riga, cum nu-1 văzuseră niciodată până atunci.</p>
<p>Ochii i se măriseră peste măsură când auziseră pronunțându-i-se numele, numele soției sale... Așadar lumea știa, lumea vorbea, și el, orbul, încrezătorul, ticălosul, bănuia numai,  și da încă blestematei femei ce-i purta numele parte din considerațiile trecutului...</p>
<p>Era înșelat., batjocorit, lovit în tot ce avusese mai scump. .</p>
<p>Îi venea să sară din trăsură și să lovească pe</p>
<p> toți acei ce-1 batjocoreau cu glumele lor, cu vorbele lor...</p>
<p>Dar, de ce, odată ce nevasta lui era vinovată, căci ea îi batjocorise cu fapta !</p>
<p>Îi venea să sară și să dea în Barbu, până să-l năucească, să-1 omoare.</p>
<p>Dar de ce numai pe dânsul, și nu pe amândoi, când îi va găsi împreună ?... La douăsprezece trecute... Vasăzică nenorocita, blestemata, îl primea acasă, în casa lui, sub acoperemântul în care se aflau copiii ei, bărbatul ei, mama ei !</p>
<p>Bărbatul ei!... Dar ce mai simțea ea, pentru dânsul, odată ce îl socotise mai bun pe doctorul ? Ce sfială putea să aibă de muma ei, care, știa poate, și care cu iubirea cea mai mare pentru dânsa, tăcea, chiar dacă nu aproba purtarea fiicei sale?... Oare nu mai văzuse el așa soi de mume?</p> 
<p>Pentru copiii ei, ce putea să aibă ?... Astfel de păcătoase, își iubesc copiii, chiar iubind pe altul care nu e tatăl lor,  și fără să și facă, față cu ei, o crimă din adulter!</p>
<p>Muncit de astfel de gânduri se zvârcolea, pe pernele trăsurii, într-un delir de friguri.</p>
<p>Acum, că i se părea sigură căderea soției lui,o  învinovățea și pe mama ei, și, ar fi învinovățit și pe Dumnezeu, dacă acela ar fi fost pe pământ și în gazdă la Riga.</p>
<p>Pornise și el la Opler.</p>
</div>
<div type="chapter" n="38">
<head>XVIII</head>
<p>La una din marginile orașului, pe dealul Spirei și către Cotroceni, se află clădirea berăriei Opler, clădire mare, cu multe încăperi.</p>
<p>Trecând la deal de clădire, și cotind la dreapta, te afli la, intrarea într-o grădină ce se ivește frumoasă la vedere și destul de întinsă.</p>
<p>Și într-adevăr, această grădină așezată pe deal, presărată de mese, de chioșcuri, de copaci și de tufișuri, este foarte frumoasă, prin rânduirea copacilor și prin poziția ei ridicată, de unde ochiul își întinde raza peste o priveliște minunată ce-i oferă orașul.</p>
<p>Acesta e locul de petrecere al multor familii bucureștene, care vin să soarbă nectar nemțesc și să asculte muzica, de obicei a roșiorilor...</p>
<p>Mai e apoi și unul din cuiburile pentru chefuri tainice ale tinerilor desfrânați; și chiar dintre cei mai cumpătați și mai serioși, își învoiesc uneori câte o mică desfătare ce se prelugește până la ceasurile trei din spre ziuă, dacă nu și mai mult.</p>
<p>Cei patru prieteni sosiră pe la ceasul zece fără ceva și prinseră o masă din spre drum, de unde priveliștea Bucureștilor e într-adevăr plină de farmec.</p>
<p>Luna se ridică, intrată în al treilea pătrar.</p>
<p>În vale, pe marea întindere, se vedeau casele unei părți bune din București, care mai mici care mai mari, dintre care răsăreau turle și biserici. Vârfuri de copaci înalți, în unele locuri apărând ca niște mănunchiuri uriașe; și toate acestea, înmuiate în lumina lunii și părând mult mai frumoase sub răsfrângerea razelor ei.</p>
<p>Casele cele mai depărtate se pierdeau într-un val subțire de ceață și zgomotul orașului se ridica, murmur înnăbușit, pe care-l acoperea din când în când sunetele muzicii din deal.</p>
<p>Stelele luceau pe cer cu lumină vie; luminile de pe la case, stele pământești împrăștiate pe valea întinsă, luceau cu culoarea lor roșcată, colo mai vie, dincolo mai ștearsă...</p>
<p>Pe cer, din când în când, unele se făceau nevăzute, lăsând un drum de raze care se pierdea  și pe la case, stelele </p>
<p>dispăreau ici și colo, unele după altele, deodată și fără nici o urmă...</p>
<p>După credința poporului cele de sus anunță, prin stingerea lor, stingerea unei vieți, cele de jos anunțau, desigur, că Morfeu își făcea p-acolo-datoria...</p>
<p>Doctorul Barbu și tovarășii săi cerură deocamdată câte o „halbă și printre sorbituri începseră să vorbească de una și de alta, de multe și de toate.</p>
<p>Nu trecuseră zece minute la mijloc și altă trăsură se oprise la poarta grădinii, iar Riga se coborâse...</p>
<p>— Domnule îi zise birjarul, vă rog să-mi dați drumul, că nici n-am mâncat de aseară...</p>
<p>— Ai o sută, de lei, să rămâi cu mine aici până la unu din noapte. Și dacă n-ai mâncat până acum fă cum știi și mănâncă aici...</p>
<p>Îi dăduse doi lei pentru mâncare și intrase cu luare aminte în grădină. Abia făcuse douăzeci de pași și zărise pe Barbu cu cei trei tovarăși ai lui...</p>
<p>Se așezase în dreptul unui tufiș de verdeață așa că mișcându-se puțin, îi putea zări pe toți, dar nu putea, fi zărit și se dăduse gândurilor...:</p>
<p>I se păruse că urmărește pas cu pas trăsurile cele două în care se suiseră cei patru, doi câte doi.</p>
<p>Văzuse doar pe doctorul oprind trăsura în care se afla dânsul, în dreptul casei sale și schimbând câteva vorbe cu feciorul din casă care-1 aștepta în pragul porții...</p>
<p>Vasăzică tot pentru astă-seară era hotărâtă întâlnirea nevestei lui cu doctorul.</p>
<p>Altfel, de ce s-ar fi oprit? Nu mai era îndoială: Maria nu mai era a lui.</p>
<p>Dar, în sfârșit, li se înfunda. În noaptea aceasta... era să dea peste dânșii și să-i pedepsească.</p>
<p>În mijlocul acestor gânduri, un chelner dăduse peste el și-l întrebase ce dorește...</p>
<p>Ce poftești dumneata ! îi răspunse Riga.</p>
<p>Chelnerul plecase, râzând... Credea că are de-a face cu vreun zăpăcit, zmintit, ori beat.</p>
<p>Riga nu luase seama. Lui nu-i ardea de nimic.</p>
<p>El se uita mereu la ceas, el dorea atâta : să ajungă la ceasul douăsprezece. Și încet mai mergea vremea... părea că-i face în ciudă.</p>
<p>Chelnerul îi aduse o halbă cu bere, ridichi și unt.</p>
<p>— Câte parale face? întrebase Riga.</p>
<p>— Trei lei și jumătate.</p>
<p>— Na și fugi cu bere și cu mezelic cu tot..., îi căspunse Riga trântindu-i patru lei.</p>
<p>Chelnerul plecase, mirat.</p>
<p>Văzând că n-are liniște, Riga pornise să se plimbe prin grădină, pe margine însă. Atunci zărise movila cu aleea ei în spirală, ridicându-se plină de verdeață, sub forma unui con trunchiat.</p>
<p>— Acolo voi fi lăsat în pace, își zise, și se urcase pe movilă.</p>
<p>De pe dânsa, priveliștea se oferea mult mai întinsă și mai plină de farmec.</p>
<p>Riga nu era însă dispus să admire natura și orașul București sub reflexul lunii.</p>
<p>El căutase cu privirea pe cei patru, și recunoscuse pe doctorul în fața căruia bătea lumina unui felinar.</p>
<p>Spre el, luminase luna numai. Dar cine putea să-l recunoască, de jos ?</p>
<p>Așezat pe o bancă, se lăsă iarăși gândurilor lui întunecoase și planurilor de răzbunare.</p>
<p>Muzica militară, apoi în timpul ei de odihnă banda de lăutari, împrăștiau note, aici ale unei bucăți de operă, aici ale vreunui cântec național.</p>
<p>De jos se urcau spre movilă șoapte și chiar zgomot de sărutări, de prin tufișurile mărginașe.</p>
<p>Acestea făceau pe Riga să tresară, căci îi aducea în minte ideea că așa vor fi răsunând adeseori, în camera nevestei lui sărutările ce auzise în ziua când stătuse în biroul lui.</p>
<p>— Desigur că erau altfel de sărutări decât de mână, cum bănuiam eu, își zise el, și, ridicându-se, începuse să se plimbe pe movilă.</p>
<p>Capu-i era în foc, sângele arzător, gura cleioasă și gâtul uscat; îi era rău și îi venea să-și dea cu ceva în cap.</p>
<p>Singur gândul lui de răzbunare venea apoi și-l întărea în starea bolnăvicioasă în care era.</p>
<p>În sfârșit, se făcură ceasul douăsprezece.</p>
<p>Se uită spre masa unde erau cei patru. Nimeni. Se ridică. O groază de fiori reci îi trecuse prin tot corpul și ochii i se umplură de vene roșii de sânge. Fugise ca un nebun pe calea spiralică a movilei.</p>
<p>Își deșteptă birjarul care moțăia și-l întrebă dacă n-au trecut cumva patru domni, care ieșiseră de cu vreme de la Capșa...</p>
<p>— Și cu domnul doctor Barbu? Ba da, chiar acum s-au urcat în trăsură și au plecat...</p>
<p>Iute după ei, strigă Riga, și când îi vei zări să stai încet, dar să nu-i perzi din vedere...</p>
<p>Birjarul o porni la goană cu toate că pogora...</p>
<p>După o fugă de două minute, ajunse două birji care nu mergeau așa iute.</p>
<p>Erau ele ori nu? Cine putea ști, odată ce se mai vedeau câteva înainte</p>
<p>— Treci înainte,  porunci el, înfuriat.</p>
<p>Birjarul dăduse biciul; Riga se ghemui în trăsură,  și când trecuse cu puțin înainte, se aplecase și se uita, înapoi.</p>
<p>Nu erau ei... Lumina de la un felinar îi arăta în destul.</p>
<p>Birjarul pornise.</p>
<p>Riga privea acum, cu riscul de a fi cunoscut. Judecata rece îi pierise.</p>
<p>— Doar de au apucat pe altă stradă... Nu se poate însă. Drumul, și  mai ales la casa mea, e p-aici.</p>
<p>Ajunse în dreptul casei lui... Nimic. Nici urmă de trăsură.</p>
<p>Se urcă și se ghemui în trăsura lui și poruncise birjarului să mâne și să dea puțin colțul. D-acolo putea să vadă la el.</p>
<p>Se oprise de câteva minute, când iată văzând că trăsura trece pe lângă el cu coșul lăsat, căci era timp frumos și în ea pe Barbu singur, un oftat de mulțumire îi umflă și-i răcorise pieptul.</p>
<p>— Nu-1 primește acasă , își zise el. Întâlnirea e în altă parte. Frumos obiceiul. Cuconița mea iese și noaptea d-acasă... în lipsa mea.</p>
<p>Se aplecase la urechea vizitiului și-i zise: urmărește pe domnul... L-ai cunoscut?</p>
<p>— Da, era doctorul...</p>
<p>— Bine. Urmărește-l fără să bage de seamă și ai sfârșit cu mine.</p>
<p>Birjarul o luă cu mers potrivit după mersul celeilalte trăsuri.</p>
<p>Trecură prin mai multe străzi, până ce trăsura doctorului se oprise. Oprise și el birja în colțul unei străzi ce da în astălaltă, la mică depărtare de locul unde stătuse Barbu.</p>
<p>Acesta se dăduse jos, dăduse drumul birjei și după ce merse douăzeci de pași se oprise dinaintea unei case cu un cât de frumoasă aparență.</p>
<p>Bătuse în una din ferestre încet de tot și așteptă.</p>
<p>Perdeaua se ridică: îndată se ivi un cap, o femeie în găteală de noapte, care-i făcuse semn.</p>
<p>Barbu se duse la poartă, și după puțin intră în curte, introdus de însăși persoana ce se arătase la fereastră.</p>
<p>Riga plătise și el birjarului său și-l lăsă; apoi, se apropriase de casă...</p>
<p>De unde să știe cine ședea acolo ? Cercă poarta. Era incuiată. Pe când se plimba de colo până colo un paznic de noapte trecuse pe lângă dânsul și cunoscându-1, îl salută.</p>
<p>— A ! dumneata ești, îi zise Riga... Dar parcă erai pe strada noastră...</p>
<p>Da, domnule să trăiți. . Acum însă, de două săptămâni m-a schimbat aici...</p>
<p>Riga scoase și-i dăduse 5 lei.</p>
<p>— Ține, îi zise el, că tot nu-ți dădusem de mult nimic... Făcuse doi pași, în timp ce paznicul i se închina cu sărut mâna, apoi se oprise și se întoarse către el... Ascultă, cine stă în casa asta?</p>
<p>— Un băcan, domnule, care ține și o moșie.</p>
<p>— Des intră doctoral Barbu aici ?</p>
<p>— Ziua ori noaptea ? întrebă paznicul.</p>
<p>— Noaptea...</p>
<p>— Când nu-i domnul acasă, în toate nopțile...</p>
<p>— Vasăzică e tânără...</p>
<p>— Cucoana lui ? Tânără, domnule și frumoasă de te țintuiește locului...</p>
<p>— Mulțumesc, sfârșise Riga, și pornie spre hotelul la care își lăsase gemantanul.</p>
<p>— Afurisitul! își zise el pe drum, strică pretutindeni casele oamenilor... Dar atunci, pe când întâlnirea cu Maria, odată ce a venit aici? Ce-i va fi spus feciorul meu ? Pe când să fie înțelegerea? Poate că mâine, ziua.</p>
<p>Dormise, la hotel somn tulburat, și se sculase târziu.</p>
<p>N-avea procese în ziua aceea. Deja de mult nu mai pleda el în toate pricinile ce i se încredințase, căci le dădea altor avocați foarte legați cu el, ori ruga pe Barbu tatăl să pledeze în locul lui.</p>
</div>
<div type="chapter" n="39">
<head>XIX</head>
<p> Era pe la două ore după amiază. Maria Riga ieșise cu copiii și se așezase pe o bancă, lăsând pe copii cu bona să-i plimbe și să-i supravegheze.</p>
<p>Maria a mai slăbit puțin. Fața ei vădește numai decât suferință tainică, mâhnire dureroasă.</p>
<p>Doamna Cordea, i-o știe acum, și o întărește în toate zilele cucuvânte bine-făcătoare și duioase. Copiii simt ceva neobișnuit la mama lor și când s-apropie de dânsa o fac cu sfială, cu temere chiar. Dar semnele de iubire cu care ea îi întâmpină numai decât îi fac să devină zâmbitori.</p>
<p>În curând ea recade în tristețea ei și atunci copiii o lasă și ies fără cel mai mic zgomot.</p>
<p> Numai pe bunica lor, doamna Cordea, o întreabă adeseori că: ce are mămica lor ? Bunica le mulțumește curiozitatea cu ce-i vine la îndemână și, ca sfârșit, are totdeauna sfatul că: de vor fi cuminți, mămica o să se facă iar veselă...</p>
<p>În grădină, acum, Maria se afla abia de vreo zece minute, când se ivi feciorul c-un bilet.</p>
<p>Ea îl luă încet, îl deschise Și citi:</p>
<p>Dragă Mario,</p>
<p>„Aflu acuma că Riga nu e în oraș. Ești singură, eu singură. Tu sănătoasă, însă, și poți veni la mine; eu, indispusă... Știi pricina... Se apropie... Nu pot veni dar la tine. Venind tu, mi-ai face deosebită plăcere.</p>
<p>A ta Constanța.</p>
<p>Maria se gândi puțin, apoi intră în casă la maică-sa și o rugă s-o însoțească.</p>
<p>— Nu-mi e tocmai bine, maică ia-ți copiii însă și te du...</p>
<p>— Singură, numai cu ei, n-am ieșit niciodată...</p>
<p> Ia și bona, maică, și du-te, căci nu va fi nimic. Ce va zice Riga ceva?</p>
<p>Maria se gândi puțin și pe urmă trecuse în camera ei unde începu să se gătească de ieșit.</p>
<p>Constanța Vereanu nu era, într-adevăr, bine dispusă. Tocmai scria biletul către prietena sa, când intră la dânsa Costin.</p>
<p>Avea un plan hotărât și venea la sora lui să încerce punerea lui în aplicare.</p>
<p>Norocul îl servi, căci văzuse pe Constanța scriind Mariei.</p>
<p>Deja avea în gând s-o pună el să-i scrie.</p>
<p>— Știi una, îi zise Costin, după ce Constanța trimisese deja pe feciorul ei, cu biletul, știi că mama te poftește, prin mine, să te duci numai decât acasă la noi ?</p>
<p>— De ce nu mi-ai spus mai dinainte ? Eu am scris Mariei Riga să vină la mine?</p>
<p>— De unde am știut eu ce-i scrii?... Te-am văzut ocupată și nu am găsit de cuviință să te opresc din...</p>
<p>— Ei, cum să fac deci? întrebă Constanța.</p>
<p>— Să aștepți răspunsul doamnei Riga și de nu va veni, să te duci la mama. Ori, de va veni să te duci cu doamna Riga.</p>
<p>— Bine, răspunse Constanța. Atunci, mă duc să mă îmbrac.</p>
<p>În timp ce Constanța se gătea, feciorul trimis cu birja, se întoarse, se opri la poartă și intră fuga în curte.</p>
<p>Costin îl întâlni.</p>
<p>— Ei, ce răspuns ? Vine ?</p>
<p>— Da, așa mi-a spus feciorul...</p>
<p>— Urcă-te la cuconiță-ta și spune-i că doamna Riga nu poate veni...</p>
<p>— Nu poate veni.. Bine...</p>
<p>— Și mai uite 5 lei... Apoi, coboară-te, și vino la mine că mai am ceva de vorbit cu tine...</p>
<p>După un pătrar de oră, Constanța porni la doamna</p>
<p>Barbu și Costin se făcu că pleacă la daraverile lui. Abia însă trăsura Constanței cotea colțul, și Costin se întoarse. După ce clădise ultimele instrucțiuni feciorului, se urcă într-una din odăile de sus.</p>
<p>Era singur stăpân în toată casa, căci Vereanu se afla dus pentru vreo săptămână, la moșia unui proprietar, pentru hotărnicia moșiei.</p>
<p>Maria Riga, în landoul deschis, porni cu copiii și cu bona, fără să ia seama la un cupeu ce stătea puțin mai în urmă de casa ei.</p>
<p>Dacă s-ar fi uitat bine la el, desigur că ar fi tresărit și că s-ar fi întors acasă în prada unei groaznice tulburări, dar hotărâtoare totodată pentru starea ei tristă.</p>
<p>Nu se uită însă și nu văzu pe Riga privind la ea cu ochi aprinși de mulțumire sălbatică.</p>
<p>Din cupeu, Riga văzuse pe feciorul de la Vereanu, îl văzuse șoptind, la ieșire, cu feciorul casei lui, și vedea acum pe Maria plecând cu copiii... Firește, cu bona, ca să-i lase pe seama ei prin grădină, sau altundeva, și dumneaeii să se răsfețe apoi cu iubitul.</p>
<p>Căci, și prima bănuială de altă dată îi revenea, Constanța era, fără doar și poate, înțeleasă cu Maria. Casa lui Vereanu era doar cuibul desfrânării acestor două femei, căci, Constanța trebuia să fie tot atât de stricată, odată ce dă mână de ajutor prietenei sale intime.</p>
<p>Dăduse poruncă birjarului să se ia, la distanță, după landou.</p>
<p>Landoul se opri în curte la Vereanu și feciorul pofti pe Maria într-o cameră de jos, cu vederea în grădină, camera de lucru a Constanței.</p>
<p>Într-însa Maria fusese primită adeseori.</p>
<p>Trecură vreo două minute.</p>
<p>Du-te cu copiii în grădină, madamo zise </p>
<p>Maria către bonă. Voi veni și eu acolo, cu Constanța.</p>
<p>Bona ieși, Costin întâmpină pe copii în curte, la intrare, și-i conduse în glumă, cu zaharicale, în partea de grădină opusă cu camera în care intrase Maria.</p>
<p>Rugă apoi pe bonă să-i ție acolo până va veni Maria.</p>
<p>Întorcându-se intră, cu inima bătându-i, unde Maria stătea, așteptând pe Constanța, și repede încuiă ușa.</p>
<p>Maria, de cum îl văzu, încruntă sprâncenele, dar când Costin încuiă ușa, palid și cu luciri ciudate în ochi, ea se ridică galbenă la față, mândră și disprețuitoare însă.</p>
<p>— Te miri, doamnă, că-ți scrie Constanța și că te primesc eu, nu-i așa, întrebă el cu seriozitate, dar cu glas care vedea tulburarea lăuntrică.</p>
<p>Pasul acesta îl făcea să tremure, să se teamă acuma de ceva neprevăzut.</p>
<p>— Și mă mir mai mult că ați încuiat ușa domnule, locul meu, ca și cel al dumitale nu se află aici în asemenea momente.</p>
<p>Urmă o tăcere, în care timp Maria măsură cu privire aspră pe Costin și el pe dânsa cu privire în care nu puteai hotărî nimic, sau puteai bănui admirație, sfiială, poftă pătimașă și îndrăzneală, neastâmpăr și codire..</p>
</div>
<div type="chapter" n="40">
<head>XX</head>
<p>—Doamnă, începu Costin, știi prea bine că te iubesc la nebunie și că înaintea acestei patimi puternice eu îngenuchiez ori ce considerații casnice sau sociale. Acum e momentul, să-ți spun hotărâtor doamnă.. că te voiesc... că vei fi a mea, ori</p>
<p>care ți-ar fi silința să cânți a mă convinge..</p>
<p>Maria își păstră atitudinea demnă și sângele liniștit.</p>
<p>— Domnule... mintea mea de făptură sănătoasă și inima mea de femeie onestă nu poate pricepe ce vrei să zici, glăsui dânsa.</p>
<p>— Doamnă, ai bună-voință să pricepi că o patimă ca a mea, onestă în fond, merge până la crimă, căci scopul scuză mijloacele. Te-am iubit de mic copil, te-am iubit de tânăr, te-am iubit și te iubesc acum ca bărbat matur. Doream să fii soția mea, ai ales pe altul. Acum doresc să lași pe acest altul pentru vechiul dumitale tovarăș de copilărie. Despartă-te, doamn. Mario despartă-te de bărbatul dumitale și ia-mă pe mine... căci te iubesc ca un nebun și...</p>
<p>Într-adevăr că ești nebun, domnule, de vreme ce-mi spui asemeneacuvânte... Eu sunt fericită cum sunt, fac pe un om fericit, prin urmare, ce-mi pasă, de neroziile omenești!</p>
<p>— Nerozie, iubirea mea, strigă Costin..</p>
<p>-Domnule,destul! Aceea ce-mi propui dumneata e infamie. Și dacă te-ai stricat până într-atâta, încât nu mai pot cunoaște în dumneata pe tovarășul din copilărie care mi-a lăsat în adevăr, câteva amintiri plăcute, eu nu pot călca pe urma dumitale... Întreabă-ți conștiința, dacă o mai ai, și vezi dacă nu trebuie să te rușinezi de cursa ce mi-ai întins... Rușine pentru om ca dumneata.. rușine!</p>
<p>— Dar te iubesc de amor, strigă el cu înflăcărare.</p>
<p>— Tot precum iubești pe doamna Nachtigal ? grăi Maria cu zâmbet și cu ton batjocoritor la culme. </p>
<p>Aceasta fii ca un duș rece peste flacăra corpului lui.</p>
<p>De unde era dispus să cadă în genunchi și să se roage, pe coarda duioșiei, își îndreptă corpul și cu scântei de mânie în ochi, răspunse:</p>
<p>— Ce-mi tot puneți înainte pe doamna Nachtigal... Eu pe dumneata vreau să te am și te voi avea... împotriva voinții dumitale. Răspunde dar lămurit, doamnă: vrei să fii a mea ? Vrei să fii soția mea ?</p>
<p>- Nu!</p>
<p>— Atunci află care-i voința mea. Nu vei ieși d-aci înainte de a-mi îndeplini dorul. Suntem singuri în toată casa; nu te va auzi nimeni, ori cât ai striga și ai blestema. M-ai înfruntat, vreau să-mi răzbun... .</p>
<p>Zicând, inaintă spre Maria, cu ochii aprinși, eu brațele întinse.</p>
<p>— În momentul în care te vei apropria de mine, nu mai răspund de dreptul și de puterea mea de apărare. Dar tot nu cred că vei merge atât de departe.</p>
<p>— Mario, destulă vorbă înainte de a înțelege Constanța că e înșelată și înainte de a se întoarce acasă, vei fi a mea, jur pe viața mea...</p>
<p>Costin se repezi și o apucă de talie, Maria, cu putere ce nimeni n-ar fi putut-o bănui la dânsa, se smuci și scăpă.</p>
<p>Atunci, Costin își pierde și ultima rămășiță de judecată.</p>
<p>În locul omului, rămase dobitocul îndârjit. Sări la Maria și o apucă. Maria îi înfipse unghiile în obraz. Durerea ce simți îl mai potoli, dar vederea sângelui ce curgea din obrazul lui, îl îndârji și mai rău și-i dădu, ca unui nebun, putere mai mare.</p>
<p>Rupse rochia Mariei, în timp ce ea îi rupea o ureche: o trânti pe canapea, în timp ce ea îl lovea într-un ochi.</p>
<p>un glas detunător la ușă.</p>
<p>Atunci se auzi un glas detunător la ușă.</p>
<p>Maria se îngălbeni, din roșie ce era. Costin rămaseră ca trăsnit.</p>
<p>În vremea aceasta se făcu zgomot în odaia de-alături și ușa se deschise.. Pe pragul ei se ivi Riga, cu trăsurile feței descompuse, cu ochii aruncând văpăi...</p>
<p>A! în sfâșit... strigă el. Apoi ținti pe Maria și trase...</p>
<p>Și, înainte ca Maria să-l cuprindă în brațe, trase al doilea foc în Costin, care căzuse, după ce căută un sprijin.</p>
<p>Sunt nevinovată, îi strigă Maria cuprinzându-1 în brațe, în timp ce mâneca rochiei i se făcuse roșie de sânge...</p>
<p>Riga se mai dezmetici... Vederea sângelui pe brațul soției lui, rochia ruptă pe dânsa, îl făcură să judece, să se întrebe, să caute adevărul...</p>
<p>Atunci se auzi o trăsură oprindu-se la intrare, și după câteva momente, conduse de feciorul speriat, Constanța și doamna Barbu se arătară da ușă, ai cărei prag îl trecuse Riga.</p>
<p>Costin, căzut într-un lac de sânge, și Maria leșinată ori moartă, plină și ea de sânge și așezată pe canapea, făcură pe amândouă femeile se dea un țipăt de groază.</p>
<p>Doamna Barbu se repezi la Costin și-l cuprinse cu brațele... strigându-1 pe nume...</p>
<p>— Ce-ai făcut ? zise Constanța către Riga, cu ochii la fratele ei și cu brațele în jurul taliei Măriei.</p>
<p>Riga, cu desăvârșire dezbătat de furia lui de sânge, de răzbunare, răspunse:</p>
<p>— Toate erau împotriva lor...</p>
<p>— Maria e demnă de dumneata, îi zise Constanța... El eră un mișel.. Ori cum însă... nu vinovat de moarte...</p>
<p>— Iute un medic, strigă Riga feciorului care-și frângea degetele, în umbra ușii.</p>
<p>Feciorul porni ca o săgeată; medicul adus în-</p>
<p>credință că rana din pieptul lui Costin era primejdioasă ți că-1 va ține prea mult timp.. EL nădăjduia însă în scăparea lui Costin.</p>
<p>Cât despre rana Măriei, era foarte puțin primejdioasă, căci glonțul pătrunse numai carnea macră, a brațului.</p>
<p>...................................................................................................................................................................................</p>
<p>Sunt cinci ani de-atuncea.</p>
<p>Doctorul Costin Barbu s-a stabilit în Iași, unde s-a însurat cu fata unui berar neamț, pe care mai întâi a sedus-o. S-a mai astâmpărat, dar bărbații tot își păzesc nevestele de dânsul.</p>
<p>Constanța nu mai e geloasă de când e muma unui băiat care seamănă și ei și lui Petrică.</p>
<p>Riga va fi gelos toată viața lui, căci firea nu se îndreptă, dar are încredere în soția lui pe care o iubește ca în primii ani ai căsătoriei.</p>
<p>Maria, nu mai suferea, dar a rămas cu caracterul serios și tăcut, cu trăsurile feței triste și gânditoare; suferința din trecut i-au lăsat urme.</p>
<p>Câteodată, când Riga și soția lui se află în momente de dezmierdare, Riga, zărind un semn mic roșu pe unul din brațele Măriei, îi șoptește:</p>
<p>— Vezi, Mario dragă?... Iată unde duce gelozia! Dacă glonțul ar fi nimerit așa în cât să-ți aducă moartea ?</p>
<p>— O! da, ar fi fost dureros pentru tine, cumplit de dureros. Dar acum nu mai ești gelos, așa e?</p>
<p>— Nu, Mario, sau, chiar de aș mai fi... aș fi, cu cumpătare.</p>
    <trailer>FINE</trailer>
</div>
        </div>
</body>
</text>
</TEI>
