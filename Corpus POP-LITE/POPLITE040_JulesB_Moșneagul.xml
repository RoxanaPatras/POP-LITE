<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt> 
                <title>Moșneagul de la munte: ediție POPLITE</title>
                <author>Brun, Jules și Papahagi, N.</author>  
                <respStmt>               
                    <resp>codare POPLITE</resp>
                    <name>Teodora Iuriusciuc</name></respStmt>   
                <respStmt>               
                <resp>verificare codare POPLITE</resp>
                <name>Lucreția Pascariu</name></respStmt>   
                <respStmt>
                    <resp>corectură manuală</resp>
                    <name>Larisa Avram, Evelina Adumiroaei, Delia Albu, Andreea Dascălu, Loredana Constantinel, Teodora Pînzaru</name>
                </respStmt>
                <respStmt>
                    <resp>verificare corectură manuală</resp>
                    <name>Loredana Cuzmici</name>
                </respStmt>
                <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
            </titleStmt>
            <publicationStmt>
                <publisher>UAIC</publisher>
                <date></date>
                <availability>
                    <licence target="https://creativecommons.org/licenses/by/4.0/"/>
                </availability>
                <ref type="doi" target="10.5281/zenodo.7342136"></ref>
            </publicationStmt>
            <sourceDesc>
                <bibl>
                    <author>Brun, Jules și Papahagi, N.</author>
                    <title>Moșneagul de la munte</title>
                    <pubPlace>București</pubPlace>
                    <publisher>FOILETONUL ZIARULUI „ADEVĂRUL”</publisher>
                    <date>1904</date>
                    <decoNote type="illustrations" subtype="no"/>
                    <dim unit="char" type="invalid"/>
                    <extent>
                        <measure unit="word">82480</measure>
                        <measure unit="page" type="under_250"/>
                        <measure unit="feuilleton" type="under_65"/>
                        <measure type="complete"></measure>
                    </extent>
                </bibl>
            </sourceDesc>
        </fileDesc>
        <profileDesc>
            <textClass>
                <keywords scheme='https://opentheso.huma-num.fr/opentheso/api/theso/Typologie'>
                    <term type='domaine' ref="https://hdl.handle.net/20.500.11942/crteb7oodgosm">literatura</term>
                    <term type='factualite' ref="https://hdl.handle.net/20.500.11942/crt22aacdhvi7">fictiune</term>
                    <term type='forme' ref="https://hdl.handle.net/20.500.11942/crtnufdew1lfb">proza</term>
                    <term type='genre' ref="https://hdl.handle.net/20.500.11942/crthuyig1pxri">roman</term>
                    <term type='agencement' ref="https://hdl.handle.net/20.500.11942/crtbdm5xnc6io">foileton</term>
                    <term type='origine' ref="https://hdl.handle.net/20.500.11942/crtxolq1evsr9">opera originala</term>
                    <term type='discours' ref="https://hdl.handle.net/20.500.11942/crt4wma17ncnj">narativ</term>
                    <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
                    <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
                </keywords>
                <keywords>
                    <term type="receptions" n="over 5"/>
                    <term type="print_count" n="under 10"/>
                    <term type="finished"></term>                
                </keywords>
            </textClass>
        </profileDesc>
        <encodingDesc>
            <projectDesc>
                <p>Cuvantul cheie de tip "receptions" indica numarul de comentarii critice formulate cu referinta la textul publicat.</p>
                <p>Cuvantul cheie de tip "print_count" indica numarul de editii ale textului in intervalul de 10 ani dupa prima publicare.</p>
                <p>Cuvantul cheie de tip "finished" indica stadiul realizarii operei de catre autor.</p>
                <p>Masura de tip "complete" indica faptul ca am gasit romanul in forma completa.</p>
            </projectDesc>
        </encodingDesc>
    </teiHeader>
    <text>
<front>
    <div type="titlepage">
    <p>   MOȘNEAGUL DE LA MUNTE </p> 
    <p> JULES BRUN și N. PAPA-HAGI </p>  
    <p>   MOȘNEAGUL     DE LA MUNTE </p>
    <p> BUCUREȘTI </p>
    <p>„MINERVA”, Institut de arte grafice și editură. — Strada Regală. 6 (Hotel Union) 1904 </p>  
    </div>
    
    <div type="liminal">
    <epigraph><p> Domunului Ioan Kalinderu </p>  
    <p> Doctor al Facultății de Drept a Universității din Paris </p>
        <p>Președinte a Academiei Române etc., etc. </p></epigraph>
    
    <p>   PREFAȚĂ </p>
    <p>   Familia românească. </p>
    <p> O mamă are cinci fete,noroc și voie bună lor! </p>
    <p> Una,   România, care are printre odoarele ei o coroană de oțel, și-a luat o sarcină de devotament și de dragoste — sau mai bine soarta i-a dat-o, căci au toate inima la fel — de a veghea asupra acestei mame adorate, de a o așeza la căminul ei cel mai liber din cele cinci. Sub acest acoperiș îngăduitor, se gândesc împreună la scumpele absente, cari au trebuit să urmeze legea soțului străin. </p>
    <p> Cea dintâi,   Transilvania-Banat, acolo unde a fost odinioară casa părintească, rabdă răutatea  Maghiarului  gelos de limba armonioasă pe care dânsa se încăpățânează a o vorbi, gelos de mândria originei sale, pe care dânsa o arată necontenit;el ar voi s-o silească să-și uite trecutul, să se lapede de mamă și de surori, să gândească și să simtă ca dânsul. Incheieturile mâinilor îi sunt strivite, sânul îi e sfâșiat. </p>
    <p> A doua, Bucovina, are un stăpân mai blând sau care, cel puțin, a renunțat la strășnicia de altă dată; ea ar fi fericită pe lângă dânsul, dacă ar putea să uite răpirea din 1777, când a fost luată, cu toate lacrimile ei, la căminul acestui Austriac, care astăzi nu o tratează rău. </p>
    <p> A treia,   Basarabia,   a trecut prin multe: rând pe rând luată, apoi înapoiată, pe urmă luată iarăși, ea știe că a fost înlocuită în casa părintească printr-o rudă săracă, Dobrogea, o nepoată de departe care cu o bună-voință atingătoare, dar cam stângace, pune mâna la nevoile casei, fără a face ca absenta să fie uitată. Bărbatul ei e puternic și bănuitor; Muscalul vrea să fie ascultat fără cârtire, cel puțin aceeași credință religioasă împinge la înțelegere această pereche. </p>
    <p> Se   știe pierdută pentru familia ei, și foarte umilită, foarte resemnată, nu face să se auză cea mai mică plângere. Își înăbușă chiar suspinele, nevoind să atragă României vreo ceartă neplăcută, căci fata care găzduește pe mama ațâță, prin aceasta, neîncrederea soților străini ai celor alte patru  surori. </p>
    <p> A patra... Are un stăpân care diferă de dânsa, tot atât cât și de cumnații săi, însă inima lui bună și generoasă compensează deosebirea mentalităței lor; îi respectă cultul și se uită blajin la limba ei. Ea e departe de leagănul ei, sărăcuța, așa departe încât nici nu mai gândește să-l revadă, și foarte sârguincioasă întru împlinirea datoriilor sale de soție, nu suferă decât de urmările poligamiei lui Osmanii, ale cărui celelalte femei creștine se gândesc să părăsească domiciliul conjugal. Armâna  e chinuită de acestea și mai ales de către Slava și Grecoaica, care, făcând pe dracul în patru contra lui Osmanli, de dragul celor ce oftează după ele la Sofia și la Atena, expun pe  Armâna să primească ea, nevinovata și credincioasa, câteva din ghionturile ce dă în dreapta și în stânga soțul originar din Asia, cam la întâmplare și apăsat pentru a cuminți pe cele două sgripțoroaice. </p>
    <p> Salutare   României!   Dincolo de munții frățești, salutare   Transilvaniei-Banatului și Bucovinei!  Salutare   Basarabiei, dincolo de Prutul care nu mai e blestemat! Dincolo de Dunărea albastră, salutare  Armânei! Și mamei lor, de trei ori salutare! </p>
    <p>  * </p>
    <p> Într-o serie de romane, cărora  Cavalerii Toporului (români și bulgari) vor fi servit de introducere ceva cam dibuitoare *), în scopul de a aduce  României   vești mereu proaspete de la scumpele ei surori, mi-am pus în gând să arunc o privire asupra fiecăreia din cele patru căsnicii ale lor, luând de fiecare dată câte-o călăuză deosebită, care mă va duce sub ferestrele caselor lor, punându-se piuă ca să pot privi înăuntru. </p>
    <p> Pentru cea dintâi povestire am solicitat și obținut colaborarea unui român de la Pind, a d-lui Nicolae Papahagi, care își cunoaște bine țara; însă aceasta ar fi prea puțin, dacă n-ar fi avut și darul foarte rar de a mi-o explica. </p>
    <p> Din această muncă comună, foarte îngrijită, foarte documentată, foarte conștiincioasă, a ieșit lucrarea   Moșneagul de la munte. </p>
    <p> Amândoi autorii o depun cu un respect, cu o venerație cu totul fiască din partea celui de al doilea, — și de ce nu și din partea mea? de vreme ce și eu mă cobor din augusta străbună comună Latinitate, —   la picioarele acestei Mame cu cinci fete, Națiunea  română, chemând asupra frunții lor aplecate gestul ei care binecuvântează... însă o binecuvântare a cărei solemnitate ar fi temperată printr-un zâmbet, căci ei vor fi încercat — și poate că vor fi izbutit — să spun lucruri adevărate, totdeauna adevărate, grave uneori,   totdauna   cu un aer vesel, glumeț câteodată, îndepărtând tot ce politica are supărător și învrăjbitor, privind la românii din peninsulă ce e trainic, ce a supraviețuit unor restriște nemaipomenite: caracterul, moravurile, așezămintele. </p>
    <p> Dar mai cu seamă cititorul să nu caute în această carte un pamflet contra Elenismului, fiindcă nu ar găsi, precum n-are să găsească, în lucrarea ce o prepar sub titlul   Dincolo, o mențiune de a ocărî pe unguri. Respectul și simpatia pentru un stat modern reînființat cu ajutorul românilor — al celor din Principate ca și al celor din Turcia — acest respect și această simpatie vor domina,  orice s-ar zice, în  această lucrare. Dar nu trebuie confundat  Elenismul   cu   Elenizarea,  deoarece într-un român din Pind se găsește neapărat rezistența Latinului contra vederilor ambițioase ale grecului. A introduce pe Apostol Mărgărit printre personajele noastre, nu este a pătrunde aceste pagini de spiritul său? </p>
    <p> Cartea aceasta e o carte de bună credință, e un roman care ar voi să fie citit pretutindeni, și care ar putea fi citit de toți, un roman cultural, împăcându-se foarte bine cu poveștile de haiduci extraordinare și autentice, care sunt, după spusa distinsului meu colaborator Nicolae Papahagi, un fel de «Carnet mondain» pentru frații săi de peste Dunăre. </p>
    
    <p> Jules Brun. </p>
    </div>
</front>
        <body>
            <div type="part" n="1">
		<head> PARTEA I </head>
    <head> PĂSTORII </head>
<div type="chapter" n="1">
<head> CAP. I. Un semn pe cer. </head>
<p> Era în noaptea nașterii Sf. loan Botezătorul a anului 1903, cel puțin, pentru Macedonia, n-am îndrăzni să spunem anul mântuirii vorbind de ultima rotație săvârșită de sărmana noastră planetă în jurul soarelui nepăsător, care lucește pentru cei buni ca și pentru cei răi, pentru cei pașinici, cărora Hristos le-a promis împărăția cerurilor, ca și pentru cei neastâmpărați de felul lui Boris Sarafoff, ce umblă să cucerească o provincie, fără să întrebe pe locuitorii ei îngroziți, asvârlind în aer bănci și trenuri. </p>
<p> Dar la 24 Iunie 1903, bătrânul păstor Simu, rezemat pe cârligul său, nu se gândea de fel la soarta împăraților. Valea depărtată a Pindului unde păzea oile stăpînului său Mitri Samota nu văzuse pe răsvrătitorii bulgari, nici pe protivnicii lor, acele poame alese numite bașibuzuci, care, când se apucă să restabilească ordinea fac mai mari dezordini, cum ar face bunăoară ceva tovarăși d-ai lui Mărunțelu, dacă și-ar lua sarcina să îndrepteze nelegiuirile săvârșite de semenii lui Ion Pipa. Revoluționarii și bașibuzucii sunt două soiuri de jefuitori și de ucigași deopotrivă detestați de bunii români, resemnați în soarta lor și neavând altă dorință decât să trăiască în pace sub scutul Sultanului, așa cum au trăit și părinții lor din vremurile cele mai îndepărtate, rugându-se lui Dumnezeu așa cum se pricep dânșii și păstrîndu-și limba, această sfântă moștenire rămasă de la părinți. </p>
<p> Bătrânul Simu căpătase destulă experiență. Fiind jignit și de unii și de alții, păstrase o amintire nu tocmai plăcută de pe vremea anului 1878, când Albanezii veniseră prin partea locului, ca să urmărească bandele lui Leonida și Jurcu, ale acestor români rătăciți de idei grecești, care dădeau de furcă guvernului turcesc, crezând că fac fapte de patrioți, pe când în realitate nu săvârșeau decât acte de tâlhărie. </p>
<p> Bietul om mulțumea lui Dumnezeu că, de astă dată cel puțin, Turcii și Bulgarii își răfuiau socotelile la o depărtare de mai multe poștii de scumpii săi munți. </p>
<p> De bună seamă, el ar fi vrut mai bine ca toată lumea să fi trăit în pace. Cu toate acestea, în egoismul său naiv, de vreme ce nenorocirea vremurilor și nebunia oamenilor așa voiseră, adică să fie o răscoală în Macedonia, tot mai bine îi plăcea să nu o cunoască altfel decât după spusele cărăușilor care veneau de pe acolo. Oilor le mergea bine, mieilor de asemenea, iar câinii dormeau lângă turmă, dar numai cu un ochi, așa cum se cade să doarmă un câine ciobănesc care își cunoaște datoria profesionala; vremea era frumoasă, înstelată și nu prea răcoroasă. Ce mai poate dori un biet păstor? </p>
<p> Apoi bunul nostru Simu avea în acest moment un alt motiv de mulțumire, de o esență mai rară. </p>
<p> Ochii îi erau îndreptați cu îndărătnicie spre o țintă nevăzută, pironiți la un punct al zării, dosit la câteva sute de metri de acolo pe după o movilă împădurită. Vezi că dincolo de acest delușor se petrecea ceva foarte solemn, foarte însemnat pentru bătrânul servitor al familiei Samota. </p>
<p> În satul Șopote, spre care-i zbura gândul, fiul cel mai mare al stăpânului său, acel Toli atât de drăguț, care crescuse sub ochii săi, căruia îi făcuse în copilărie atâtea fluiere de soc și atâtea cârlige scobite cu vârful cuțitului, Toli Samota lua de nevastă, tocmai în ziua aceea, pe drăgălașa Vasilichia Hagi-Steriu. Douăzeci și doi de ani de o parte, optsprezece de cealaltă. Și păstorul care avea spiritul foarte pozitiv socotea mai întâi, că cele patru mii de oi ale lui Samota și cele trei mii cinci sute de oițe ale lui Hagi-Steriu făceau la un loc șeapte mii cinci sute capete de vite. Și de vreme ce familia Samota avea trei copii, iar familia Hagi-Steriu patru, și lucrurile n-aveau să meargă mai departe, căci o sporire nu i se mai părea cu putință nici într-una, nici în cealaltă familie. Cei doi miri prețuiau laolaltă două șeptimi din șapte mii cinci sute de oi, adică... Dar s-a căznit mult bietul om ca să facă socoteala, adică, o mie o sută și unsprezece capete de vite, la care trebuia să mai puie pe deasupra și o frântură, ceea ce îi încurca mult ițele. Pentru celelalte care trăgeau greu la cumpănă, catâri, cai, acareturi, scule, bietul păstor nici nu-și dădea osteneala să le prețuiască. Pentru dânsul oile alcătuiau adevărata bogăție statornică și pipăită. Pe rege, dânsul și-l închipuia ca pe un om care are o turmă nespus de mare de behăitoare, iar pe un împărat, ca pe stăpânul a sute de mii de oi pe cari degeaba ar căuta omul să le numere. </p>
<p> Înveselit de aceste gânduri, Simu se așeză bine pe iarbă, scoase din teacă un cuțit grozav de mare, care, în înalta sa cingătoare de piele, stă alături de o sumedenie de lucruri nepotrivite. Apoi puse mâna în traistă și luă dintr=însa o cină cum nu se vedea în toate zilele la masa lui: un picior de miel fript, plăcintă și colac; căci nu fuseseră uitați oamenii casei pe cari datoria îi ținea departe de nuntă, și ce-i veni lui gustul să chefuiască, pentru a face ca cei de colea jos. </p>
<p> Câinele lui favorit, Caraman, mirosind pomana ce dase peste stăpânul său, veni numai de cât și se opri înaintea lui dând din coadă. Simu îi zâmbi amenințându-l în glumă cu degetul. Bietul Simu! cam semăna el cu un lup, însă n-avea pereche pentru bunătatea lui de inimă. </p>
<p> Păstorul începu să mănânce încet, nu ca oamenii cu gusturi subțiri sau ca cei cari se prăpădesc după bucate gustoase, ci mai de grabă pentru a trece vremea, aș goni somnul, de cît de poftă. </p>
<p> Ceilalți doi câini ai săi veniseră și ei să ia parte la acest neobișnuit ospăț de noapte, iar el le împărțea cu dărnicie mâncare la câteși trei și le tot spunea: «Ei, ei, dulăilor, nu e nuntă în toate zilele!» Pentru a încheia cina, își șterse mustața cu dosul mâinei, se sculă în picioare și, întorcându-se spre Șopote, ridică plosca plină cu vin bun - încă o dovadă de bunătatea stăpânului său — și făcu această urare cu glas tare : </p>
<p> — Noroc și sănătate să dea D-zeu lui Toi+li și Vasilichiei Samota! </p>
<p> Și duse plosca la buze. </p>
<p> Dar când să bea, cât p-aci să-i scape plosca din mână, iar el rămase cu gura căscată privind cerul. </p>
<p> Avea de ce, bietul om. O lumină vie de un roșu ca sângele se revărsase de odată peste șes. Câinii începură să urle, iar oile ale căror clopote răsunau atât de duios, arătară oarecare neliniște. Un bolid spinteca bolta cerească de la apus spre răsărit și această minge de foc, enormă, orbitoare, se făcea nevăzută pe după tufișul de arbori de pe deal, tocmai în dreptul satului Șopote. Unde nunta era în toiul ei, unde puscile pocneau ca să arate veselia, unde vioara, clarineta, dairaua se luau la întrecere ca să înfierbânte hora, unde fără doar și poate — o imeneule ! — cei douăzeci de ani ai lui Toli Samota oftau după ceasul bine cuvântat de a rămânea singuri cu cei optsprezece ai Vasilichiei Hagi-Steriu... Ba nu, ai Vasilichidi Samota deoarece la ora asta binecuvântarea venerabilului preot, care-i botezase, îi împreunase printr-o legătură nedesfăcută, când creștinește unul putea să spue celuialt «carne din carnea mea» iar celălalt să-i răspundă: «os din osul meu». </p>
<p> întunericul se lăsase iar, impunător, tainic, des. Și bietul păstor Simu nu mai bea. Neclintit, tremurându-i mâinile, căscând ochii, ca și cum ar fi vrut să străbată pădurea și dealul, rămase acolo pironit locului în mijlocul celor trei câini, care tot mai mârâiau înăbușit. Deprins de a vorbi singur, șopti : </p>
<p> — Să ne ferească D-zeu de rău ! </p>
<p> Dar se sperie de vocea lui și, pentru a-și face puțin curaj, bău din ploscă de mai multe ori, una după alta, pripit. </p>
<p> Insă vinul, acest vin minunat care-i venea de la nunta tânărului său stăpîn, i se păru amar ca fierea. </p>
<p> Și bătrânul păstor, care numai fricos nu era, își făcu crucea repede de mai multe ori. </p>
<p> Apoi Simu cercetă stelele; căci pentru dânsul cerul era ca și cadranul unui orologiu, pe care ochiul său citea ca în palmă, întocmai ca păstorii din Caldea de pe vremea lui Avram, cu care semăna așa de bine acest umil supus al M. S. Abdul-Hamid în aurora veacului al XX-lea. După ce-șî plimbă privirile pe cer, păstorul care ca toți pustnicii avea obiceiul de a vorbi singur, șopti printre dinți: </p>
<p> — A trecut de miezul nopții, dar nu e încă unu. (Bineînțeles el făcea socoteala ceasurilor pe turcește.) Aș da bucuros cea din urmă megidie ca să aflu ce se petrece colea jos! </p>
<p> Trebuie să cunoști spiritul de economie al unui român de la Pind ca să guști farmecul acestei exclamațiuni. </p>
<p> Și într-un avânt al sufletului său simplu și crezător repetă : </p>
<p> — Să ne ferească D-zeu de rău ! </p>
<p> Și se sili bietul Simu să se gândească la altceva; peste putință. </p>
<p> Aruncă puține surcele în focul pe care păstorii români și-l aprind noaptea pe vârful munților. Flacăra se ridică zburdalnică, dar nici ea nu avu puterea să-l mai înveselească puțin. </p>
</div>
<div type="chapter" n="2">
<head> CAP. II. Ciuntire și ultraj. </head>
<p> Trecu ca la vreun ceas, poate, când păstorul, adâncit în gânduri, auzi un zgomot depărtat, care făcu pe câini să-și ridice urechile, apoi să se scoale în picioare mirosind spațiul. </p>
<p> In tăcerea nopții, acest zgomot se desluși numaidecât: era un galop iute, amețitor, nebun, galopul a două vite smintite, parcă ar fi fost urmărite de o haită de lupi. </p>
<p> Două vite năluci se iviră la marginea pădurei venind din spre sat. Însă câinii, care la început săriră asupra lor, încetară deodată să mai latre, ca și când ar fi simțit niscai prieteni. Nu trecu mult și bătrânul Simu recunoscu doi catâri cu samarul pe ei. </p>
<p> Scările de la samar bateau șoldurile catârilor, care veniau drept asupra păstorului într-un galop de vijelie, gâfâind. Înspăimântați, alergând de parcă mâncau pământul. </p>
<p> Păstorul era să se dea la o parte pentru a lăsa să treacă uraganul, deja neliniștit pentru oile sale, pe care le împrăștia în dreapta și în stânga cu cârligul, când unul dintre catâri căzu la doi pași de dânsul. Celălalt se opri deodată, ca și când soarta sa ar fi fost legată de a tovarășului său de fugă. </p>
<p> Erau doi catâri ai stăpânului său. </p>
<p> Focul arunca destulă lumină, pentru ca să nu rămână picurarului nicio îndoială despre asta. Se apropie după ce scormoni focul cu vârful cîrligului... și lasă să-i scape un strigăt de uimire urmat de o înjurătură strașnică. </p>
<p> Bietul om văzuse că amândoi catârii aveau cozile tăiate tocmai de la rădăcină. Rana sângera urâcioasă și ciudată tot deodată..... dar ce semnificativă ! </p>
<p> Cea mai mare necinste ce se poate aduce unui   celnic1 român din Pind e tocmai această ciuntire făcută calului său de călărit. E un afront tot atât de grav ca și ai tăia lui o mustață. </p>
<p> Și această ofensă sălbatică, de neiertat, care face să se nască vendeta între doi oameni, între două familii, intre două sate, care în vârfurile Pindului înarmează pe Capuleții contra Monteguților, cineva i-o făcuse lui Mitri Samota, omului celui mai bogat și mai cu vază din Șopote... </p>
<p> Cineva. Dar cine... </p>
<p> Și bătrânul Simu, punîndu-și capul între mâini, începu să alerge încoace și încolo ca un nebun strigând:       x  </p>
<p> — Vai ce nenorocire ! vai ce nenorocire pe capul nostru ! </p>
<p> Apoi luă iute o hotărâre. Liniștindu-se de odată și făcând un semn poruncitor câinilor săi, atât de ascultători, ca să rămână acolo pentru paza turmei, această credincioasă slugă îndrăzni ce nu îndrăznise de patruzeci de ani de când își păzea oile. </p>
<p> In mijlocul nopței lăsă în voia lui Dumnezeu oile și cei doi catâri, prea spetiți pentru a încerca sâ încalice pe vreunul din ei și, cu pași largi; se îndreptă, pe drumul cel mai scurt, spre satul Șopote. </p>
<p> 1)   Celnic,   titlu onorific dat românilor din Pind care sunt posesori de numeroase turme de oi. </p>    
<p> Abia făcuse jumătatea drumului, când se opri deodată lovindu-și fruntea. </p>
<p> Las că știu eu acuma cine a făcut isprava asta!... Cu toate astea nu era greu de ghicit .. Doamne, dar mult trebue să mă fi prostit de când stau cu dobitoacele... Mitri Samota n-are decât un dușman, pe tatăl aceleia a cărei logodnă cu Toli a stricat-o, pentru că, pe la noi, nu prea e obiceiul să ia pe o fată a cărei mamă a fost destrăbălată... Da, isprava asta e făcută de Toma Strâmbu, de acest mișel, de acest viclean; nu e nevoie să fii vrăjitor ca să ghicești atâta lucru ! Ah, ticălosul... </p>
<p> Și luând o hotărâre subită, bătrânul păstor apucă la dreapta în spre satul Gridali. De care era foarte aproape. Aci locuia familia Strâmbu. </p>
<p> Simu sosi îndată. Totul dormea în casa acestui mîrșav. I-a fost deci ușor păstorului să se strecoare fără să trezească pe nimeni în ograda unde caii erau legați de un pripon. </p>
<p> Numai un câine îl zări și era cât p-aci să dea de veste, însă Simu nu degeaba își petrecuse toată viața între oi și câini. Știu numai de cât să-l momească aruncîndu-i carnea de miel ce-i mai rămăsese în traistă. Astfel se apropie de un grup de catâri, smulse cuțitul și, cu o iuțeală ne mai pomenită până ai zice una, două, apucă coada unei vite, apoi încă una și le-o tăie tocmai din dreptul bucilor, fără șovăire, dintr-o singură lovitură dată cu o măiestrie neîntrecută. </p>
<p> Și pe când cele două victime nevinovate, două vite tinere și mândre, rupând căpăstrul, o luară razna prin ogradă izbindu-se de gard, căzând și ridicându-se nebune de durere, înainte de a se ivi de sub un șopron un păzitor pe jumătate trezit, amorțit și care își freca ochii neputând să-și dea seama de ce se petrecuse, voinicul Simu sări peste uluci cu ușurința unui tânăr și, folosindu-se de împrejurarea că casa dușmanului stăpânului său era la marginea satului, putu să se facă nevăzut fără a fi zărit de nimeni. </p>
<p> Era departe, când urechile-i fură izbite de strigăte de uimire și de furie. Intorcându-și ochii, văzu un felinar plimbându-se de colo până colo, întocmai ca un licuriciul, în curtea lui Toma Strâmbu. </p>
<p> Cu un minut înainte, ți-ar fi făcut groază cu fața-i vânătă de mânie, cu fălcile strânse de păreau că au să se sfărâme, cu mărgeanele ochilor aruncând scântei sub tufa de sprâncene aproape albe. Acum însă trăsurile feței își reluară expresia lor obicinuită, iar păstorul respiră lung. Căci acest voinic, această slugă credincioasă a familiei Samota își simțea conștiința liniștită. Împlinise o datorie imperioasă aplicând catârilor nemernicului Strâmba pedeapsa talionului ochi pentru ochi și dinte pentru dinte, sau mai bine zis: coadă pentru coadă. </p>
<p> Și învîrti trofeele pe cari le luase cu dânsul, aceste crâmpeie calde încă, din care picura sângele, năclăind părul, făcându-l lipicios. Și în vârtindu-le peste capul său, se simți mândru ca un Siu care a jupuit capul dușmanului său. </p>
<p> Cu toate astea, din cauza meteorului, a semnului de pe cer, în loc să se întoarcă la oi, apucă drumul spre Șopote, după ocolul ce-l făcuse la infamul Strâmbu. Ii era de grabă să afle, dacă, în afară de ocara pentru care își răzbunase îndată ce a văzut-o, totul mergea bine în sat. </p>
<p> Și tocmai pentru că era superstițios, bătrânul tremura de frică, căci, la urma urmelor, nu de dragul a două cozi de catâri își dedese osteneala cerul să facă o prevestire rea. </p>
</div>
<div type="chapter" n="3">
<head> CAP. III. Unde suntem. </head>
<p> Suntem la niște frați, frați ai românilor din Regat, din Banat, din Transilvania, din Bucovina, din Basarabia, suntem la niște fii ai Romei, care vorbesc o limbă ce se trage, ca și a noastră, din latinească rustică: suntem la verii buni ai italienilor, ai francezilor, ai spaniolilor, ai portugezilor. </p>
<p> Ridicând cortina asupra teatrului unde are să se desfășure acțiune noastră, vom presupune câ cititorul nu știe de fel cum sunt împrăștiați armânii în peninsula balcanică. </p>
<p> Dar mai întâia de toate, cum și de când se găsesc dânșii acolo ? Căci de bună seamă nu se găsesc de când e lumea. </p>
<p> Ei au venit aci în două rânduri; unii, coloni romani aduși de-a dreptul din Italia pe timpul lui Paul-Emiliu (168 de ani înainte de Hristos); ceilalți, cei mai numeroși, veniți din Dacia, când Aurelian a retras legiunile (270 de ani după Hr.) — căci îndoită a fost mișcarea din câmpia dacică, deoarece emigranții au apucat unii spre Carpați, iar alții spre Pind. Aceste două lanțuri de munți despărțite prin aproape 150 de leghe in linie dreaptă, au fost ca două maluri uriașe, insubmersibile, între care s-ar rostogoli valuri năprasnice, valurile năvălirilor barbare. Când apele s-au retras, când albia rîului s-a făcut mai strâmtă, Românii de la Nord și Românii de la Sud au putut să se coboare din munți. </p>
<p> Cercetând o hartă etnografică, ușor poate cineva înțelege cum s-au format în Macedonia atâtea insule de Armâni, fie izolate, fie grupate într-un fel de archipeleaguri. înconjurate peste tot de popoare de alte neamuri, Turci, Bulgari, Albanezi, Greci. </p>
<p> Dacă însă se numără aproape un milion de români pe țărmul drept al Dunării, dacă Armânii formează aproape un sfert din populația Macedoniei, a Epirului și a Albaniei, grupul lor cel mai compact se găsește în Pind — care e Făgărașul lor — stând călare pe două fruntarii. Aci ei formează, fără a li amestecați cu alt neam, o masă de mai bine de 300.000 de oameni împărțiți pe amândouă laturile Pindului, în vreo sută de orășele și de târguri, dintre care mai bine de două treimi se găsesc pe teritoriu turcesc, în districtele Grebena, Mețova (Aminciu), Conița și Ianina, iar o treime aproape anexată Greciei, în urma tratatului din Berlin, cu toate protestările energice ale populației. Scriind un roman de aventuri și care tot odată e și un roman de moravuri, vom călca cât mai puțin în domeniul politicei. Personajele noastre n-au să aprecieze și mai cu seamă să compare acțiunea guvernelor din București în Macedonia. </p>
<p> Această acțiune e îndreptățită nu numai de grija României pentru soarta fraților de peste Dunăre, (ceea ce ar fi numai sentiment) ci trebuir s-o spunem curat — și de interesul regatului. Intr-adevăr, pentru ca România să aibă dreptul de a-și spune și eă cuvântul în treburile balcanice, nu poate să se bizue pe altceva înaintea Europei decât invocând existența, în acest ținut disputat de atâtea influențe, a unui element românesc, singurul în mijlocul atâtor alte elemente turbulente, care e devotat ordinei stabilite, dorind desigur mai multă siguranță publică, dar urmărindu-și dezvoltarea în statul quo, și, contrar tutulor celorlalte naționalități creștine, nehrănind niciun gând lăturalnic de a se uni politicește cu vreun stat vecin. </p>
<p> Trebue însă să spunem că, de și nu se poate tăgădui însemnătatea atâtor alte insulețe românești, răspândite în centrul și la răsăritul Macedoniei, dacă ar fi de făcut ceva in sensul articolului al treilea din nota austro-rusă, la Sud, în masivul Pindului ar îi mai ușor de aplicat în favoarea românilor — nu vom întrebuința nici odată cuvântul Cuțovlahi, care în Mace donia nu-i de loc în uz și care a fost fabricat de niște rău-voitori —aci, zicem, ar fi mai ușor de aplicat dispozițiile care prevăd «modificarea delimitațiunilor teritoriale ale unităților administrative, in vederea unei grupări mai regulate a diferitelor naționalități». </p>
<p> Dar cât p-aci să uităm că cititorul așteaptă de la noi altceva de cât dizertații. Să fixăm iute mediul adevărat în care au să se miște personajelele noastre; — vor fi destul de adevărate ele înșile pentru ca să nu pară deloc ciudat că neuitatul Apostol Mărgărit vine să se amestece printre ele, acest bătrân a cărui înmormântare a fost atât de mișcătoare și care va fi trăit destul pentru a se găsi, ca naș la nuntă în satul Șopote, la 24 Iunie 1903. </p>
<p> Va fi ultima sa excursie. </p>
<p> Șopote este un sat de patru sute case, așezat la o înălțime de 1200 de metri, în sânul unei naturi alpestre, încă mai sălbatică de câta regiunei Sinaia, în partea sud-vestică a județului Grebena, în apropiere de satul Avdela, focarul patriotismului românesc, care a fost patria lui Avercler, cel diântâi apostol al românismului în Macedonia, și patria lui Apostol Mărgărit, acest titan al redeșteptării naționale în Turcia. </p>
<p> Nu vei vedea aci case cu pridvor ca la noi în țară, acoperite cu șindrilă și construite mai adese ori destul de ușor. Clădirile confortabile, dar severe, formează un pătrat de piatră masiv, cu acoperișuri de ardezie, unele, chiar numai de scânduri. </p>
<p> Catul de locuit se ridică deasupra unei tinde, în care se deschide o ușă unică dând intrare la scară, cu niște ferestruie mici semănând mai mult a meterezuri pentru a lumina pivnițele, căci proprietarii au toate cuvintele pentru a nu-și împrăștia avutul. </p>
<p> Astfel ei își au totul în siguranță în casele lor, care seamănă a cetățui, cu ferestrele sub streșini întărite cu drugi de fer, și cu obloane pe dinăuntru. </p>
<p> Tot astfel, nevoia de a se apăra, nevoie care a strâns odinioară, într-o incintă strâmtă, în jurul catedralei lor, orașele evului mediu în Occident — de a înfrunta loviturile îndrăznețe ale haiducilor nu îngăduie aici curțile spațioase. Aci nu vei găsi ziduri comune ca la  lipscanii  noștri; însă, pentru siguranța reciprocă, casele, care nu-i chip ca să fie răzlețite ca la noi, au pe lângă ele câte o grădiniță închisă cu uluci, unde se cultivă ce ar putea crește, ca flori, legume, la o înălțime care întrece pe a celui mai înalt sat din România. </p>
<p> In tot cazul, la marginea acestei împrejmuiri se găsește oarecare edicul care răspunde la nevoile cele mai vulgare ale animalităței noastre,... cititorul va afla mai târziu pentru ce migăloșia noastră se coboară până la această indicație. </p>
<p> In aceste case, ale căror încăperi sunt toate văruite, nu se găsește nici o podoabă pe pereți, afară de icoanele înaintea cărora arde o candelă. Mobilierul e foarte simplu; câteva scaune, lăzi, mese de mâncare ca acelea care se mai vând încă pe la Moși, rotunde și cu picioarele, scurte, în jurul cărora se așează turcește la vremea mâncării. </p>
<p> Paturi nu se găsesc, cel mult la   celnici   niște divanuri de-a lungul pereților. De obicei, chiar aceia care-s bogați în turme de oi, dorm acoperiți cu velințe și întinși pe niște scoarțe groase cu fel de fel de fețe și cu desenuri foarte drăguțe, aruncate pe podeala de scânduri sau pe așternuturi de paie. </p>
<p> Așa dormeau încă de pe timpul lui Homer, de unde și numele de  hamevnoi, dat de poetul grec locuitorilor Epirului. Covoarele sunt singurul lux al românilor. Sobe, nici că se pomenesc, și de altfel pentru ce ar fi, deoarece, după cum o vom spune îndată pe larg, iarna au să o petreacă în câmpiile Tesaliei; vetrele sunt de ajuns pentru zilele friguroase, cam dese de altfel, între Sf. Gheorghe și Sf. Dumitru. </p>
<p> Așadar sunt în satul Șopote vreo patru sute de case unele așa de încăpătoare — fiindcă atunci când nevoia o cere, se mai adaogă la corpul principal al clădirei câte o aripă sau două — încât orice   pater familias, care aici își exercită încă ca pe timpul romanilor autoritatea sa despotică asupra alor săi, poate să țină la un loc bunăoară cinci-șease fii cu nevestele lor și cu vreo două duzini de nepoți. Totul este comun între dânșii, atât avutul cât și masa. Soacra împarte treaba la nurori, care îi sunt foarte supuse și foarte muncitoare. Când dânsa rămâne văduvă, conservă o supremație mai mult nominală, căci legăturile dintre copii mai slăbesc, în urma împărțirei moștenirei, care se face atâtea părți câți sunt moștenitorii și se trag la sorți. Unele dintre perechi roiesc; cele care rămân sub acoperișul părintesc vor duce de acum înainte o viață mai independentă, ocupând fiecare două încăperi, una servind de bucătărie și totdeodată de sufragerie — căci fiecare căsnicie își va lua deosebit masa, iar cealaltă ținând loc de odaie de dormit. Cât pentru sala în care dau apartamentele particulare, ea va fi comună tuturor și va servi de cameră de primire, ca să nu zicem de salon, căci prea ar fi pretențios cuvântul aci. </p>
</div>
<div type="chapter" n="4">
<head> CAP. IV. Care este urmarea capitolului precedent. </head>
<p> Dacă nevoia de a se apăra grămădește locuințele într-un perimetru restrâns, în schimb o altă nevoie poruncește ca în mijlocul satului să fie lăsat liber un spațiu vast. E un fel de piață centrală, de formă ovală, înconjurată de bănci și adumbrită de platani mândri în ciuda înălțimei. </p>
<p> Salutați forul din Șopote: aci, se vor dezbate liber toate interesele comunei, căci, contrar pârerii preconcepute a celor care sunt puțin în curent cu viața românilor din Find, în această regiune a Turciei ca și în multe altele, comuna se bucură de un fel de self-guvernament, pe care l-ar invidia țările din Apus unde bântuie cea mai păcătoasă centralizare. </p>
<p> Niciun reprezentant permanent al autorităței turcești. Agentul fiscului are să vie odată pe an, are să stea două, trei zile pentru recensământul populației: decese, nașteri, emigrațiuni. Odată impozitul stabilit, el pleacă. Restul e treaba primarilor, nu o primărie centrală, ci primari sau mai bine zis perceptori după cartiere, trei sau patru, plus consilieri comunali, cari formează așa-zisul   aușatic, consiliul bătrânilor. Titularii au să adune contribuțiunile după un sistem, care în teorie e cam greșit, nu-i vorba, de vreme ce ele nu sunt proporționale cu veniturile fiecăruia, dar care își găsește un corectiv în faptul că dările sunt destul de mici: taxa de răscumpărare din serviciul militar bunâoară (deoarece creștinii nu fac armata în Turcia) este de vreo zece franci de cap pentru toți oamenii de sex bărbătesc de la naștere până la vârsta de 60 de ani; taxa pentru drumuri și șosele este de patru franci, cu scutire nu numai pentru femei, ci și pentru preoți și învățători; o patentă variabilă, dar în tot cazul ușoară, pentru exercitarea profesiunilor: crescători de vite, morari, dârstari, jogari, băcani, negustori de mărunțișuri, cizmari, cârciumari, toată industria și tot comerțul ce poate fi într-un sat ca Șopote. </p>
<p> Pentru trebuințele intelectuale și morale sunt trei biserici parohiale și două școli, una românească, cealaltă grecească, pentru grecomani, adică pentru cei cari au fumuri grecești, dar cari cu toate acestea grecizează cât ar latiniza un Român de la noi care ar fi urmat cursurile unui liceu clasic, în tot cazul mult mai puțin de cât e lumea franțuzită, cum s-ar putea zice, în România. Căci oricât ar fi primit el binefacerile educației intr-o școală grecească, un român de la Pind, căruia i-ar veni gustul să vorbească în familie sau în viața de toate zilele limba pocită a lui Xenofonte sau a lui Plutarh, s-ar face de râs și de ocară. </p>
<p> Fiecare din aceste două școli, frecventate de ambele sexe, au câte un învățător și o învățătoare; ele sunt întreținute din veniturile comunei sau din subvenții venite din afară (România și Grecia), fără a se plăti nicio taxă școlară de către școlari. </p>
<p> In afară de grădinița fiecăruia, mai că nu există proprietate de pământ individuală; e un fel de comunism agrar aproape complect, mai mult apropiat de socialismul integral decât mirul rus, căci mujicul pentru un timp oarecare este uzufructierul pământului pe care îl va fi cultivat. In satele Pindului însă nu sânt de cât imașuri, în afară de frumoasele păduri de pini, de brazi și de fagi, cari aparțin statului, dar unde, de altfel, fiecare poate să taie câte lemne de încălzit și câtă cherestea i-o plăcea, ba chiar, până mai acum câțiva ani când statul turcesc, în nemaipomenita lui mărinimie, nu prea se interesa așa de aproape de soarta pădurilor, putea fără să plătească un gologan să taie atâția arbori câți putea să prefacă în scânduri ferestrele ce era liber să-și așeze cineva oriunde ar fi vrut. Aceste scânduri pe urmă erau transportate în diferitele orașe din Epir, Macedonia și Tesalia pe catâri, căci nici vorbă că nici un fel de trăsură nu s-a pomenit de când lumea pe potecile atât de primejdioase sau mai bine zis pe aceste drumuri de oi, cărări abia desemnate, care duc în satele românești așezate ca niște cuiburi de vulturi pe vârfurile munților. </p>
<p> Așadar dreptul de pășunat este absolut. Poți să ai patru oi, sau patruzeci, sau patru sute, sau patru mii ca familia Samota, și să ai voe să le duci să pască unde ți-o plăcea, cu singura restricție că anumite părți unde iarba crește mai deasă și care se cheamă   mire   sunt rezervate pentru vitele de povară, care, după munca grea ce sânt nevoite să facă transportând fel de fel de mărfuri precum și pe călători în ținuturi adesea foarte îndepărtate și timp de mai multe săptămini sau luni, au nevoie de a se mai întări cu iarbă grasă și neatinsă. Aceste părți sânt alese și hotărîte în adunări publice, după propunerea primarilor și a consiliului de bătrînî, și mai totdeauna aceste întruniri sunt zgomotoase, ba uneori discuțiile degenerează în bătăi sângeroase sub ochii femeilor și copiilor, care formează galeria dincolo de marginile pieței. </p>
<p> Cu toată întinderea razei comunelor — ar trebui să umbli una sau două zile pentru a face ocolul terenului aparținând unui sat românesc — pășunatul este de multe ori neîndestulător pentru suma totală a oilor dintr-un sat, unde se găsesc mai multe zecimi de mii o parte din ele sânt mânate atunci în ținuturi depărtate, pe la proprietățile beilor musulmani, care sânt stăpâni pe anumiți munți. Și pentru aceasta sunt plătiți nu în bani, ci în ocale de unt, după învoială, 500 sau 1000 de ocale. </p>
<p> Toate astea se refera bineînțeles la perioda care se întinde de pe la jumătatea lui Aprilie până la sfârșitul lui Octombrie, deoarece, cum se apropie iarna, care în unele părți ale Pindului este foarte aspră și întrerupe orice comunicație, oarecarr sate (vreo trei, sau patru, foarte mari) ca Șopote, ba și de trei ori mai mari, sunt cu desăvârșire părăsite de locuitori. Plecând, încredințează pază satelor la câțiva inși și se coboară cu arme și bagaje în câmpiile Tesaliei unde zăpada cade rar, ține numai câteva ceasuri și unde, în schimbul unei plăți destul de însemnată, platită în bani, și vai! a unui impozit pentru fiscul grecesc — una din cauzele pentru care românii blestemă tratatul de la Berlin — turmele vor găsi un pășunat îmbelșugat pentru iarnă. </p>
</div>
<div type="chapter" n="5">
<head> CAP. V. La cine suntem. </head>
<p> Suntem la Laban sau la așa ceva — însă un Laban care se mai pricepe și la altceva de cât la mulgerea si la tunsul oilor. Stăruitor și dezghețat, înzestrat cu darul de a învăța mai multe limbi, nu ca apostolul pentru a răspândi buna vestire, ci ca fenicianul pentru apropierea dintre popoare prin schimbul comercial, afară numai că nu apucă mai de loc drumul periculos al mărilor, Armânul de la Pind își stabilise odinioară contoarele sale până la Viena, la Moscova, la Breslau, la Lipsea, la Amsterdam, la Palermo etc. </p>
<p> Deși astăzi nu mai merge așa departe, totuși își ia lumea în cap și răzbește oriunde e de câștigat bani, căutând, el, omul stânii, firele din pielea de aur care se prind de mărăcinii de pe drumurile mari ale lumii, fără a renunța vreodată cu desăvârșire la patria sa, căci se va întoarce de sigur fie chiar numai pentru a-și lăsa oasele acolo. </p>
<p> Cu toate acestea, îi trebuie un derivativ acestui popor, devenit acum pașinic, dar de a cărui vitejie războinică și cruzime ne-au lăsat o mărturie vesinică legatul Papei Gregoriu al IX-lea și cavalerul cronicar Vilehardouin, căci acela care astăzi se dedă la lucrări pașinice a făcut odinioară să tremure Bizanțul și a băut în craniul împăratului Balduin, căci cruciații îmbrăcați în zale de fier, ei carr luau în răs pe bulgari, încetau de a mai glumi înaintea Blachilor, întocmai ca Sarazinii în fața atacului Templierilor. Acest derivativ, e haiducia. </p>
<p> Că are să fie el haiduc, ori că are să fie victima haiducilor, că are să stea el la pândă, sau că va trebui în tot ceasul să răstoarne planurile haiducilor, tot una îi e; vorba e că asta dă puțin gust vieții, care altfel prea i s-ar părea anostă. </p>
<p> Fără eroi, ce ar fi un popor ? Aci, sabia nu mai poate atârna la șoldul căpitanului; bietul oștean bătrân și-a aruncat ghioaga în focul din vatră, ne mai având ce face cu ea. Insă el tot mai trăește în haiducul care își joacă capul, — acest cap care, o modernitate! are să fie fotografiat într-o zi pe o măsuță înaintea jandarmului care își face din el un trofeu. </p>
<p> Veșinicul cântec în Pind este cântecul care slăvește isprăvile haiducului crud și darnic. Nu numai că bătrânii când povestesc isprăvile lor, ți-i aseamănă cu paladinii a căror «Masă rotundă» ar fi o bucată de stâncă perdută în nori — o locuință între cer și pământ vrednică de semizei — ba încă îi amestecă în mod foarte familiar în conversația de toate zilele. «Ei, cutare a scăpat din mâinile hoților?» «încă nu; stau la tocmeală pentru liberarea lui și sunt nădejdi bun».— Dar cutare?— «A tulit-o la munte, pe când frate-său, pe semne urându-i-se cu viața de haiduc, s-a închinat și a fost iertat. Așa că nu-i deloc ciudată vorba unui macedonean: «poveștile haiducilor sunt «carnetul nostru monden». </p>
<p> Legea profetului este absolută: Pentru Muslim și numai pentru el este nobilă cariera armelor. </p>
<p> Dacă Moșneagul dc Munte i-a lăsat timp îndelungat privilegiile sale întărite prin capitulațiuni și, printr-o atenție poetică și încântătoare, însă turcul a sfărâmat spada plină de sânge pe care «Blacul», ostenit și rănit o depunea la picioarele sale, el a onorat curagiul l-a pus sub ocrotirea sultanei Valide, o femeie, o mamă, către care comunele din Pind plăteau o dare de 14.000 piaștri anual, mai mult ca un omagiu de vasalitate consimțită de cât ca un tribut de sclavie, ceva asemănător cu buiestrașul împopoțonat pe care regii din Neapole îl datorau S-lui Scaun. </p>
<p> La cine suntem ? Ia priviți pe voinicii de la Șopote. Uitați-vă la statura lor îndesată și viguroasă, pipăiți  mușchii lor de oțel, ascultați vocea lor cam răgușită, care stăpânește sgomptul șuvoaelor, ascultați vorba lor care e bărbătească iar nu femeiascâ, cum e bărbătesc cuvântul pe care îl dau, urmați la munte, dacă puteți, pasul lor sprinten cu ritmul totdeauna egal. </p>
<p> Poporul acesta este neobosit, nepăsător de vreme bună ori de vreme rea, plin de viață ca cedrii din acest al doilea Liban, care vindecă înseși rănile trăsnetului. Muncitorul piemontez s-ar da în lături de la munca grea a unui cărăuș armân. Auvergnatul care altădată căra apă, sacagiul care suia trei sute de caturi pariziene în munca sa zilnică, n-ar fi răbdat opt zile viața păstorilor din Șopote, deși aceștia nu se hrănesc cu ciorba grasă de varză și n-au culcușul cald între așternutul de fulgi și plapuma de puf. </p>
<p> Disprețuesc chiar adăpostul ce le poate da o colibă rustică, această  casă a păstorului pe care Alfred de Vigny voia s-o rostogolească pentru prea iubita sa, obosită de zgomotul deșert al orașelor, care însă, de și mai puțin poetică, oferă păstorului din Berry sau din Landes un colț în care să se întindă în voie. Nu, un bătrân de seama voinicului nostru Simu din cele diintâi două capitole, rămâne nepăsător sub ploile torențiale, ba încă își aruncă zeghea pe mielușelul de curând născut, dacă în behăitul lui slab deslușește strigătul unei suferințe ușoare. N-a spus Pouqueville despre armâni? «Ei seamănă cu bivolii, cu cari grecii ii asemuiesc, sălbatici și făcuți pentru muncă». </p>
<p> Insă sub aceste capete tari, câtă inteligență! — strălucitoare în înțelesul parizian, nicidecum, dar solidă, vioiae de altfel, totdeauna practică. </p>
</div>
<div type="chapter" n="6">
<head> CAP. VI. In care autorii lirici la început fac, la sfârșit, înventarul unui vestiar. </head>
<p> Despre femeile lor, Pouqueville a spus aceasta: «Sultanul nu și-a recrutat niciodată odaliscele printre româncele de la Pind». </p>
<p> Slavă ție, Doamne! Și dacă Ulise, tatăl, fiul și C-ia au fost răutăcioși suflând aceasta lui Pouqueville, încă odată: Slavă ție, Doamne! </p>
<p> Desigur, românca din Șopote sau din Gridali n-ar avea ce face cu piciorul unei andaluze sau talia unei pariziene. Largile sale șolduri sunt făcute pentru maternitate; ea are acei ochi liniștiți pe cari grecii îi atribuiau Junonii  oopis.   Toată grația ei stă în frăgezimea și în sfiala buzelor nevinovate, în culorile bogate ale sănătății, care înviorează obrajii săi plini, și în părul ce-i încunună fruntea, acel păr bogat și cam aspru, care caracterisează rasele tari și sănătoase. </p>
<p> Ce-i drept, tocmai ispititoare nu prea este această munteancă. Ea n-are nimic din circaziana, ființă de plăcere, mlădioasă și felină, cu mărgeanul ochiului arzător sub pleoapa greoae, cu legănatul voluptos, cu șoldurile provocătoare de plăceri senzuale. </p>
<p> Deci, vezi-ți de treabă, eunucule. Și tu, Șahrazade din  O mie și una de nopți, caută în târgurile depărtate femei pentru poveștile tale către comandorul credincioșilor — fie rugăciunea și pacea asupra lui, umbră a lui Alah îngăduitorul și milostivul — caută în altă parte ce n-ai găsi aici ca materie pentru descrieri ușuratice: «o frunte  ca razele lunei pline», ochi «ca ochii gazelelor», sprâncene, «ca coarnele lunii din luna Ramazanului», obraji  «ca un mânuchiu de iasomie și de dediței», sâni «strâmți ca două rodii gemene», să punem un etc. prudent. </p>
<p> Deci, vezi-ți de treabă, eunucule. Și tu, Șahrazade din  O mie și una de nopți, caută în târgurile depărtate femei pentru poveștile tale către comandorul credincioșilor — fie rugăciunea și pacea asupra lui, umbră a lui Alah îngăduitorul și milostivul — caută în altă parte ce n-ai găsi aici ca materie pentru descrieri ușuratice: o frunte «ca razele lunei pline», ochi ca ochii gazelelor», sprâncene, «ca coarnele lunii din luna Ramazanului», obraji  ca un mânuchiu de iasomie și de dediței», sânuri «strâmte ca două rodii gemene*, să punem un etc. prudent. </p>
<p> Dar nici femeile acestea n-ar vrea să fie ale padișahului cu comorile sale de diamante, de mărgăritare și de peruzele, cu muselinele sale împletite cu fire de aur, cu mătăsurile sale din Damasc și cu țesăturile sale din Indii. Mai bine s’ar sugruma cu cingă-toarea lor, aceste femei sperioase ca cerboaicele, reci ca izvoarele Pindului și vrednice toate de inscripția pusă pe mormântul unei matroane romane : </p>
<p>A împărțit patul cu un singur bărbat!» </p>
<p> Și femeia pe care o studiam este servitoarea supusă ca și soția credincioasă a acestui bărbat. Și în toți ceilalți bărbați, ea respectă pe acela care a ales-o; sexul său slab se închină înaintea sexului tare, căruia Dumnezeu a dat dreptul de întâietate; ea va săruta mâna oaspelui străin cât timp părul ei nu e presărat cu fire de argint, sculându-se în picioare pentru a onora barba și a celui mai umil fiu al lui Adam, torcând ca regina Berta, brodând ca Penelopa, țesând ca Arahne lidiana. </p>
<p> Binecuvântată fie soția tăcută, a cărei buză este închisă cuvintelor amare sau deșerte — acea buză dulce ca mierea de tei! Binecuvântate mâinile sale harnice, și cam aspre! Binecuvântat sufletul ei simplu, rămas neprihănit chiar după ce a zămislit. Binecuvântată virtutea ei senină, fără fățărnicie și fără sforțare! Binecuvântate neștiința ei sfântă și stângăcia ei atingătoare! stângăcie cât de relativă, de altfel; căci dacă nu cunoaște întorsăturile unei reverențe de curte și nazurile flirtului, e foarte firească în mișcările sale obicinuite, în împlinirea îndatoririlor casnice. </p>
<p> Nausicaa, fiica lui Alcinou, spălătoreasă nobilă a lui Homer, n-ar fi știut mai bine să prezinte străinului, cu o grabă plină de nobleță și de pudoare înăscută, ibricul pentru aș spăla mâinile înainte de masă și mai pe urmă să-i îndindă prosopul brodat. </p>
<p> Văzută astfel, ne par4 frumoasă, o fată a ghețarilor, împodobită în haine de lână albă și cu «cinste curată», cum zicea Hugo; și te vom prea cinsti, când vei ajunge bătrână, zbârcită, gârbovită, fără dinți, o Baucis din Pind, când vei povesti nepoților basme milenare, pe tine păzitoarea unei comori, a acestei literaturi populare la care vom recurge de atâtea ori pentru a lumina această povestire greoaie la început, căci dezvelim o lume nouă, care însă în curând se va face sprintenă, urmând pașii unei cete de haiduci târând cu ei pe un om zălog. </p>
<p> Pace dar românilor din casele de piatră, statornice ca stânca! Și pace românilor de sub corturi, mai a-propiați de nomazii din Mesopotamia, pe cari Dumnezeu i-a ales pentru aș transmite legea sfântă! Pace acestor credincioși ai lui Hristos, care păzesc legea dând sultanului ce e al sultanului și lui Dumnezeu ce e al lui Dumnezeu. </p>
<p> Dar, o spunem încă odată, această pace s-ar strica ca apa stătătoare și poporul acesta ar degenera, dacă haiducul ar dispare, haiducul care nu e tratat ca un paria pentru că are să dijmuiască, cam brutal nu-i vorbă, averea bogatului, haiducul care nu e o ființă joasnică ca Apașul din Paris, — cum ar strivi el sub călcâi pe pezevenghii! și chiar pe drăngălău. El n-a siluit nici odată vreo femeie, cum n-a răpit nici odată gologanul săracului; căci își are legea sa, credința sa, își respectă cuvântul dat. își respectă întocmirea sa atât de seculară în cât un cavaler rătăcitor — mai mult apărător al slabilor de cât tâlhar — ar întinde mâna sa cu mănușe de fier mâinii arse de soare a unui Garelia. </p>
<p> Deeocamdată însă suntem la un celnic, mândru de turmele sale, deși mai puțin bogat de cât faimosul Paciurea din Gramoste, a cărui istorie o vom povesti — s-ar crede că e un basm ca al lui Aladin: suntem la un om care e un bărbat în toată puterea cuvântului... și în jurul nostru se învârte dușmanul fericitei sale, haiducul, a cărui viață, de și cu totul diferită, e de asemenea frumoasă — titlul acestei cărți a făcut din acești doi oameni două figuri simetrice. </p>
<p> Le Klephte a pour tout bien l'air du ciel, l’eau des puits. Un bon fusil bronzé par la turnée, et puis la liberté sur la montagne. </p>
<p> Singura avere a haiducului e aerul cerului, apa izvoarelor, o bună pușcă pe care fumul a înnegrit-o și în sfârșit libertatea la munte). </p>
<p> Cât prețuește libertatea la munte departe de fumul orașelor, de praful sau de noroiul lor! Ce plăcută e apa băută la izvoare sau în curgerea torentului! Dar pădurile mărețe cari sânt temple și marmorele cari ar putea fi zei! </p>
<p> Insă, satisfaceți curiozitatea simpatică a cititorului frate. Fii ai lui Paul Emiliu, dați la o parte înaintea fiilor lui Traian   sarica   voastră de dimie albă, pâsluită pe dinafară, umplută pe dinăuntru cu ciucuri de lână care formează franjuri sub poale! </p>
<p> Această haină groasă prin care ploaia nu poate răzbi, care se lasă la o parte când e prea cald, afară numai când se duc la biserică sau la vreo ceremonie (ca toga romanilor), e comună ambelor sexe, cu deosebire că a femeilor este împodobită cu cusături la piept și în dos. </p>
<p> Sub această haină, la bărbat vom găsi mai întăi  șcurtul  având forma unui bolero foarte scurt cu mânicile crăpate de desubt, de la umăr până la cot, apoi   țipunea, o tunică lungă fără mâneci, larg deschisă, lăsând să se vază un fel de jiletcă neagră cusută cu mătăsuri, cu năsturași de ceaprazuri, formând chena la răscroiala gâtului și la șale.  Scurtul   și   țipunea sunt de obicei albe pentru bărbați și negre pentru flăcăi — chestie de deprindere și apoi fiindcă stofele sunt țesute acasă, iar nu cumpărate, se înțelege că vopseaua este un lux, pe care oamenii serioși îl lasă tinerilor. </p>
<p> Cămașa largă cade în cute dese peste genunchi; talia este tare strânsă cu un brâu având dungi colorate sau cu un brâu de cașmir. Lungi ițari se urcă până la jumătatea coapselor, cu sau fără tusluci, încheiați cu copci și strânși cu jaretiere puse pe deasupra. Pantaloni propriu zis nu poartă, ci izmene de pânză. Ca încălțăminte opinca sau pantofii. La cap, fesul inevitabil, regulamentar, același pentru sultan ca și pentru cel mai de jos dintre supușii săi, cu deosebire că în Pind numai cei mai de seamă îl poartă roșu și cu ciucuri: păstorii și cărăușii îl poartă alb, de pâslă sau de bumbac, însă fără ciucuri. </p>
<p> Acum vine rândul femeii, dar cum am îndrăzni să dezbrăcăm o femeie din Șopote pentru a-i examina portul! Cu toate acestea vom încerca, bineînțeles în teorie și după ce ne vom fi cerut iertare de libertatea ce ne vom fi luat. Peste cămașă, jiletca, mai elegantă de cât a bărbatului; apoi rochia și pe urmă țipunea neagră, însă nu scurtă, ci lungă până la gleznă. E fără mâneci și înfrumusețată cu puține broderii de un gust încântător. De asemenea fără mâneci este și   șcurtul   negru împodobit cu roșu. Un șorț, bătător la ochi, ca și zevelca din România, ascunde cămașa în despărțitura țipunei, care, pe când la bărbat este ca o tunică, la femeie e mai mult ca o poloneză. Acest șorț este prins sub o cingătoare cu paftale, acele plăci gemene, de un lux barbar, uneori enorme, rotunde sau în formă de aripi întoarse. La cap se leagă cu o basma. Femeile umblă de obicei cu picioarele goale, afară de zilele de sărbători. In Pind nu se poartă niciun fel de blănuri. </p>
<p> îmbrăcămintea copiilor este după sex o miniatură a costumului celor în vârstă. </p>
<p> Un cuvânt despre doliu. Semnul exterior de jale pentru bărbat este zăbranicul negru care înfășură fesul întreg și barba pe care nu o rade cât ține doliul. Pentru femeie e broboada neagră care-i învăluie capul și o parte a feței. </p>
<p> Și acum ne rămâne să cerem iertare pentru aceste amănunte cam lungi, dar trebuincioase, și să reluăm șirul povestirii, în care își vor găsi locul, la timpul lor, trăsăturileurile de moravuri și particularitățile vieții Pindului. </p>
</div>
<div type="chapter" n="7">
<head> CAP. VII. Logodnă timpurie. </head>
<p> Dacă Toli Samota ar fi avut vreme să se gândească la peripețiile vieței sale în dimineața zilei de 24 Iunie 1903, în care scumpa sa Vasilichie era să devie a lui, și-ar fi adus aminte că cât p-aci a fost să fie înlănțuit printr-o altă legătură. De bună seamă, nu-i vorba de legătura binecuvântată a dragostei fericite, această cunună de flori ce împreună două ființe, a căror inimă, dacă n-a arătat părinților alegerea ce trebue să facă, cel puțin a consfințit-o; ci de una din acele căsătorii — n-am îndrăzni să spunem de chibzuială, căci ele se făceau mai de grabă din nesocotință — hotărâte conform unei tradiții, din fericire părăsită acum, care a canonit însă multă vreme satele românești din Pind. </p>
<p> Ne vom explica, dealtfel bătrânul Simu în deprinderea lui de a vorbi cu cârligul sau cu câinii sau cu oile - arare ori avea alți tovarăși de vorbă — bătrânul Simu ne-a făcut să presimțim că odinioară părinții lui Toli dispuseseră cam pripit de mâna lui în favoarea fetei lui Strâmbu, o fată a cărei mamă, Thalia, avusese un cântec batjocoritor ! E o enigmă, nu-i așa ? Răbdare, o vom dezlega. </p>
<p> Dar la ce vârstă, se va întreba cititorul, a putut oare să se logodească pentru întâia dată acest țingău care se însoară abia la douăzeci și doi de ani ? </p>
<p> La ce vârstă? La cinci ani, și cu o fetiță de douăzeci și opt de luni, abia înțărcată. Tată-său și mă-sa, bunicu-său și bunică-sa, strămoșu-său și strămoașă-sa și toți străbunii săi până la al cine știe câtelea neam făcuseră toți la fel, cu o mică deosebire: unii ceva mai curând, alții ceva mai târziu. </p>
<p> Ba ceva mai mult. În acest ținut atât de depărtat de matca românismului, unde daco-romanii lui Aurelian au găsit un azil inviolabil pe lângă colonii lui Paul Emiliu, pe când valurile năvălirilor cotropeau câmpia; în acest masiv al Pindului, în care cuiburile vulturilor sunt vecine cu acoperișurile Armânilor, în care frații noștri au putut să scape de barbari, acest biciu al lui Dumnezeu, înfruntându-i precum căprioara înfruntă acolo gloanțele vînătorului, s-a păstrat până mai ieri acest obicei straniu al logodnei prea din cale afară timpurie, care de altfel se împăca cu curățenia moravurilor lor. Cazul lui Toli Samota a ajutat mult la părăsirea definitivă a acestei datine. </p>
<p> Insă acum douăzeci sau treizeci de ani adeseori se întâmpla ca doi buni prieteni să facă învoiala următoare, a doua zi dacă nu și în ajunul căsătoriei lor: </p>
<p> — Ascultă, de-oi avea eu un băiat și tu o fată, ori eu o fată și tu un băiat, să-i însoțim când le-o veni timpul. </p>
<p> — Primesc! </p>
<p> Își dădeau mâna și treaba era sfârșită. Fata putea să se nască urâtă foc iar băiatul mai frumos de cât Făt-Frumos, schimbările de soartă puteau să facă pe unul din cuscri sărac lipit ca Iov, iar pe celălalt mai bogat de cât Cresus, logodna nu se putea strica. </p>
<p> Consimțimântul tinerilor? Ași, cine se sinchisea de asta! Căsătoria îi pândea nestrămutată ca destinul, creșteți și vă înmulțiți! </p>
<p> Cu atât mai ușor se făcea logodna, când nu mai era vorba de o pereche închipuită, ci de una reală. Într-o bună dimineață, mare zarvă într-o casă. Se strângeau rude, popi, prieteni, se aduceau merinde, băutură, se încingeau hore grave însoțite de cântece, fără instrumente ; apoi se ivea un mucos sfiicios, înalt cât o palmă, vârându-și degetele în nas — ăsta era logodnicul — apoi o fetiță bucălată sugându-și degetul — asta era logodnica; popii îi trăgeau la rugăciuni cu Isaci și lacobi pe ici, cu Rebece și Rachele pe dincolo, cu pomelnicul patriarchilor și soțiilor lor și cu făgădueli pentru acești mucoși de a avea o posteritate numeroasă ca stelele cerului și ca nisipul mării; apoi veneau darurile, giuvaerele, felicitările, îmbrățișările, mamele își ștergeau cu batista lacrămile de la ochi, eroii serbării își ștergeau nasul, apoi noapte bună și iute la somn. </p>
<p> Logodnicii au să se vază de trei, patru ori pe an, fără a schimba un cuvânt; băiețașul sfiicios și fetița bucălată au să crească și au să se cumințească, el liber ca aerul, ea închisă ca o circaziană în harem. Or fi având dînșii oarcare idee că sunt destinați unul pentru altul ? Soacra ginerelui își va strica ochii pentru a pregăti, cu mulți ani înainte de nuntă, douăsprezece duzini de cămăși și tot atâtea perechi de ciorapi împletiți pentru   mireasă; aceasta are să lucreze și dînsa la trusoul ei: învârtește-te, fusule ușor! alunecă, suveică, serta-ferta! aleargă, acule subțirel broderie pe ici, șiret pe dincolo... Și când s-o strânge tot ce trebue strâns, dacă nu și mai mult, când lăzile vor geme sub greutatea grămezilor de cămăși, de ciorapi, de rochii, de fuste, de velințe, de preșuri, atunci li se va spune: «Acum e timpul, acum e momentul» și atunci vecinii, rudele și prietenii au să fie chemați la una din acele năpraznice nunți pe cari le vom descri cât mai exact. </p>
<p> Cu acest mod de a se căsători, epiderma inimii era ceva mai puțin delicată de cât la un Romeo și Julieta, la un Paul și Virginia. In toată daravera asta nu era de loc vorba de gângunitul tinerilor, ci de o afacere. După un timp oarecare, dar nu dragostei — ferit-a Dumnezeu ! — ci perpetuării speciei, bărbatul își lua catrafusele și se ducea în lumea mare ca Ulise (să nu care cum-va să-l confundați cu un grec din cauza asta), lăsându-și pe Penelopa foarte liniștită acasă să îngrijească de micii ei Telemaci, fără a avea nevoe de a strica noaptea ce țesuse ziua, căci de «pretendenți» nici pomeneală! Sdravăn și sănătos, acest popor nu numără de cât bărbați muncitori și femei neprihănite ! </p>
<p> Și tocmai pentru că Thalia Diamandopolu, soția lui Toma Strâmbu, făcu excepție la regula generală, fiica lor Frosa plîngea de ți se rupea inima cu cât se apropia sărbătoarea Nașterei S-lui loan, în care Vasilichia Hagi-Sterîu avea să nu mai poată de bucurie fără a și-o manifesta, bineînțeles, căci era destul de rezervată pentru a nu arăta o veselie ce ar fi putut scandaliza lumea întreagă, tot pe atâta poate cât și nebuniile făcute odinioară de nerușinata aia de Thalia Strâmbu. Dar să nu anticipăm asupra evenimentelor. </p></div>
<div type="chapter" n="8">
<head> CAP. VIII. Întoarcerea absentului. </head>
<p> Spuneam deci, că bărbatul de altădată - ca și foarte adesea încă bărbatul de astăzi — își lua cât mai curând rămas bun de la nevastă, lăsându-i doi-trei copii făcuți, unul după altul in grabă, pentru a compensa timpul de văduvie de bunăvoie, timp în care dânsul avea să muncească din greu în străinătate — mai cu seamă în Țara Românească, țară de belșug pentru dânsul, făcând unul din o mie de meșteșuguri in care știe să fie îndemânatic — unul sau mai multe, căci adeseori schimbă meșteșugul după nevoie. Prin muncă pe de o parte și prin economie pe de alta, avea să câștige bani destui pentru a putea mai târziu să-și dea și el nițel ifos în satul său și să se odihnească pentru zilele ce mai avea de trăit... având însă grijă să tragă cât mai mult folos din banii strânși, și întru aceasta el ar fi dat mult înainte și ovreiului și grecului și armeanului și chinezului. </p>
<p> Căci a fi cămătar — a împrumuta de pildă bani cu săptămâna la plugarii greci și bulgari de la câmpie — e tot atât de puțin rușinos pentru un romăn de Ia Pind ca și, de ce n-am spune-o ? de a număra printre rudele sale unu sau mai mulți haiduci. </p>
<p> După cinci ani, zece ani, une ori două-zeci de ani, românul nostru macedonean, cu chimirul plin de galbeni, își lua bățul cu care venise, își atârna plosca la brâu și o pornea spre cuibul său, peste nouă mări și nouă țări ca o pasăre pribeagă. </p>
<p> Dar prin câte emoții trebuia să treacă, în drumul său îndoelnic, plin de primejdii, când urechia îi era izbită de vreun foșnet suspect ! Cu câtă grijă își ascundea el hainele mai de seamă și cu ce vechituri se îmbrăca! Căci pe drum nimic după el nu trebuia să fie de râvnit. Și făcea bietul om atâtea poște de uita și el de când umbla și iată că se apropia de țintă, recunoștea potecile prin care colindase în tinerețe, saluta in depărtare vârfurile de munți ce-i erau dragi și deja arăta cu degetul, ca pe o hartă, locul unde pe după un colnic se întindea satul său... când deodată, la o cotitură de drum, mutre de tâlhari se iveau — pac, o bubuitură — și dacă tâlharii îi cruțau viața, îi răpeau însă chimirul prețios, chimirul care purta rodul a cinci, a zece, a douăzeci de ani de muncă grea și de lipsuri de tot felul. Și bietul om se întorcea îndărăt la muncă, îndîrjit ca furnica căreia i s-a furat firmitura din gură și care, sfârșită de oboseală, se pune să-și cruțe un alt bob de grâu, pentru că cu nici un chip n-ar vrea să se întoarcă în furnicar cu fălcile goale. </p>
<p> Dar să zicem că totul s-a petrecut bine, că steaua sa ș-a condus bine pe armânul nostru și că a scăpat teafăr de haiducii cari stau la pândă. Ce mai bucurie pe el, când vede fumul ieșind pe coșul casei sale ! </p>
<p> Un băiețaș și o fetiță ca de zece până la doisprezece ani — absența talului a fost relativ scurtă — se joacă în curte. Drumețul s-a oprit, simțind de odată că picioarele i se rup de la glesnă, că răsuflarea i se scurtează; nu spune nimic, se codește, deși a ghicit. «Ce zdreveni sunt! Ce voinici!...» Deodată lasă să-i scape bățul, întinde brațele... și cei doi copilași fug strigând : «Uite, mamă, colea un om rău vrea să ne prinză!» </p>
<p> Neliniștită, mama iese din casă. Bărbatul și femeia se uită unul la altul lung, țintă; floarea ținereții s-a vestejit pe obrajii lor, pe care grija și truda au săpat zbârcituri timpurii. Și înainte chiar de a se îmbrățișa pentru întoarcere, bărbatul a și întrebat cu o tremurătură in glas: «Da celălaltalt băiat unde e? Femeia a înțeles neliniștea părintească: «E la pășunat, are să vie numaidecât, e bine!, căci pe atunci rar își trimiteau scrisori, nu era poștă prin Macedonia; căci, în lipsă de vești aflate din gura vreunui nou venit din partea locului, bietul înstrăinat mai că nu avea nici o știre de pe la el, afară doar că lăsase la plecare nevastă tînără și trei copilași mici de tot... Dacă sărmanul de el nu-i ar găsi pe toți ! Dacă i s-ar spune: «A murit ăl mai mare sau a mai mică!» </p>
<p> Insă socoteala e exactă. Și atunci numai bărbatul și femeia, sub ochii băiețașului și ai fetiței, care stau mai la o parte și privesc uimiți, se îmbrățișează, însă cu cumpăneală, stăpânindu-și emoția. Nu strânsori nebunatice, nu sărutaturi delirante, nu; s-ar crede că e un domn din București, care sosește, în fiecare Sîmbătă seara la Sinaia, cu trenul bărbaților. </p>
<p>Ia veniți încoace, voi băieților, să sărutați mina tăticului! Și copiii se supun fără a se grăbi, cam neîncrezători, cam rușinoși, mai mult târâți de mama lor. </p>
<p> lute însă li se dă drumul ; femeii i-e degrabă să știe ce este în chimirul care umflă mijlocul călătorului. Se închid ușile și atunci, ca în tabloul lui Quentin Metzys, la Luvru, o ploae de aur cade pe masă... și atunci emoțiunea e vădită la acești janseniști ai ortodoxiei. </p>
<p> Mama lui Toli, Tana, nevasta lui Mitri Samota, fusese fetița acestei povestiri... care însă nu s-a petrecut tocmai așa. Necunoscutul care veni acasă, pe la 1875, n-avea o barbă nerasă de trei săptămâni, nu târa piciorul îmbrăcat ca un cerșetor. El venise cu cârvanea (caravana), călare pe un bun catâr și însoțit de un alt catâr încărcat cu daruri bogate, ce se aduc de obicei pentru toți din casă și toate rudele, după o lipsă atât de lungă. Era însoțit de prietenii săi de copilărie, care veniseră întru întâmpinarea lui la câteva ore de depărtare. </p>
<p> Căci întoarcerea se făcea în două feluri: ori pe ascuns sau cu alai mare, după cum era mai multă sau mai puțină siguranță publică. </p>
<p> Și soția, bunica lui Toli, se ascunsese în semn de pudoare sau mai bine zis pentru a se conforma obiceiului. A trebuit s-o aducă cam cu sila. Fetița de atunci, această Tană, acum soacră, fusese îmbrâncită în brațele omului care le aducea atâția galbeni — cusuți până chiar și în căptușeala hainelor, căci chimirul nu-i încăpea — în cât răposatul tată al lui Mitri Samota n-a putut să aștepte vârsta legală a fetei pentru a o face noră. De altfel fusese logodită din cea mai fragedă copilărie cu acela care devenea soțul ei, și zestrea ei bunicică fusese o neașteptată bucurie pentru familia Samota din generația trecută, de și nu zestrea fusese rîvnită de această familie când i-au dat lui Mitri de nevastă pe Tana. </p>
</div>
<div type="chapter" n="9">
<head> CAP. IX. De la cântecul de leagăn la cântecul de drum. </head>
<p> O mamă, oricât ar fi de duioasă și de devotată, nu poate să trăiască numai pentru copil. Lângă leagănul lui, ea are nevoe să simtă o altă dragoste, o dragoste bărbătească, puternică. Trebuie ca obrajii fini și rumeni să se frece de obrajii care înțeapă, trebuie ca pruncul să fie ridicat de jos, pentru a fi sărutat, într-un avânt zvăpăiat, care pricinuește oarecare spaimă, căci dacă mama se apleacă peste fiul ei pentru a-l săruta, tatăl îl înalță până la buzele sale. </p>
<p> Toii avusese fericirea că Mitri Samota, îmbogățindu-se din tinerețe prin moștenirea ce i-o lăsase bunicu-său, care avea turme frumoase, nu se gândise niciodată să plece în străinătate. In căminul căldicel, când se dezlipea de sânul mamei cu laptele curat, el nu era adormit cu duiosul cântec de leagăn al semi-orfanilor: </p>
<l> Dormi, dormi, </l>
<l> Puiul mamei. </l>
<l> Tata se duse în cărăvane </l> 
<l> Și nu se mai întoarse. </l>
<l> .......................</l>
<l> Că nu sunt o pasăre, sărmana, </l>
<l> Să zbor, eu cea întristată, </l>
<l> Să mă duc, </l>
<l> Cu el să mă-ntâlnesc, </l>
<l> Și amândoi să, ne-ntoarcem împreună. </l>
<p> Nu. Alt cântec îi cânta mă-sa fericită și mândră, ale cărei gânduri n-aveau nevoie să zboare spre acele țări necunoscute soției, unde soțul se dusese să facă avere. Și acest cântec de leagăn, vesel și senin sună astfel: </p>
<ab> 1) Toate poeziile care se găsesc aci sunt date aproape textual după poeziile populare macedoromâne. </ab>

<l>Nani, nani, puiul meu </l> 
	<l>— nani, nani, suflete; </l>
		<l>voiosule somn vino, </l>
			<l>— adoarme-mi micuțul pe pernă. </l>
<l>Nani, nani, luluulu». </l>
<l>Nani, nani, în livezi, fiul mamei; </l>
	<l>— nani, nani printre flori </l>
	<l>— fața ta să-ți strălucească : </l>
		<l>— nani sub măr, </l>
			<l>— fetele după tine să se prăpădească; </l>
				<l>nani, nani și sub stele, </l>
	<l>tu cu sprâncene îmbinate. </l>
<l>Nani, nani lu lu luu». </l>
<p> își închipue ori și cine că, între această mamă și acest tată, a trebuit să fie foarte fericită copilăria lui Toli, care d-abia începuse să se ție pe picioare și se juca cu mielușeii și cu dulăii teribili, însă pentru dânsul foarte blajini. Bătrânul Simu, care încă pe atunci era bătrân, îi făcuse un mic cârlig și, dându-și aerul de a fi foarte ocupat, comic, copilașul sta neclintit la postul său păzind, în micul țarc unde îi se aduceau, trei, patru miei despărțiți de mamele lor după cari behăiau. Și deodată Toli începea să dea în ei cu bulgărași de pământ pentru a-i face să umble, sau îi prindea de picior cu cârligul, ca și când sărăcuții de ei ar fi vrut să fugă, sau se năpustea cu chiote asupra unui lup închipuit, înfățișat printr-o buturugă, pe care o lovea cu toiagul, făcând pe voinicul, pe grozavul, pe învingătorul monștrilor, ca un mic Hercule. </p>
<p> Și amândouă bunicile sale — amândouă încetate din viață mai în același timp, pe la sfârșitul veacului trecut, adică vreo trei, patru ani înainte de epoca povestire! noastre — amândouă bunicile se întreceau care mai de care a-i povesti cele mai frumoase basme. </p>
<p> Când frate-său Steriu și soră-sa lulia născuse aducând o nouă bucurie în casă, el rămase totuși privilegiatul, deoarece era întâiul născut față de frate-său mai mic, deoarece era băiatul față de fata. </p>
<p> Bietele mame mari, câte povești încântătoare sau îngrozitoare nu mai știau ele! Ai fi zis de fiecare din ele că e bunica lui Barbu Delavrancea. </p>
<p> Să-l fi văzut deci pe Toli cum i se umflau nările, cum îi scânteiau ochii, când ele începeau să înșire pe toți   Feții-Frumoși   din Pind :   Gione-Aleptu, Ficior-Aleptu, Ficior-Mușat, Hiliu-de-Amiră! </p>
<p> Cât n-admira el pe Mușata-Loclui (Frumoasa lumii), perechea Ilenei noastre Cosânzene! cum se înfiora când se iveau acei draci înspăimântători ce se chiamă   Șutlu si-li crapă numai și  Aclo s’li hibă! Cum aștepta să intervie zânele care fac dreptate:  Miercurea   și   Vinerea,   care ajută pe cei buni și pedepsesc pe cei răi. Câtă simpatie n-avea el pentru   Antirălu-Albit,   împăratul cel bun și câtă ură n-avea pe Antirălu-Laiu,   împăratul cel negru, crud și pervers! Și cum ar fi vrut el să aibă darul lui Aute-Tute, care punându-și urechea la pământ aude tot ce se petrece la o depărtare de mai multe zile, sau al lui   Veade-Tute,   pentru care un munte este străveziu ca un geam sau al lui   Alagăi-multu,   care aleargă mai iute ca vântul, mai iute ca rândunica, mai iute ca fulgerul! Și noaptea, înainte de a adormi, tot se mai gândea la   Gălina de Amalamă,   găina cu ouă de aur; și în vis îi treceau pe dinainte piticii   Barbă-Cot   și   Palmă-Om   și la deșteptare i se părea că   Albile   și Mușatele îi mângâiaseră obrajii, pentru a-i spune că soarele răsărise de mult. </p>
<p> Toii cunoștea viclenia  Araplui  care ia locul unui Făt-Frumos, gaiță împodobită cu penele păunului, dar totdeauna despuiat la sfârșit de strălucirea sa împrumutata; vrăjitoriile   Mâgistrei   îi erau familiare ca și bunele porniri ale  Dracoaniei, drăcoaica priincioasă fiilor de împărați, când se găseau in strâmtorare; căuta prin grădină, unde se găsea neapărat într-un colț,  țara de mortu,   acea   țărân   de mort cu care poți să faci pe cineva să doarmă cât voiești; își zicea că are să caute, când s-o duce la școală, să nu fie leneș ca   Cicioare tru cinuse,   care stă mereu cu picioarele în spuză, și când vedea o turmă de capre, se tot întreba dacă printre ele nu se găsea faimoasa   Capra,  acea fată fermecată. </p>
<p> Dar nu poți să asculți veșnic numai la basme sau să faci pe păstorul jucându-te. Toli avea prieteni, o sumedenie de mici prieteni în sat, cu care se dedea la acele jocuri voinicești, în aer liber, variate, atrăgătoare, cari cer de la un copil tot ce viața va cere de la un bărbat ca să poată trăi: îndemânare, istețime, agerime, forță și curaj. </p>
<p> Ca să cunoști bine pe armâni, ca să înțelegi devotamentul lor pentru cauzele mari, disprețul pentru tot ce este prefăcut și fleac, ba chiar simțul practic și modul rațional de a întâmpina greutățile; ca să descoperi izvorul jerfelor ce-și impun în folosul așezămintelor culturale, trebue să studiezi mai întâi viața lor de copilărie și mai cu seamă jocurile lor de copii. </p>
<p> Să punem acest axiom, modificând o zicătoare cunoscută: Spune-mi cum te-ai jucat și îți voi spune cine ești. </p>
<p> Unele din aceste jocuri au smuls lui Hasdeu strigăte de admirațiune, cum e bunăoară   Barba mea de asime   (barba mea de argint) care conține primele elemente ale unei acțiuni dramatice, ceea ce face pe marele învățat să găsească în cele dintâi manifestații omenești origina tragediei, acest gen literar de ordine superioară ilustrat de atâtea capo d'opere. Și câte alte jocuri nu sunt vrednice de toată luarea-aminte, ca, de pildă, a sclaia (cu sclavul) sau   cu murmințili  (cu mormintele) în care se vădește un fel de amintire atavică a marilor războaie romane. </p>
<p> Nicăeri jocul zis bar nu este mai complicat ca in Pind: câteodată se lovesc îngrozitor la spate cu brâul răsucit ca un otgon; nicăeri jocul capra nu e mai periculos, jocul baba oarba mai îndrăzneț. Și se joacă cu mingea — un ghem tare de lână — cum se jucau cu mingea gentilomii francezi pe timpul lui Carol al IX, și azvârlă cu piatra—niște pietre rotunjite de torenți cum azvârleau atleții acum douăzeci și patru de secole discurile. </p>
<p> Și când Toli se întorcea acasă roșu la față, nădușit, gâfâind, mă-sa îngrijată îi spunea:  Prea din cale afară te joci, ai să te îmbolnăvești! </p>
<p> Insă tată-său zâmbea cu mândrie : </p>
<p>Dă-i înainte, băiete, nu fii găină plouată!» — acest Mitri Samota care nu era un tată intermitent ca atâția alții, cum sunt de pildă acei aventurieri ai negoțului depărtat, care se fac iar părinții copilandrilor pe care îi lăsaseră acasă în leagăn. </p>
<p> Și în toți anii, pentru Toli băiatul era o mare tevatură toamna când locuitorii din Șopote plecau în Tesalia. </p>
<p> Ceata copiilor o lua înainte de bătrânele care-i păzeau și care, pentru a-i face să uite osteneala, începeau să cânte cu o voce tremurătoare : </p>
<l> Un sărac călugăr, </l>
<l> Călugăr nevoiaș, </l>
<l> Are bietul câteva oi, </l>
<l> Și are câteva capre... </l>
	
<p> Și vocile copilașilor urmau: </p>
	
<l> Și se duse să-le ierneze, </l>
<l> In arniu, colo in șes, </l>
<l> Pe malul mării. </l>
	
<p> Și bătrânele reluau : </p>
	
<l> În Maiu el oile le scotea </l>
<l> În munții armânești. </l>
<l> Pe un munte orânduiește pe cele sterpe </l>
<l> Și pe un alt munte vâtuii. </l>
	
<p> Atunci corul copiilor reîncepea voios, scandând ritmul care face picioarele să meargă la pas. </p>
	
<l> Și pe muntele cel bun </l>
<l> El paște oile de mult. </l>
<l> Le pasc oile câțiva picurari </l>
<l> Și caprele câțiva căprari, </l>
<l> Vreo șaizeci de picurari, </l>
<l> Vreo treizeci de căprari. </l>
	
<p> Acum venea iarăși rândul bătrânelor : </p>
	
<l> Vreo șaizeci pasc oile, </l>
<l> Vreo șaizeci le mulg, </l>
<l> Și călugărul cel sărac </l>
<l> Are trei oi frumoase. </l>
	
<p> Și în sfârșit bătrâne și copii strigau cât îi ținea gura: </p>
	
<l> Una îi așterne să se culce, </l>
<l> Alta îi frământă să mănânce </l>
<l> Și pe cea bălae, pe cea mai mică, </l>
<l> O ține ca să stea de vorbă cu el. </l>
</div>
<div type="chapter" n="10">
<head> CAP. X. Coborârea. </head>
<p> Tesalia, astăzi decăzută, a jucat un mare rol încă din timpurile cele mai vechi; locuitorii ei se civilizaseră cu mult înaintea Grecilor de la miazăzi. Agricultura, favorizată de rodnicia pământului, înaintase mult la dânșii, caii și boii acestui ținut mănos erau priviți ca cei mai frumoși de pe pământ. </p>
<p> Insă Tesalia a mai fost încă, mai întăi țara legendelor, apoi țara clasică a vrăjitoarelor. </p>
<p> Acolo se zicea că s-a făcut lupta Titanilor în contra zeilor. Acolo este muntele Pelion, care, azvârlit peste muntele Osa, a servit de scară celor doisprezece uriași răzvrătiți care s-au năpustit asupra Olimpului și a căror escaladare a fost oprită de Zeus. Prin urmare, acolo se găsește Olimpul, locașul Zeilor nemuritori care se hrăneau cu ambrozie și-și astâmpărau setea cu nectar, de pe care un biet Galilean, mai tare decât Briareu și Anteu, i-a doborât, el care a băut fierea și oțetul pe un alt munte, Golgota, rămas sfânt pentru totdeauna. </p>
<p> Tesalia era mai cu seamă patria centaurilor, fii ai lui Ixion și ai Nefelei, ai vijeliei și ai norului, oameni prin trunchiu, cai prin șolduri și prin copite, aci bătăuși, ca aceia care au dat asalt Lapiților, alți Tesalieni, la nunta lui Piritous și a Hipodamei, când, amețiți de băutură, haiducii timpurii voiau să răpească mireasa; aici pașnici ca Chiron, personificata înțelepciunei și a științei medicale, învățătorul lui Esculap și amicul lui Hercule, educatorul lui Achile, al lui Jazone, al lui Talamon, al lui Nestor, al lui Ipolit, al lui Palamede, al lui Ulise, al lui Diomed, al lui Castor, al lui Polux și al lui Enea, eroul și părintele venerabil pentru fiii Romei. </p>
<p> Acolo Peleu a vânat mistrețul, acolo a luat de nevastă pe Tetis, cu care a născut pe Achile, cel mai slăvit dintre muritori, și la această nuntă zeița discordiei Eris, nefiind invitată, a aruncat «celei mai frumoase», vestitul măr care avea să provoace rivalitatea zeițelor Junone, Venus și Minerva precum și judecata lui Paris, de unde avea să isbucnească rezbelul cu Troia. </p>
<p> Acolo a crescut Jazone, părintele navigatorilor și al   conchistadorilor,   căpetenia celor cincizeci de Argonauți care au putut, prin vicleșugul Medeei, să răpească pielea cu lâna de aur. </p>
<p> Și lot acolo, in această țara a buruienilor magice, au trăit mult mai târziu legiuni de vrăjitoare care roiau în lumea latină, Canidia lui Orațiu, fermecătoarea  Măgarului de aur a lui Apuleu. </p>
<p> Să povestim istoria Tesaliei? Pentru ce? S-a dat în partea lui Xerxes și i-a procurat călăuze pentru a năvăli în Focida; Filip, regele Macedoniei, a supus-o, pe urmă Roma a stăpânit-o, apoi iarăși a fost a Bizanțului și în sfârșit s-a bucurat de pacea otomană, care seamănă cu pacea romană mai mult de cât s-ar crede. Și tractatul din Berlin, la care atât românii de aici cât și aceia de acolo nu se pot gândi fără amărăciune, a făcut-o plocon Greciei. </p>
<p> Există o mică carte, ajunsă azi foarte rară, excelentă, deși nu tocmai arătoasă, Etudes historiques sur les Valaques du Pinde, de un român de la Pind, pe care trebue s-o fi citit ca să înțelegi ce neajunsuri a făcut această cedare românilor munteni din județele Grebena, Mețova, Conița și Ianina. </p>
<p> Acum sate întregi nu mai emigrează ca în trecut într-o provincie a aceluiași stat, ci într-un stat străin: formalități dincoace și dincolo de graniță, sâcâeli din partea administrației, taxe în Grecia pentru vitele duse la iernat, peste impozitele plătite la statul turcesc, pe când altă dată lucrurile se petreceau într-un mod așa de simplu, întocmai cum bunăoară un meșter din Creuse care în fiecare primăvară se duce să lucreze la Paris și se înapoiază în satul său când cad frunzele. Astfel sunt pedepsiți Românii pentru că au dat Greciei atâția eroi pentru războiul independenței din 1821, care făcu din Atena o capitală, căci români erau Marcu Bociari, Hagi Petru, Andruțu, Dracu, Palasca, Bajdeki, Jaca, Griva, Ciavela, cea mai mare parte din eroii din 1854 ca și din 1821. </p>
<p> Dar să ne întoarcem la Toli al nostru. </p>
<p> In ziua de 24 Iunie, uitase nerecunoscătorul acele frumoase zile ale copilăriei sale fără griji, pe care un tragic eveniment avea să i le amintească în curând, căci cântecul de drum, care mai adineaori ne-a atras atențiunea asupra pașilor săi, îi deschidea în fiecare an viața rătăcitoare, atât de firească omului și atât de frumoasă pentru inteligența timpurie. Da, atât de frumoasa și de firească încât țiganul joacă și cântă pentru că n-are acoperiș, iar franciscanii primitivi, care cerșeau pe drumuri, predicând evanghelia săracilor, erau radioși de bucurie, precum un mangal radiază căldura, pentru că n-aveau o mănăstire. Dar însuși Fiul omului n-a părăsit casa dulgherului losif pentru un vagabondaj sublim, el care ridica pe niște pescari pentru a face dintr-inșii apostoli, adică călători care aveau să ducă pretutindeni buna vestire ? </p>
<p> A Toli, Toli! Adu-ți aminte de pregătirile de plecare, atît de grabnice dar tot deodată și atât de migăloase, de sacii umpluți, de baloturile legate cu frânghii, când deja sfatul bătrânilor alesese pe păzitorii cari aveau să rămâe pentru paza satului, încălțați cu patine de zăpadă și despărțiți de restul omenirii timp de șase luni. Adu-ți aminte de rugăciunile preoților, care binecuvântau plecarea, precum Aron sacrifica, când fiii lui Israel își îndoiau corturile pentru a-și reîncepe mersul spre țara făgăduinței! Adu-ți aminte de strigătele prelungite cu care toți iși luau rămas bun de la sat, când deja șireagul unduia la zgomotul clopotelor și al behăitului. Nu mergea prea iute, căci pe atunci nu-i era nimănui grabă să ajungă la locul de destinație ca acum când coborârea se îndeplinește în trei, patru zile, ca și când cu toții ar avea să se scape de o corvadă neplăcută, de această coborîre pe care altă dată cel puțin o făceau fără nici un pic de pripeală, în cincisprezece sau douăzeci de zile, ca și când ar fi fost o partidă de petrecere pe care nimeni n-ar vrea s-o vadă sfârșindu-se mai iute. </p>
<p> Nu, coloana nu mergea prea iute, pentru că picioarele lui Booz cu părul alb îi tremurau de bătrânețe, pentru că mamele purtau în spinare pe pruncii lor, pentru că catârii erau prea încărcați cu bagaje, peste care cocoțați cântau cocoșii și găinile. Și toată această lume scânteia de bucurie, pentrucă mergea spre țara belșugului, spre țara soarelui. Și un dus după lume, din Roma lui Traian ar fi recunoscut, numai decât, în această mulțime, niște latini curați; căci timpul, care slăbește tipurile naționale, n-a putut să facă dintre armâni o apă cu grecii și cu albanezii. </p>
<p> Insă Toli nu văzuse liota decât atunci când, fiind mic de tot, păstorul Simu îl purta in spinare, precum ciobanul cel bun face cu mielul ostenit, sau când îl lega pe un catâr, culcat pe spate, ca un mic Mazeppa. La vârsta de cinci sau șase ani mergea deja pe jos, în ceata înainte mergătoare, cu bătrânele conducătoare, care cântau cântece de drum, spuneau basme împletind în același timp și la ciorapi. </p>
<p> Și pașii adulților încetul cu încetul ajungea pe copilași și-i lăsa în urmă, iar seara soseau cu toții împreună la popas. </p>
<p> Atunci bărbații descărcau vitele de povară, întindeau corturile pentru noapte, tăiau lemne în pădure pentru focul taberii; fetele se duceau să aducă apă din vreun isvor apropiat, mamele pregăteau cina și în curând ațipeau toți sub cort până în zori de zi. </p>
<p> Nu-i vorbă, erau și zile ploioase când se înfășurau în mantale cu glugă, când piciorul aluneca pe pământul ud, când cântecul de drum nu isbutea totdeauna să dea curaj mititeilor. Ei și! Totuși ajungeau la popas, târâș-grăpiș și seara când cortul era bătut de șiroaiele de ploaie, strânși la sânul mamei, îi trăgeau un somn și mai bun, de vreme ce erau și mai osteniți. </p>
<p> Dimineața, se făcea chemarea cailor cu strigătele de: «Orz! Orz !». Și toate vitele, lăsate să pască în voie in timpul nopții, alergau fără să dea greș fiecare la stăpânul său pentru a-și primi merticul de orz. </p>
<p> Timp de cincisprezece zile, caravana își strângea și își întindea corturile și această repetiție se făcea într-o varietate de locuri încîntâtoare, mai ales pentru sufletul unui copil, până când ajungeau în satul din Tesaha unde se întâlneau iar cu populația din satul românesc, mereu aceiași într-un mediu diferit, ca un suflet care prin avataruri succesive ar locui în două corpuri. </p>
</div>
<div type="chapter" n="11">
<head> CAP. XI. Apostol Mărgărit. </head>
<p> Era în ajunul Nașterei Sf-lui Ioan Botezătorul, anul 1903. Un bătrân, venind din Bitolia cu doi catârgii, suia, în pasul calului său, un mândru armăsar alb, potecile stricate cari duc în satul Șopote. Era un om de vreo 75 de ani, cu fruntea largă și descoperită, cu nasul acvilin și foarte fin, cu fața ovală, cu ochii foarte dulci, aproape negri, cu mustața frumoasă și albă ca zăpada, cu părul colilie. Era de stat mijlociu și proporționat și, printr-o sforțare de voință, ținea ridicat frumosu-i cap; își încovoia trunchiul și își îngrijea ținuta de călăreț, și totuși omul acesta știa că avea să moară în curând. </p>
<p> Voise să revadă pentru ultima oară comuna Avdela, leagănul său, și această supremă călătorie, care avea sâ preceadă cu puțin călătoria cea lungă de unde nimeni nu se întoarce, o făcuse să coincidă cu nunta lui Toli, pe care trebuia să-l cunune ca prieten al familiei Samota, ceva mai mult, ca rudă a familiei Samota. </p>
<p> Din Șopote până la Avdela nu mai avea de făcut decât un singur popas. </p>
<p> Și nobilul bătrân, dintr-o țară unde nu există altă aristocrație decât a inteligenței și a inimii, se numea Apostol Mărgărit. </p>
<p> Și Apostol Mărgărit era dus pe gânduri. </p>
<p> Ca un veteran din marile războaie, se gândea la luptele ce a dat, la rănile ce a primit, la victoriile ce a repurtat. </p>
<p> Și o lacrimă se rostogoli din pleoapa acestui om  de bronz, o lacrimă de gelozie. Căci vieții lui admirabile îi va lipsi o încoronare eroică. Era să moară într-un mod obscur în patul său, de istovire și bătrânețe, pe când un Mihăileanu, care nu valora cât el, care fusese adversarul său, avusese fericirea să cadă, pentru ideea românească, sub gloanțele unui ucigaș. </p>
<p> Și totul ajutase să dea un caracter măreț morții acestuia. </p>
<p> Ea scăpase poate pe apărătorul firesc al neamului, pe regele Carol al României, de bomba sau de pumnalul conspiratorilor bulgari; ea fusese înștințarea care te face să te păzești și să fii păzit. Și un imens strigăt de milă răsunase de la Carpați până la Dunăre, se repercutase până în văile Pindului, și Mihăileanu avusese o înmormântare minunată, și pe sicriul lui fusese pusă cununa de martir. </p>
<p> Din contra, viața lui Apostol Alărăgit ar fi semănat cu acele fluvii mari, care, după ce au rostogolit valuri uriașe și roditoare, se pierd în nisipurile îmbucăturei lor. </p>
<p> Oare opera sa avea să trăiască ? Căci el și numai el singur organizase în toată Macedonia naționalitatea românească, pumnii săi modelaseră lutul pe care îl frământase părintele Averkie, compatriotul său. Dar oare argila nu era să se sfărâme? Ce era să^rămâie din lunga lui încordare: o statuie mândră sau o grămadă de noroi? </p>
<p> Și viteazul de inimă, și optimistul a stat o clipă la îndoială. </p>
<p> Dar își ridică fruntea. Unul din vîrfurile Pindului, Vasilița, scânteia la soare, încununat de zăpezi veșnice; și jocurile perspectivei dădeau acestui creștet de munte înfățișarea unui gigant stând ghemuit, cu capul rezemat de mână și cu cotul pe genunchi, și uitându-se departe cu privirea sa profetică. Și Apostolul Mărgărit se înălță pe scările șalei, salută geniul neamului. </p>
<p> Cu toate acestea el nu era un visător, un poet; niciodată n-a fost spirit mai limpede, mai practic, mai apărat de orice misticism politic. </p>
<p> Și își reaminti viața din zilele negre și din zilele senine. </p>
<p> Fiu al unui celnic din Avdela care încercase restriștile soartei, dar care avea mare trecere pe lângă pași și bei, nepot al unui arendaș a! vămilor interne, el își făcuse studiile la liceul grecesc din Ianina și din elev s-a făcut învățător la școala grecească, căci alta nu mai era pe atunci, chiar în Avdela, mai pe urmă într-un sat bulgăresc de pe lângă Castoria, unde uimise pe bieții locuitori bulgari prin inteligența sa. De aci a trecut la Vlaho-Clisura, acest orășel astăzi în decădere, pe atunci însă foarte înfloritor. </p>
<p> Destituit în urma unor intrigi de eforie, a avut ocazia să vină în Oltenia, pentru a descurca socotelile unui bogat din Vlaho-Clisura, care poseda o imensă avers imobilă, constând din o mulțime de edificii din Craiova. </p>
<p> Această mijlocire i-a adus oarecare beneficii. N-a trecut mult și iată-l în București, în 1866 sau 1867. Aici părintele Averkie, călugărul de la Sf. Munte, care fiind de față la o împărțire de steaguri de către Cuzd-Vodă, pe șesul Cotrocenilor, strigase, într'un avânt de entusiasm subit: «Și eu hiu armân!», părintele Averkie, zicem, conducea un internat în care un grup de românași aduși din Pind trăgeau pe dracii de coadă, din cauza zgârceniei călugărului. Munceau însă voioși, ca bursieri ai statului, leviții acestui seminar care avea să dea armânilor pe primii lor misionari. Mărgărit, care era deja nu numai om în vârstă, ci încă căsătorit și părinte de familie, nu putea de sigur să se așeze alăturea cu băețașii pe băncile școalei. El s-a pus și a învățat singur. Nu cunoștea până atunci de cât limba greacă, de altfel minunat de bine, și dialectul macedoromân, pe lângă limbile turcă și bulgară, pe care le știa însă fără carte. În timp de șapte sau opt luni a învățat la București perfect de bine românește și franțuzește. </p>
<p> Guvernul de pe atunci i-a încredințat misiunea de a înființa la Avdela prima școală românească din Pind, dându-i o subvenție lunară de 120 lei. </p>
<p> în curând avea să-i iea locul acolo unul din școlarii părintelui Averkie. Atunci a făcut acel lucru enorm, neverosimil, nebun. S-a dus să inaugureze învățământul românesc la Vlabo-Clisura într-o cocioabă, într-o cotineață, alături cu școala grecească admirabil instalată și prevăzută cu profesori eșiți de la Universitatea din Atena. </p>
<p> Intr-un orășel considerat ca citadela elenismului și ca a doua reședință a unui mitropolit grec, a înfipt steagul românismului. Și ca să-ți poți da seama de bărbăția lui Mărgărit, trebuie să știi ce însemna pe atunci un mitropolit grec. </p>
<p> Era stăpânul absolut al turmei sale atât ca putere spirituală cât și ca putere lumească: brațul secular îl asculta. N-avea decât să pârască pe un creștin ca nedisciplinat, ca rău cugetător și acest creștin devenea oaia tăioasă atât în ochii drept credincioșilor, cât și în ochii autorităților administrative. </p>
<p> Vai de capul mireanului care îndrăznea să ție piept unui episcop grec ! </p>
<p> Se alegea cu exilul sau cu deportarea în Asia Mică. </p>
<p> Și mitropolitul grec își smnese mânecele. iar Apostol Mărgărit își întinse mușchii pentru o luptă care avea să devie epică. </p>
<p> Da, într-o țară în care cel mai mândru  celnic se lăsa a fi bătut de un prelat, dacă-i venea pofta acestuia să facă o bâtă din cârja lui, Mărgărit a fost cel dintâi care a îndrăznit să se pună împotriva unui demnitar bisericesc atât de temut și să-i spună: </p>
<p>Sunt în Turcia supus credincios al Sultanului, stăpânul meu și al tău, și nici de cum sclavul unui călugăr grec ignorant într-atâta în cât nu știe nici numele să-și iscălească!» </p>
<p> Era un adevăr strașnic. Dar ignorantul era un om câinos. S-a plâns la autoritățile din Castoria, s-a plâns la Constantinopol, a intervenit patriarhia ecumenică și a obținut în sfârșit de la sublima Poartă un ordin prin care Mărgărit era trimis, fără voie de a se mișca de acolo, la Avdela, comuna sa natală, care pe atunci depindea de vilaetul Ianina.  K  </p>
<p> Plecă, sub escortă, între jandarmi, înnecat în datorii, lipsit de toate, numai de curaj nu. </p>
<p> Și aci, nu stă pe gânduri. Având o recomandație către un hangiu român din Ianina, el, care într-o zi avea să stea de vorbă, cu marii viziri și să se așeze la masa Regelui Carol, cere să vorbească pașei, un om teribil, care fusese ministru la Constantinopol și de care tremura toată provincia. Îi explică scopul ce urmărește. A fost elocinte, a fost tare, a fost convingător. A atins coarda simțitoare arătând pașei că scopul ce urmărește e conform cu interesele Turciei. Ce voiesc grecii din Atena? Să facă să li se cedeze, strigând pe lângă Puteri, o parte din statele Sultanului, sub pretext că ar fi locuite de Eleni. </p>
<p> Dar nu există greci în Macedonia și Epir, afară de colonii neînsemnate. Se găsesc însă sute de mii de români grecomani, cărora e bine să li se dea conștiința naționalităței lor, pentru a pune stavilă planurilor ambițioase ale regatului grecesc, făcând din acești români supușii cei mai credincioși ai Sultanului. </p>
<p> Și pașa a înțeles. Și de unde era tare supărat pe Mărgărit și se gândea să-l trimită undeva în Asia Mică, căci îi fusese descris ca un agitator primejdios al unei propagande cu vederi dușmănoase pentru imperiul turcesc, guvernatorul laninei îi dete o sumă de bani și un post provizoriu de dragoman al vilaetului, post cu atât mai provizoriu cu cât acestui apostol al românismului îi era de grabă să se înapoieze pe tărâmul de propagandă ce-și alesese. </p>
<p> La rândul său, guvernul central, reprezintat prin Sawfet-pașa, mare vizir, e convins de dreptatea cauzei românești în Turcia. Aceasta se petrecea la Constantinopol în cabinetul său. Nu mai e istorie, ci o mitologie, e lira lui Orfeu care îmblânzește fiarele; e lăuta lui Amfion care mișcă pietrele, ele se ridică de la sine una peste alta, pentru a forma citadela românismului... </p>
<p> Și dacă omul acesta ar fi trăind și ar fi citit cele scrise aci, ar fi disprețuit elogiul, el care era nesimțitor față de orice laudă, el care a fost servitorul unei idei, el care s-ar fi lăsat să fie zidit de viu în temelia templului, daca o asemenea jertfă ar fi fost necesară pentru a-i asigura vecinicia. </p>
<p> Mărgărit s-a înapoiat deci la cocioaba sa din Vlaho-Clisura, devenită augustă ca un Partenon, unde o figură ideală mai frumoasă de cât Minerva criselefantină a lui Fidias, despica tavanul frunței sale sublime pentru a primi adorațiunile tuturor armînilor. Și în această școală dosnică dar luminoasă, nu se cîntau imnuri, o, nu! ci câțiva copii mici silabiseau texte românești elementare, învățau limba metropolei românești. </p>
<p> Veni războiul ruso-turc. Principatul român își împlini destinul alăturea de muscal. Prințului Carol a predat Osman Pașa, eroul Plevnei, glorioasa sa sabie. Se închid școlile românești în Turcia, iar Mărgărit e aruncat în pușcărie. E un dezastru, e nimicirea operei românești. S-ar fi crezut că nu mai rămânea altceva de făcut, decât a se supune fatalității. Ba nu, Mărgărit își acoperă capul cu poala mantiei sale pentru a lăsa să treacă vijelia. </p>
<p> In exilul său, a făcut cunoștința unui episcop grec, astăzi patriarh ecumenic, singurul membru din clerul grecesc pentru care a avut oarecare stimă. În curînd își căpătă libertatea și împreună încă și mijloacele pentru a face să înainteze cauza sfântă. Nici persecuțiile, nici amenințările, nici momelile n-au izbutit să-l abată de la linia de conduită ce-și trăsese. Pentru a se bucura de oarecare independență, a cerut supușia română. Numit inspector general al școlilor române din Turcia de către George Chițu, a întâmpinat, până la un timp, greutăți enorme, din partea unor funcționari turci, întru îndeplinirea atribuțiilor misiunii sale. Într-o zi, inimicii săi reușesc, prin intrigi, să facă ca să fie aruncat în închisoare la Bitolia; însă d. loan Bălăceanu, pe atunci ministru al României la Constantinopol, dă iute fuga la marele vizir și-i spune: «Alteță, dacă în două-zeci și patru de ore, Mărgărit nu e pus în libertate, îmi cer pașapoartele și rup relațiunile diplomatice». </p>
<p> Apostol Mărgărit, inspector al școlilor românești, lucrează cu o activitate ne mai pomenită pentru a crea o mulțime de școli primare și secundare. Numai rămânea alt mijloc de a se scăpa de un adversar atât de temut, de cât asasinatul. Grecii încearcă și acest mijloc josnic. O bandă de ciomăgași se năpustesc asupra lui într-o seară, în momentul când, pentru a se duce acasă, apucă pe o ulicioară îngustă, și-l lovesc așa de rău la cap încât, timp de câteva zile, s-a crezut că Mărgărit e dus. Ași! </p>
<p> N-a trecut o săptămână și iată-l deja călare, cu capul și cu brațul legate, el care a umblat mai mult în viața sa de cât Jidovul rătăcitor și care, după ce a mânuit milioane, n-a lăsat de cât cei cinci gologani ai Jidovului rătăcitor. Acuma însă și-a luat un păzitor, pe voinicul Musa, al cărui nume va reveni în această istorie, pe acel Musa, care mai târziu a fost ucis cu patul pustei de niște tâlhari greci. </p>
<p> De ciudă, inimicii cauzei românești începură să-1 pârască de a fi agent al catolicismului, sperând că prin aceasta îl vor discredita în ochii publicului... A ! de Roma îi ardea acestui fundator al unei religii, acestui om care atunci și mult mai târziu încă era și va fi idolul Macedoniei românești! Un cuvânt și era ascultat. Autoritar, despotic, voia ca totul să i se plece. </p>
<p> De obiceiu, copiii nu prea seamănă părinților. El avusese fericirea să aibe o fată eroină, care a îndrăznit să smulgă barba unui episcop grec, într-o zi când Mărgărit a voit ca apostolul să fie citit în limba română, la biserica principală din Vlaho-Clisura. Prelatul grec a voit să dea brânci băiatului care, în limba noastră și pentru drept credincioșii neamului nostru, citea capitolul unde apostolul păgânilor număra crudele sale suferințe, care fuseseră și suferințele lui Apostol Mărgărit... care aveau să redevie suferințele sale. </p>
<p> Căci încetul cu încetul invidia se deslănțuise; dezbinarea se ivise în turmă; haina făcută dint-o bucată s-a rupt în două; eforiștii aruncaseră anatema asupra mărgăritiștilor. Ei și ce e cu asta? Pentru ca să fie schisme, trebue neapărat ca să fie o credință; toleranța este virtutea religiunilor pe ducă. O școală românească eforistă contra unei școale românești mărgăritiste nu era tot mai bine, decât nicio școală românească? </p>
<p> Henric al IV-lea având urâtul obicei de a presăra toate discursurile sale cu o mulțime de Jarnidieu! (reneg pe Dumnezeu), duhovnicul său, părintele Coton, obținu de la bunul său rege ca să nu mai spună când ănjura decât Jarnicoton! Puteau dânșii dar să blesteme numele lui Mărgărit, prea puțin îi păsa, era destul numai că toți învățau limba română. </p>
<p> De altfel, ceasul retragerii sunase pentru dânsul. Acum nu mai era de cât un biet bătrân pensionar al statului. </p>
<p> Tocmai la asta se gândea Mărgărit, când strigăte de ban sosit, urale nesfârșite răsunară. Un lung cortegiu de voinici călareri din satul Șopote, venea întru întâmpinarea lui. </p>
<p> Și bătrânul se înțepenise pe scările șeii; își depărta umerii și-și ridică capul. </p>
<p> Ochii i se înflăcărară, sângele îi coloră obrajii. Și Moartea, pe care o purta pe spinarea armăsarului, Moartea fu îmbrâncită și depărtată. </p>
</div>
<div type="chapter" n="12">
<head> CAP. XII. Care începe printr-o prezentare și sfârșește printr-un discurs. </head>
<p> La una din marginile satului Șopote, casa familiei Samota; la cealaltă, locuința familiei Hagi-Steriu: cele două familii de căpetenie din sat. </p>
<p> In familia Samota, un mândru tânăr de douăzeci de ani, român neaoș din moși strămoși, fără nici o picătură de sânge străin în vinele sale, cu fruntea curată, cu privirea deschisă, cu trăsurile feței regulate, bătute în medalie. Străbunii acestuia n-or fi venit de sigur din molatica Campanie; ei vor fi emigrat din Lațiu, de la poalele munților Albini, căci tipul lui Toli nu seamănă cu al personajele lui Leopold R-bert, frumusețea sa juvenilă e mai puțin gingașă, mai severă, mai bărbătească. </p>
<p> El azvârlea mai departe piatra, sub privirile aprobatoare ale bătrânilor; el, la jocul «celor trei sărituri», întrecea cu un cot pe toți concurenții, și tot el era fala școlii românești. Și sufletul îi e tot atât de nobil ca și corpul. </p>
<p> Neprihănite-i sunt mâinile, care în curând vor desface cingătoarea fecioarei de la Pind, căci el nu cunoaște de fel amorurile vulgare. </p>
<p> In familia Hagi-Steriu, o fată de optsprezece ani, floare alpestră, fruct gustos din acest ținut, de asemenea sănătoasă și zdravănă, sfiicioasă, nițel sălbatică chiar, cu ochi negri ca mura, dar pe care numai părinții și prietenele ei îi văzuseră, căci Vasilichia nu i-a ridicat niciodată asupra unui străin. Pe obrajii ei trandafirii sănătăței sunt în același timp și trandafirii pudoarei. Cu Toli, ea n-a avut decât întrevederile de rigoare în anumite zile mari, și atunci de fața cu părinții ei. Ea-i aducea pe o tăviță ceașca de cafea și dulceața, cu o ușoară tremurătură de mâini, tremurătură vizibilă de altfel și la logodnicul ei, când întindea mâna să ia dulceața sau cafeaua. Nici odată însă nu-și spuseseră că se iubesc. Și cu toate astea, amândoi ardeau de dorul de a se vedea uniți odată mai curând. El este puiul de vultur, ea este porumbița, o porumbiță mistuită de dorul de a fi răpită în ghiarele puiului de vultur. Nici odată n-a fost, dintr-o parte ca și din cealaltă, o pasiune mai stăpânită, dar în acelaș timp nici odată n-a fost pasiune mai absolută, nici odată două inimi nu s-au dat una alteia mai pe d-a întregul. </p>
<p> La familia Samota ca și la familia Hagi-Steriu, un tată și o mamă care sunt încă în deplinătatea puterilor lor, căci tinerii logodnici sânt cei dintăi născuți ai celor două familii. Cei doi cuscri, Mitri Samota și Petre Hagi-Steriu pot fi puși alăturea, ca și cele două cuscre, Tana Samota și Fanca Hagi-Steriu, fiind, cei dintăi, de vreo 45, iar ele de vreo 42 de ani, așa potriviți în avere, în cinste, în felul de a trăi, așa de bine făcuți din același lut, încât ar fi de prisos să ne dăm osteneala de a da portretele lor separate. Ne place mai bine săfi grupăm în al doilea plan al acestei largi fresce la spatele figurilor lui Toli și Vasilichiei, dominați cu toții de Pind. Nu vom presiuta de asemeni pe ceilalți copii ai lui Samota și Hagi-Steriu, care-s vrednici de frații lor întăiu născuți, dar care n-au nici un rol special în această povestire. </p>
<p> Apostol Mărgărit este oaspele familiei Samota. A fost primit cu cele mai mari onoruri, nu numai în calitatea sa de naș, ci încă pentru că, în acest sat a avut în totdeauna partizani devotați, chiar pe vremea când în orașele Macedoniei frații noștri armâni erau dezbinați in mărgăritiști și eforiști, care au uitat urile lor și s-au împăcat, în ziua de 15 Octombre 1903, lângă sicriul marelui patriot, al asprului pastor care-i lovise uneori cu cârligul său pentru a-i face să meargă înainte sau pentru a-i ține în rând. </p>
<p> După cum se și cădea, celnicii satului se strânseseră în odaia rezervată fostului inspector al școlilor românești din Macedonia. Și acesta le vorbea: </p> 
<p>   — Oameni buni, ascultați-mă, căci uite, sunt cu un picior în groapă. Poimâine am să plec pentru a mă duce să salut pentru cea din urmă oară satul meu natal, apoi de la Avdela am să mă înapoiez la Bitolia pe un alt drum, înainte de a apuca drumul cimitirului. Așa dar, nu o să ne mai vedem... </p> 
<p> Aceste cuvinte au fost primite cu un murmur de necredință prefăcută, care ascundea amărăciunea părerilor de rău. </p>
<p>   — Nu, n-avem să ne mai vedem, reluă Apostol Mărgărit. Sunt la capătul drumului meu, care a fost anevoios; însă ceva m-a susținut: credința nestrămutată în ursita neamului meu. Căci nu de geaba ați căpătat conștiință de naționalitatea voastră. Adevărul vă spuiu, abia sunteți la începutul luptelor voastre. Aveți însă parte de a ști cu ce și în contra cui să luptați. </p> 
<p> Auditorul atent se apropiase de bătrân pentru a primi acest fel de testament. Cu toții erau așezați turcește, numai dânsul ședea pe un scăunel. </p>
<p> — Arma voastră vă este limba. Pentru unele popoare cucerite și asuprite, a-și păstra limba este a avea în mână cheile închisorii lor. Soarta a voit ca țara noastră să fie cucerită de turci, dar nu sunteți asupriți. Ați deveni însă asupriți în ziua când ați cădea în mâinile pretinșilor voștri liberatori... Mi-aduc aminte că într-o zi spuneam unui mare vizir: «Alteță, dacă un creștin vine să vă spuie că iubește pe turci pentru ei înșiși, să-l dați afară ca pe un mincinos de rând.» </p>
<p>Eu, armân, vă declar că nu pentru ochii lor frumoși le sunt credincios.» </p>
<p>Situația noastră însă este întocmai ca a unui om - care se află pe o corabie obosită. Furtuna se deslănțuește; atunci omul acesta, deși n-a fost plătit să puie mâna pe lopată sau pe frânghie, își înțelege datoria de a ajuta ca să scape corabia de înec, oricare ar fi cârmaciul.» </p>
<p>Suntem români, vedem imperiul otoman amenințat de dușmanii săi din afară, al căror triumf ar însemna peirea naționalității noastre, pe cari voi o lăsați să trăiască bine, rău. De aceea noi dăm fuga la pompe, punem mâna pe frânghii, ajutăm din răsputeri la mânarea corăbiei, căci sfârșitul Turciei e și sfârșitul naționalităței noastre !» </p>
<p> - Că bine zici, întrerupse un bătrân. </p>
<p> Și nu numai că cu toții aprobară, ba încă acești munteni erau mândri că unul din ai lor a avut îndrăzneala să ție un asemenea liinbagiu unui mare-vizir. </p>
<p> - În momentul acesta, mai zise Mărgărit, Macedonia e sfâșiată de răscoala bulgărească. Un ferment revoluționar adus din afară, a înăcrit această cocă inertă ce păreau că sunt slavii din Turcia. Foarte adesea, voi românii de la Pind ați dat ajutor grecilor și v-ați căit amar. Am sfătuit dar pe frații voștri din ținuturile unde slavii sunt amestecați cu români, să nu facă jocul lui Sarafoff. Înțeleg foarte bine ca unui locuitor din Vlaho-Clisura să-i pară rău de ce nu poate să-și zică englez, francez, german, în sfârșit cetățean al unei națiuni superioare, dar ca un român din Vlaho-Clisura să aspire a se vârî într-o colibă din Mocrina sau din cutare alt mizerabil sat bulgăresc, asta nu o înțeleg. Și vouă vă spui același lucru întru cât privește pe greci. Cu cât ei au câștigat mai mult, cu atât mai mult am pierdut noi, căci au câștigat întotdeauna în dauna noastră și numai a noastră. Ia uitați-vă să vedeți ce au făcut din Tesalia; în ce stare de plâns a ajuns acest pământ atât de binecuvântat alta dată! </p> 
<p>   — Numai să ne ajute cei din București, că apoi știm noi ce mai trebuie făcut! întrerupse un tânăr. </p> 
<p>   — Nu eu voi nesocoti pe cei din București, răspunse Apostol Mărgărit. Dacă frații noștri din România vor avea bună-voința să ne ajute la înălțarea edificiului nostru național, le vom rămânea foarte îndatorați și le suntem recunoscători pentru sprijinul ce ne au dat până acum. Dar dacă, pentru un motiv sau altul, acest sprijin nu ni s-ar mai da sau ar deveni intermitent, n-ar li de loc un cuvânt pentru noi ca să ne acoperim capul cu cenușă și să dosim de la datoria noastră. Prin noi înșine, cu propriele noastre mijloace, și, în lipsă de unelte, sfîrșindu-ne mâinile de pietrele zgrunțuroase, suntem datori să isprăvim clădirea edificiului care va adăposti pe copiii noștri... înainte de toate însă păstrați-vă limba, că aveți mari interese a o păstra, pe lângă datoria ce aveți pentru aceasta. Dialectul nostru are cea mai mare asemănare cu unele din cele mai nobile limbi europenești. Intr-un an sau doi, un român învață franțuzeasca, italieneasca sau latineasca, pentru că e la jumătatea drumului. Un slav sau un grec va pune de două sau de trei ori mai mult timp, pentru că drumul, pentru dânșii, este de două sau de trei ori mai lung.» </p>
<p>Și apoi, dacă Macedonia ar cădea în mâinile unuia din aceia care aruncă priviri atât de galeșe asupra ei, credeți oare că nu vom perde în curând înlesnirea de a ne instrui în propia noastră limbă, adică acest bun neprețuit de a nu fi nevoiți să perdem câți va ani pentru a învăța mai întâiu limba în care ni s-ar da pe urmă învățătura?... Dar nu-i nevoie să vă spun mai multe ca să mă înțelegeți; de altfel știți ce am propovăduit în toată viața mea. Acolo unde este bulgarul, am spus totdeauna românilor : «Pentru turc, in contra bulgarului». Acolo unde este grecul, le-am spus in totdeauna: «Pentru turc, în contra grecului». Și vă spui lucrul următor: Voi puteți să dați Turciei un sprijin moral, care va amâna pentru foarte lung timp ceasul fatal; puteți să declarați și să arătațî lunci înșelată prin minciuna sistematică, ca în această Macedonie descrisă ca o țară blestemată, o naționalitate creștină voiește să se dezvolte, să crească și să prospere sub autoritatea Sultanului, pe când din satele și orașele voastre un strigăt de jale ar răsuna în ziua când Europa v-ar da pradă ambițiunilor cari vă pândesc .. </p>
<p> Și acum, oameni buni, nu uitați că ne-am strâns aci ca să petrecem. Fiți veseli și Dumnezeu să ajute neamuiui nostru! » </p>
<p> Și Toli, apropiindu-se grav și modest, sărută mâna nașului său. </p>
</div>
<div type="chapter" n="13">
<head> Cap.   XIII. Imeneule, o Imeneule! </head>
<p> Nu vom încerca a descrie cu deamănuntul o nuntă la Șopote. O sută de pagini n-ar ajunge pentru aceasta și apoi aici facem operă de romancieri, iar nu de folcloriști. Vom spune deci în trăsuri generale, în ce chip poetic și solemn, o fecioară e înălțată la demnitatea de soție, la celnicii din Pind. </p>
<p> Se înțelege de la sine că datinele diferă de la un județ la altul, dacă nu și de la sat la sat, însă fiind că satul Șopote se află lângă comuna Avdela, ceremonia se va desfășura după riturile seculare consfințite in această mică patrie a lui Averkie și a lui Mărgărit. </p>
<p> De alffel, pe zi ce merge, pitorescul dispare, și, chiar acolo, tradițiilee se șterg, puțin câte puțin, sau mai bine zis, în opera ce se reprezintă — căci o nuntă este o adevărată operă, cu coruri, orhestră și balet — cei care o pun pe scenă sunt nevoiți se facă mari și regretabile tăieturi, e cum s-ar zice bunioară «Nunta lui Figaro», de Mozart, redusă la proporțiile modeste ale piesei «Nunta Janetei» de Victor Massé. </p>
<p> Nu ne vom întinde asupra ceremoniei religioase, care e la fel pentru toate comunitățile ortodoxe din lumea orientală, regulată cum e dânsa prin cea mai nestrămutată, prin cea mai formalistă dintre Bisericile creștine, și în această privință cititorii noștri n-au nimic de învățat și noi n-avem nimic a le spune. Insă ceea ce vom numi, pentru a fi clari, ceremonia laică, accesorie taine, prezintă un caracter cu totul diferit de acela pe care l-a avut și cu atât mai mult de acela pe care l-a păstrat în regatul României. </p>
<p> Va trebui de altfel să ne transportăm rând pe rând la familia Samota și la familia Hagi-Steriu, căci, în Pind, celebrarea unei nunți se tace în partidă dublă; se chefuește la părinții logodnicei înainte și după plecarea acesteia precum se chefuește și la părinții logodnicului înainte și după sosirea miresei. Biserica are să fie trăsura de unire între cele două familii. Înaintea altarului cele două familii se vor grămădi fără a se amesteca și se vor despărți pe urmă pentru a se întoarce de unde au venit. Vasilichia are să treacă de la căminul părintesc la căminul socrului ei, părăsind familia Hagi-Steriu pentru familia Samota, precum odinioară o infantă din Madrid era primită într-o insulă a fluviului Bidasoa de către delegații unui rege al Franței și apoi era despărțită de odată de cei ce o însoțeau, duene și mari din Spania. </p>
<p> Dacă, după plecarea ei din casa părintească, mireasa ar fi încă înconjurată de ai săi la nunta ce urmează în casa mirelui, ce noimă ar avea cântecele atât de înduioșătoare ce însoțesc despărțirea și din cari dăm numai aceste câteva mostre.</p>
<l> Tremură soarele, tremură, </l>
<l> Tremură și apune; </l>
<l> Tremură inima miresei            . </l>
<l> (Căci) se desparte mireasa de mamă-sa, </l>
<l> De mamă, mireasa și de tată. </l>
<l> Prânzește-mă, mamă, prânzește-mă, </l>
<l> Căci plec, mamă, în străinătate, </l>
<l> In străinătate necunoscută. </l>
<p> Acest cântec se cântă când mireasa mănâncă pentru cea din urmă oară la casa părintească. Iată însă ceva care accentuează și mai mult ideea de sciziune între cea care pleacă (fie chiar la marginea satului) și aceia care rămân, ceva care arată până în ce punct mireasa va fi de acum înainte numai a noii sale familii : </p>
<l> Nu-ți spuneam eu, biată mamă, </l>
	<l>Cu acel străin sâ nu te întâlnești? </l>
<l> Străinul știe vorbe multe </l>
<l> Mamele de Ie înșeală, </l>
<l> Că mi te înșelă, mamă, </l>
<l> Ca să mă gonești din casa mea. </l>
<l> — Nu mi te gonesc, fiica mea, </l>
<l> Ci mi te trimet la casa ta. </l>
<p> Dar mai întâi ce de rituri mișcătoare și semnificative în această plăcută locuință a aceleia care are să plece și care pentru a se conforma obiceiului — chiar de s-ar simți foarte fericită ca Vasilichia — are să fie privită ca victima unui fel de răpire, aproape ca o Ifigenie destinată cuțitului lui Calhas, și asupra căreia plânge corul tragediei. </p>
<p> îmbrăcată cu hainele ei de toate zilele, înconjurată de toată rudenia, de toate prietenele ei și de toată laifa lui Hagi-Steriu, Vasilichia a fost plimbată, la revărsatul zorilor acestei zile solemne, pe la trei fântâni diferite. La acestea ea și-a umplut un ibric cu apă lustrală, cu apă neîncepută. În timpul acestei operațiuni simbolice, fecioarele prietene ale celei de trei ori curată  au cântat cântecele de ocazie. </p>
<p> La întoarcere acasă, mireasa a fost gătită, pe când prietenele ei cântau : </p>
<l> Fă tu flurie, flurie   aruspă (!) </l>
<l> Destul șezuși ascunsă. </l>
<l> Eși acum la iveală </l>
<l> Să te vază tovarășele tale. </l>
<l> Sâ mi te vază mic și marw. </l>
<l> Gătește-te și îmbracă-te (in haine noi) </l>
<l>Căci iți va veni iubitul să te ia, </l>
<l>Să te duca la casa ta. </l>
<l> Va ieși soacra să mi te iea. </l>
<l> Mi te va duce in odaia ta. </l>
<l> Fâ, dragă, să nu asculți pe nimenea, </l>
<l> Dar nici pe biata mama ta, </l>
<l> Căci bine numai unul iți vrea: </l> 
<l>Numai iubitul care mi te va lua. </l>
<p> îmbrăcată pe deplin cu hainele de mireasă, gătită și dichisită cu beteala și cu zăvonul, însă neîncălțată, ea stă pe un divan, dreaptă ca un idol, cu ochii plecați, cu aerul străin de tot ce se petrece in jurul ei. Cumetrele din sat observă ținuta ei. </p>
<p> Ele își vor face o ideie bună sau rea de nevasta lui Toli Samota, după cum aceasta va fi știut să se arate, în această zi hătărâtoare, mai mult sau mai puțin nepăsătoare. </p>
<p> La mire, aproape aceeași scenă. </p>
<p> El s-a îmbrăcat cu hainele de nuntă, după ce bărbierul a venit să-l rază. În tot timpul cât ține aceasta operație rudele stând în jurul lui cântă cântece de ocazie, exaltând calitățile mirelui. </p>
<p> După ce isprăvește de ras, bărbierul prezintă ligheanul rudelor și prietenilor, care aruncă într-însul câte o monedă de argint. Nunta e costisitoare pentru invitați, căci trebuie să dea mereu din punga lor, fie pentru a răsplăti zelul lăutarilor, fie pentru a lua parte la masa care are întru câtva caracterul unui   piqitc-mqite.   Miei fripți, plăcinte, cozonaci sunt trimeși de la casele invitaților, în mari tipsii acoperite cu un văl și purtate pe cap. La fiecare plocon ce sosește unul din colăceri, cavalerii de onoare, anume însărcinat, îl ia în primire zicând cu glas tare cuvintele tradiționale: </p>
<p>Bine a venit darul lui X. Să trăiască, să se pricopsească și Dumnezeu să-i dea bucurie și spor în casa lui !» </p>
<p> Puțin în urmă, mirele cu taifa lui, dip care mulți sunt călareri, pornesc, precedați de lăutari, pentru ase duce să iea pe mireasă. Unul din fârtați a primit de la mama mirelui o pereche de încălțăminte înfășurate într-o basma de mătase pentru mireasă. Insă pentru a pătrunde în camera unde idolul așteaptă acum în picioare, mereu nepăsător, are să primească și să dea câteva ghionturi, deoarece voinicii din partea miresei apără intrarea odâiei unde se află ea. Firește că, în cele din urmă, tot emisarii mirelui rămân biruitori și depun ghetele la picioarele miresei. In fiecare sânt câți-va bani de argint ca prevestire de bogăție. De două ori, ea le respinge cu piciorul; ei stăruie, atunci ea se resemnează și primește darul mirelui și o încalță cu ele. </p>
<p> E momentui solemn. Rudele miresei cântă : </p>
<l> Să-ți am binecuvântarea, tată. </l>
<l> Acum la despărțire. </l>
<l> Să-ți am binecuvântarea, mamă, </l>
<l> Acum la despărțire. </l>
<l> — Mergi cu bine, fata mea, </l>
<l> Aurită (fie) calea ta. </l>
<p> Și pe acest drum aurit pornesc la biserică în pocnituri de pușcă, înainte cortegiul mirelui iar în urma, la oarecare distanță, cortegiul miresei. Mersul amânduror alaiuri e grav, pompos, cu ritmul scandat de clarinetele, de vioarele și de toba lăutarilor, aproape tot atât de solemn ca și hora lui Isaia care se va prinde îndată sub bolta sfântă. </p>
</div>
<div type="chapter" n="14">
<head> CAP. XIV. Lacrimile prefăcute și lacrimile adevărate. </head>
<p> Astfel, mai adineaori, o nefericită părea că merge la moarte. </p>
<p> Lacrimile curgeau șiroaie din ochii ei, ca și când ar fi fost răpită de tâlhari. Mama și surorile ei aveau de asemenea ochii uzi de lacrimi, iar prietenele ei cântau durerea sfâșietoare a despărțirei. Ca toate astea Vasilichia n-avea de ce plânge. </p>
<p> Ea nu părăsea satul ca alte multe mirese. Nu era pierdută pentru nimeni. Părinții ei erau tot atât de mulțumiți de a o fi măritat bine, pe cât era și dânsa de fericită de a lua de bărbat pe cel mai drăguț flăcău din Șopote, care ședea abia la câteva sute de pași de la casa ei părintească. </p>
<p> Insă toți acești oameni simpli sacrificau pe altarul sfintelor cuviințe, fără a le trece prin gând, vai, că lacrimile adevărate erau să ia în curând locul lacrimilor prefăcute! </p>
<p> Intre acestea și acelea se vor fi strecurat câteva ceasuri în care timp ochii tutulor vor fi fost uscați. Căci nu numai lacrimile au secat sub pleoapele Vasilichiei, care s-a făcut iarăși mai nepăsătoare ca oricând sub atâtea priviri îndreptate asupra ei, ci încă, îndată după cununia religioasă, ea dansează cum ar dansa o baiaderă sacră din India pagodelor. </p>
<p> Și mai întâi, precedată de prapuri, în vârful cărora stă un măr împănat cu părăluțe, de la biserică, ea a fost condusă cu mare alai înaintea casei mirelui. Aici a sărutat mâna soacră-sii care o aștepta pe prag, și înainte de a intra in casă, ea a izbit de trei ori cu fruntea pragul de sus al ușii, uns cu unt în semn de belșug și de viată plăcută. I s-a dat un fuior de lână albă, care însemnează că în această casă binecuvântată ea e menită să trăiască zile lungi, până când părul ei de bunică rea ajunge alb ca lâna. </p>
<p> Acum e momentul pentru hora cea mare, solemnă însoțită de cântece de ocazie, cor și balet. N-ai spus că o nuntă în Pind e un fel de operă.</p>
<p> Mișcările acestei hore sânt de o mare încetineală, că mulți bătrâni vor avea să ia parte la dânsa: un interval desparte fiecare timp. </p>
<p> In capul horei, tatăl lui Toli, căruia vârsta i-ar permite o coreografie mult mai vioaie, schițează pasul; apoi nașul. Apostol Mărgărit, vine să-l țină de mână. Acesta, bătrân și bolnav, face numai un simulacru de  danț, pe care n-ar fi în stare să-l ducă mai departe de timpul strict necesar. </p>
<p> De aceea, îndată ce, după protocol, mirele a venit să-și ia locul al treilea, Mărgărit pune un locțiitor. </p>
<p> Și, după o ierarchie bine stabilită, fiecare ia parte la horă: mai întâi bătrânii, apoi bărbații însurați după vîrstă, mai pe urmă flăcăii. Urmează femeile în vârstă, gravele matroane, adăugând rând pe rând o verigă la lungul lanț; hora se mărește cu tinerele femei, printre cari Vasilichia își ia locul, și în fine vin fetele. În curând însă mireasa e invitată să-și părăsească locul, pentru a se pune în capul horei. </p>
<p> Și încet, ca un șarpe care își desfășură inelele sale strălucitoare, hora nupțială ondulează în curtea lui Samota. Dar ochii Vasilichiei nu se deslipesc de vârful încălțămintei sale și nici o impresie nu se citește pe fața ei încremenită, nemișcată, ca a unei figurini de ceară. Și cumetrele încep să șoptească că mireasa e foarte cumsecade, că e pe deplin în rolul ei, după geniul poporului român din Pind. </p>
<p> În fine, după o oră de dans, executat cu atâta gravitate încât s-ar părea că nu face nici +o plăcere nimănui, pe când în realitate îi pasionează pe toți, hora se sparge, fiecare se întoarce pe la casa sa pentru a se odihni un moment, sau a se găti pentru seară. In curând, când soarele va fi apus cu desăvârșire după munți, se vor strânge iarăși toți nuntașii pentru ospățul ce se dă în casa mirelui. </p>
<p> Aci, bărbații au să ocupe mesele din cutare odaie, femeile mesele din cutare altă odaie, după neînduplecata lege a despărțitei sexurilor. </p>
<p> Nașului, care își are pe invitații săi speciali, i se rezervă camera cea mai bună. </p>
<p> Se înțelege de la sine că un idol ca Vasilichia nu mănâncă, nu bea, se împotrivește la toate îndemnurile cărora n-ar putea ceda fără a da o slabă idee de bună creștere, — o mireasă din Pind e o ființă imaterială, care planează deasupra tutulor trebuințelor noastre vulgare. </p>
<p> Această imaterialitate va fi, bineînțeles, numai un privilegiu al ei, — privilegiu puțin de invidiat la această nuntă a lui Gamache, unde belșugul bucatelor și calitatea lor înlocuesc foarte bine rafinamentul în gătire ce cere gustul nostru hârșit. In «Căderea unui înger» un foarte mare poet francez ne arată pe unul din aceste spirite curate, mesageri ai Preaînaltului, părăsind curtea cerească și căpătând, pentru dragostea unei muritoare, trista favoare de a deveni un simplu flăcău ca Toli Samota al nostru. Mirosul ce răspândește o   plăcintă  din Pind ar pune însă în ispită pe un cheruvim și aroma ce dă oarecare berbece, hrănit cu o anumită iarbă, pe un anumit munte, și fript într-un anumit mod, așa cum a fost servit la acest ospăț homeric, ar împinge pe un serafim a căuta ceartă lui Dumnezeu tatăl, pentru că nu-i dat și lui un stomac, cu toate bolile de care poate suferi acest organ. </p>
<p> Apostol Mărgărit era în vervă. La masă vorbea de școlile grecești din Macedonia și-și arăta, cu multă ironie, mirarea că guvernul din Atena, în loc de a subvenționa institutori în centre curat românești, dincolo de hotarele grecești, nu îngrijea să dea puțină învățătură la o sumedenie de sate din regatul grecesc ai căror locuitori se tăvălesc în cea mai cumplită neștiință. Și fiind că-i plăcea să vorbească prin parabole, spunea: </p>
<p> — Inchipuiți-vă că am o soră săracă și că, în loc s-o ajut, o las să moară de foame, pe când dau ajutor cu prisos unei tinere și frumoase văduve, cu care nu mă leagă nici un fel de rudenie. Degeaba aș zice că sunt dezinteresat, toată lumea o să crează că nu-i lucru curat. Nu-i așa? </p>
<p> Și muntenii de la Pind aprobau dând din cap, fără a pierde o îmbucătură. </p>
<p> Și plosca de vin grecesc se învârtea in jurul mesei, scutit de dezaprobarea care se întindea asupra unor mărfuri mai puțin ofensive, provenind din partea grecilor. </p>
<p> Când zicem mai puțin ofensive, ne servim poate de o expresie improprie, deoarece catastrofa a provenit tocmai... deși nu tocmai, căci chiar când Toli n-ar fi băut decât apă curată, dacă ar fi absorbit o mare cantitate de un lichid oarecare, tot ar fi fost nevoit, la un moment dat, să se izoleze în micul edicul, așezat mai la o parte, tocmai în fundul curței, a cărui destinație am indicat-o și a cărui topografie am stabilit-o cu o insistență necesară, cerând iertare cititorului pentru acest amănunt. </p>
<p> Prin ce mijloc putea fi răpit Toli Samota chiar în noaptea nunței, înainte de a se i retrage cu tânăra sa soție? lată problema ce și-o pusese un om grozav... și pe care un ștrengar ticălos o dezlegase iute. </p>
<p> Ștrengarul ăsta, foarte sprinten și iscusit din firea lui, inspectase în ajun cu de-amănuntul locurile. Edicuiul era alături de un șopron de scânduri pe jumătate putrede. Ar fi ușor a scoate două-trei scânduri și a se introduce astfel în șopron, unde stăteau val grămadă o sumedenie de vechituri după care trei oameni ar fi putut perfect de bine să se ascundă, în așteptarea momentului priincios. </p>
<p> Se făcuse întuneric beznă și cei trei oameni, trei haiduci, erau acolo: întâia parte a planului infernal izbutise de minune. Masa se sfârșise și începuse dansul în camere. Și ediculul discret primea mulți vizitatori, numai Toii nu era printre ei. O candela aprinsă acolo îngăduia haiducilor să recunoască printre crăpaturi pe cei ce veneau și pe cei ce se duceau. </p>
<p> Treceau ceasurile și Toli tot nu se arăta... </p>
<p> O fi fost miezul nopții si deja capul expediției to să facem mai târziu cunoștința lui își zicea că Moșneagul de la Munte ceruse un lucru cu neputința, căci un mire nu se prinde așa la orice zi și oră îți place în mijlocul a o sută de nuntași, că ștrengarul cu mintea născocitoare (va fi de asemenea prezentat cititorului), care combinase scenariul dramei, nu prevăzuse ca mulți s-ar fi dus să se ușureze de cealaltă parte a casei, dincolo de uluci. Tocmai cu aceste gânduri se frământa capul expediției, când Toli Samota se ivi în curte și se îndreptă spre șopron, așezat în afară de sfera luminoasă. </p>
<p> In momentul când să deschidă ușa colțișorului singuratic unde îl duceau în sfârșit libațiunile, cei trei haiduci, ageri ca niște pisici, se năpustiră asupra lui înainte de a fi avut vreme să scoată un strigăt și, în umbra șopronului unde îl târau, i-au trecut un căluș, i-au legat ochii cu o basma groasă, i-au vârât doua cocoloașe de ceară în urechi, l-au legat cobză și, depărtând fără zgomot cele două-trei scânduri desprinse în spre marginea satului, au scos afară din curte pe acest orb, pe acest surd, pe acest mut, pe care unul din acei trei oameni, un om de o forță herculeanâ l-a luat în cârcă. </p>
<p> Noaptea era fără lună; opincile lor nu făceau nici un sgomot. Haiducii se îndreptară spre un tufiș de arbori la vreo două-sute de metri departe de casa lui Toli. </p>
<p> Nimenea nu-i văzuse; nici chiar omul prepus la paza cailor și catârilor de la nuntă, ținuți la dispoziția oaspeților; aceste dobitoace erau aliniate, afară din împrejmuire, pe o altă lăture a cuadrilaterului, pe laturea care da spre sat... </p>
<p> — Unde e Toli ? </p>
<p> Nimeni însă n-a insistat. </p>
<p> Deodată, un mare zgomot de cai speriați, un îndoit galop nebun spre munte, două cozi sângerate de catâri, care cădeau înaintea fațadei casei, în plină lumină. </p>
<p> Cu toții se repeziră afară; un om a fost ucis: păzitorul cailor... </p>
<p> Trebuie să spunem că cei trei haiduci care răpiseră pe Toli erau acum departe. Prin urmare ei nu puteau fi amestecați în toate aceste incidente misterioase și tragice, asupra cărora vom reveni pe larg. </p>
<p> — Toli? Unde e Toli! </p>
<p> De astă dată întrebarea s-a făcut pe un alt ton de cât adineaori. </p>
<p> Și Toli a fost.căutat cu felinare în ograda care n-avea decât o singură eșire, de unde era sigur că nu ieșise. </p>
<p> In curând au dat peste un fes călcat în picioare, înaintea șopronului. Era fesul lui. Deteră fuga în șopron. </p>
<p> Aci descoperiră două scânduri smulse, dând loc de ieșire spre munte. </p>
<p> Și cu toții au înțeles. </p>
<p> Și atunci au curs lacrimi adevărate. </p>
<p> Sărmana mamă! Sărmana mireasă! Vai! Vasilichia </p>
<p> nu mai era un idol nepăsător; cu toate acestea ea plângea înnăbușit; își mușca buzele până la sânge, pentru a nu isbucni în țipete, pe când tatăl punea mâna pe pușcă, iar mama se văita și își rupea mâinile de deznădejde. </p>
<p> A urmat o goană zadarnică, pe dibuite, în întunericul nopței... </p>
<p> Și atunci s-a ivit pe cer bolidul luminos, semnul pe care împrejurările îl făceau îngrozitor chiar în ochii celor mai puțin superstițioși. </p>
<p> Și în casă, nu mai rămăsese de cât femeile care plângeau și un bătrân sleit de forțe, Apostol Mărgărit, adâncit în gânduri dureroase. </p>
</div>
        </div>
            <div type="part" n="2">
                <head> PARTEA II </head>
                <head> STRAINA </head>
<div type="chapter" n="15">
<head> CAP. 1. Mâna Justiției. </head>
<p> Cine dintre cititori ar bănui că un om, care a jucat un rol sinistru în revoluția noastră națională din 1821, se găsește încă printre cei vii ? De o fi murit de atunci încoace, cel puțin putem spune cu siguranță că el era încă în lumea asta până mai acum câteva luni, adică până cam pe la sfârșitul verii trecute. </p>
<p> Așa dar, până în anul 1903 — dar de când numai Dumnezeu o fi știind, căci nimeni nu-și aducea aminte de când, atâta era el de bătrân — trăia în munții Pindului un moșneag pe care l-ai fi luat drept Matusalem. </p>
<p> Acest bătrân, pe care moartea pe semne îl uitase sau nu voia să-1 secere de pe suprafața pământului, își trăia traiul când într-o peșteră din muntele Vasilița, când într-o chilie din mănăstirea Sf. Treime: iarna în mănăstire, vara la munte. </p>
<p> Nimeni nu-și aducea aminte de când venise el in partea locuim; nimeni nu știa de unde era: chiar dintre oamenii în vârstă nici unul n-ar ti putut spune ce neam de om era. Nume, n-avea nici unul, ba da, avea unul, dar era o poreclă. îi zicea: Moșneagul de la Munte. </p>
<p> Cât timp stătea în mănăstire, moșneagul nu deschidea o dată gura. Să ti fost oare mut? Nu prea era de crezut, deoarece muțenia e mai întotdauna însoțită de surzenie și se vedea cât de colo că nu era surd. Să fi căzut în decrepitudinea senilă? Și mai puțin de crezut, căci ochii săi, singurii carr mai aveau viată pe fața-i nemișcată, zbârcită, argăsită, sub tufa de sprâncene albe, spuneau in de ajuns că numai inteligența îi rămăsese întreagă. </p>
<p> Trebue să fi fost foarte înalt. Era uscățiv ca iasca, fără dinți, încovoiat în două, sucit ca un butuc de viță; barba argintie îi cădea până peste genunchi, iar pletele-i ușuri ca fulgii, fâlfâind la cea mai mică adiere de vânt, se revărsau până peste șolduri. </p>
<p> Și aproape gol în treanța sa de lână neagră, strâns la mijloc cu o sfoară, cu picioarele înfășurate în niște cârpe urâcioase, moșneagul avea pe lângă dânsul vreo câteva capre, căci nu se hrănea decât cu laptele lor în care dumica câteva firmituri de miez de pâine cu mâna stângă. Bietului om îi lipsea mâna dreaptă, pe care o pierduse cine știe unde și în ce împrejurări. </p>
<p> La gât, purta, ziua și noaptea, atârnat de un șiret, un obiect misterios, destul de voluminos, strâns într-o punguliță de piele: era pe semne un baier. De voiai insă să afli ce era acest obiect, moșneagul se supăra foc și se încrunta atât de rău, în cât iți treceau flori prin corp. </p>
<p> Un oarecare Vavura, voind o dată să pipăie acel talisman,  Moșneagul de la Munte, lucru nemaipomenit, a deschis gura și a vorbit. O! puțin de tot, atâta numai; </p>
<p> — Ia seama, pentru gândul pe care l-ai avut, peste trei zile casa ta are să se prefacă în cenușă; dacă ai fi săvârșit fapta, peste trei zile capul ți-ar fi sărit de pe umeri ! </p>
<p> Și Vavura s-a ferit de a se atinge de pungulița misterioasă. Cuprins de oarecare grijă bietul om s-a grăbit să se întoarcă în satul său... Totuși a fost târziu, pentru că și-a găsit casa în flăcări. </p>
<p> La mănăstire, În afară de părintele Isaia, ceilalți călugări mai că nu luau în seamă pe acest straniu oaspete lăsându-l în tihnă, în singurătatea atât de dorită a chiliei sale, de unde nu ieșea niciodată în tot timpul iernii, nici chiar pentru a se duce la biserica mânăstirei, măcar de Crăciun. </p>
<p> La 1 Aprilie, fără aș lua rămas bun de la nimeni, moșneagul părăsea mănăstirea. Aș lua caprele și pleca, cu cârja la subțioara dreaptă și cu un băț în mâna stângă, pentru a se duce la locuința sa de vară, o peșteră adâncă, unde era atât de greu de ajuns în cât ori și cine se întreba prin ce minune putea să se târască până acolo. </p>
<p> Desigur, nu-i creșteau aripi, nici nu se schimba, prin trei dătături peste cap ca în povești, în tânăr Făt-Fruinos. Abia însă ajungea la o cotitură de drum și iată că vreo trei, patru tineri, voinici și zdraveni, cu pieptul încărcat de plăci și de lanțuri de argint, cu arme ferecate și scânteietoare, îi ieșeau înainte, sărutau cu mult respect unica mână a moșneagului și apoi îl luau în cârcă fiecare pe rând. </p>
<p> Și acolo sus, sus de tot, unde-s cuiburile vulturilor, în peștera de pe muntele Vasilița, lângă zăpezile vecinice, îi făceau un culcuș de piei de oi, îi aprindeau un foc, care timp de șase luni n-avea să se mai stingă, îngrijind a-i pune la îndemână o provizie de lemne pentru ca să-l întreție nestins; îi lăsau un sac de pâine care avea să țină preînnoit din cincisprezece în cincisprezece zile, pentru ca Moșneagul de la Munte să pună firmituri în laptele de capre. </p>
<p> Apoi, înainte de a se depărta, unul din călăuze îi zicea: </p>
<p> — Stăpâne, mai e ceva de făcut pe aici ? </p>
<p> Atunci o voce ca din mormânt, răgușită, îngrozitoare, aceeași voce ca din cealaltă lume care vestise lui Vavura că are să-i ardă casa, răspundea: </p>
<p> — Băiete, totul e bine. Acum așează mâna dreptății. Cu mare sfială, cu tremur în vârful degetelor, ca un preot foarte evlavios când ține în mână potirul cu grijanie, voinicul cu arme sclipitoare, cu lanțuri și plăci de argint, deschidea pungulița atârnată la gâtul bătrânului istovit, scotea un obiect înfășurat într-o fâșie de mătase cusută cu fir de aur. </p>
<p> Și stofa prețioasă, desfășurată încet, conținea ceva groaznic: o mână mumificată, afumată, de culoarea smoalei — ca mâna lui Dumitru, ce se arată credincioșilor la Mitropolia din București — însă cu degetul arătător, mijlociul și degetul cel mare ridicate și împreunate, pe când celelalte două din urmă degete erau plecate și lipite de palmă, în forma consacrată a acelor  mâim ale justiției cari au fost, împreună cu sceptrul, cu globul și cu spada, atributul regilor. O asemenea mână se află la muzeul din Luvru, de fildeș crăpat peste tot, îngălbenit, în nuanța mahonului și cu care Sf. Ludovic judeca pe supușii săi sub stejarul din Vincennes. </p>
<p> Și în peștera din Vasilița, mâna care fusese odinioară vie, care mângâiase obrajii unei mame înainte de a strânge mijlocul unei iubite, mâna din punguliță, voinicul o înfigea in vârful unui băț, pe care îl bătea in pământ înaintea Moșneagului de la Munte, ca semn de autoritate și de jurisdicție. Căci Moșneagul de la Munte era arbitrul suprem al tâlharilor de codru, păzitorul legei acelora cari s : au pus afară din lege, stăpânul ascultat de aceia care nu voiesc stăpân. </p>
<p> Și mâna îngrozitoare era aceea care lipsea de la încheietura Matusalemului de la Pind, </p>
<p> Și mâna și-o tăiase el însuși cu o lovitură de secure, pe un tocător, în anul 1821 — căci păcătuise acum optzeci și doi de ani. </p>
<p> Moșneagul dela Munte era de o sută si trei ani. Înainte de a-și da bine seama de ce e un grec și de ce e un român, dânsul, Armân de la Pind, venit prea tânăr în Țara Românească pentru a-și căuta norocul, urmase pe lordache Olimpiotul, pe rătăcitul său compatriot, fusese părtaș al vânzătorului Sava... Și când ochii i s-au deschis, atunci, o, atunci,  el a pedepsit mâna care răpusese pe marele Tudor Vladimircscu. </p>
</div>
<div type="chapter" n="16">
<head> CAP. II. Femeia «cu cântec satiric». </head>
<p> Să ne întoarcem cu opt ani in urmă. </p>
<p> în 1895. Talia Diamandopolo, soția lui Toma Strâmbu, din satul Gridali, a Cărui avere, altă dată cea mai însemnată din sat, începuse să se zdruncine, era o femeie de treizeci de ani, blondă, albă și grăsulie, cu o guriță drăguță, cu buzele în formă de arc și cu niște ochi de coloarea oțelului, cari numai bunătate de inimă nu arătau. Când râdea, pe obrazul drept i se săpa o gropiță. Acestei femei, veșnie fără treabă, îi plăceau sculele și găteala mai mult de cât se cuvenea. </p>
<p> Cu unsprezece ani înainte, bărbatul ei, desigur fermecat de frumusețea-i netăgăduită și de eleganța-i cam de rând, o luase de nevastă, în Tesalia, dintr-o familie în care tatăl era grec, iar mama româncă. </p>
<p> Omul ăsta își începuse viața sub niște auspicii foarte bune. Astfel numai se explică cum familia Samota, cu toată antipatia ce-i inspira nevasta lui, se hotărâse să logodească pe fiul Toli cu Frosa, fiica lui Toma Strâmbu. Încetul cu încetul însă se stricase și acum se dedea beției, nărav pe care îl căpătase fiind alături cu socru-său Diamandopolo, agent electoral, un fel de bătăuș, care ar fi inventat rachiul, dacă un altul n-ar fi avut această nenorocită ideie cu mult înaintea lui. </p>
<p> Să iei de nevastă o grecoaică! </p>
<p> Și unde? Intr-un ținut unde poporul cântă cântecul românului Niși care se căsătorește cu fata unui grec: </p>
<l> Măi Niși, închide-ți-s-ar poarta, </l>
<l> Îți va zice fiul tău «patera» ; </l>
<l> Mai bine luai una din neamul tău. </l>
<p> Ca să-ți zică fata «tată» . </p>
<p> Iată și contrariul acestui cântec. «Clisureanca măritată după un străin» : </p>
<l> Fă, floare liliac, </l>
<l> Fă floare clismeancu, </l>
<l> De ce ți-e sprânceana lăcrimată, </l>
<l> De ce-mi stai întristată? </l>
<l> — Am o vitregă care  mă bate. </l>
<l> Îmi dete un străin din alt loc, </l>
	<l>îmi dete un grec, arde-l-ar focul! </l>
<l> De aceea-s lăcrimata. </l>
<l> De aceea-s întristată. </l>
<p> Departe de noi gândul de a insinua că supușii regelui Gheorghe ar fi cu toții niște Sileni care s-ar tăvăli în noroiul viciilor și încă mai puțin că deprinderile supuselor sale ar fi de natură să facă pe maimuțe să se roșească. Pe continent, ca și în unele insule, se găsesc sate grecești ale căror moravuri curate se pot asemăna cu ale satelor românești din Pind. E însă sigur că Tesalia, a cărei reputație n-a fost nici odată strălucită — aceasta ne-o spun în de-ajuns autorii eleni — a devenit, de la tractatul din Berlin încoace, în comparație cu ce era sub stăpânirea turcească, un cuibar de apucături rele, care au început să exercite o influență nesănătoasă asupra virtuților tradiționale ale românilor, nevoiți a-și petrece aci o parte a anului. Răul nu e încă mare, totuși însă sunt temeri serioase pentru viitor. </p>
<p> întrucât privește pe Toma Strâmbu, el căzuse numai la cumplitul dar al beției, la care se dădea nu de sigur față cu toți, ci pe ascuns, acasă la el, cu porțile închise, negreșit de plăcere, rob al urâtului obicei, poate însă și pentru a se ameți, pentru a și goni gândurile negre, căci numai fericit nu era în casă. </p>
<p> Nevasta lui, primită cu răceala la Gridali, unde asemenea căsătorii mixte nu sunt deloc privite cu ochiul bun, își dădea niște aere grozave, cu care lumea nu-i de loc deprinsă în Pind. Ea nu scăpa nici un prilej de a-și da pe față simpatiile ei exclusive pentru Grecia, împingând afecțiunea până într-atâta că vorbea cu copiii ei numai grecește, de și cunoștea perfect de bine dialectul românesc, și trăia în intimitate cu institutorul greci din Gridali, un oarecare Xenofon Iorgandopolo, și cu nevasta acestuia, Cleopatra, mai cu seamă în intimitate cu bărbatul, spuneau gurile rele. </p>
<p> Și - lucrul s-a dovedit mai târziu — ce se șoptea in sat pe seama Taliei Strâmbu nu erau niște simple bârfeli scornite de răutatea publică. Acest Xenofon Iorgandopolo se credea un bărbat frumos, un adevărat tip de palicar, cu mustățile enorme, care-i acopereau fața, cu nasul adus ca ciocul unui vultur și cu înfățișarea mulțumită, îngânfată. Dimpotrivă Cleopatra lui, lungă ca o zi de post, era neagră ca o prună din Bosnia și ciupită de vărsat și, pe lângă asta, geloasă ca o tigroaică și îndrăgostită până la nebunie de sclivisitul ei bărbat, care în fața ei știa să se arate cu minte dar pe care nu-1 putea urma ori de câte ori ieșea din casă. La școala lui veneau cei doi fii mai mari ai lui Toma Strâmbu, pe când Cleopatra, institutoare la școala grecească de fete, număra printre eleve pe sora lor Frosa. </p>
<p> Al treilea băiat al lui Strâmbu, Telamou, un copilaș de patru ani, nu umbla încă la școală, însă spiritele răutăcioase spuneau că seamănă mai mult cu dascălul fraților săi, de cât cu frații săi; — e ciudat cum niște ființe micuțe pot să fie miniatura unor persoane în vârstă. </p>
<p> In Pind fiecare trăiește mai mult retras în casă și, în afară din cercul familiei, nu prea e obiceiul să meargă unii la alții noaptea. În împrejurările însă în care se face excepție de la această regulă, și chiar ziua, se înțelege de la sine că bărbații merg mai mult in odaia bărbaților și femeile în odaia femeilor. Fără ca să existe tocmai un selanilic și un haremlic, se observă totuși destul despărțirea sexurilor. </p>
<p> însă dacă în fața lumei grecul se arăta foarte prietenos cu Toma Strâmbu, care din ce în ce se făcea mai mocnit și mai tâmpit, când Xenofon Iorgandopolo se ducea, mai ales la scăpătatul soarelui, la «prea scumpul și prea iubitul său prieten», nici prin gând nu-i trecea să bată la ușa odăii unde bețivul dormea. </p>
<p> în acele seri s-ar fi putut observa că Talia făcea, pe lângă bărbatul ei, funcția zeiței Hebe, dându-i să bea cât mai mult. Dascălul însă, știa să puie la cale întâlnirile cu «prea stimata sa compatriotă», iar aceasta găsea totdeauna un pretext pentru a depărta pe cei ce-i stânjeneau mișcările în genere și pe copiii săi în parte, afară de cel mai mic care era favoritul ei: acesta n-avea însemnătate. </p>
<p> Dar tocmai acest micuț a făcut să izbucnească catastrofa, fără să fi avut nici un gând rău bietul băiat. </p>
<p> Era în sat o văduvă cu o limbă de șarpe care nu cruța nimic. Franga era temută chiar de oamenii fără nimic pe conștiință, cu atât mai mult de aceea care se simțeau cu musca pe căciulă. Pentru păcatele ei, Talia Strâmbu nu știuse să se ia cu binele pe lângă Franga. </p>
<p> într-o zi cutra depăna cu vreo trei, patru cumetre, sau mai bine zis, ca țărancile noastre din Muscel cu veșnica lor furcă, se odihnea, cum vine vorba, pe pragul ușei împletind la ciorapi. De odată zări pe micul Telamon trecând cu frații lui. Franga scoase din buzunar câteva zaharicale, le dase copilului pe care îl așeză pe genunchii ei și, după ce-1 mângâie în de ajuns, îl întrebă, șireata, făcând cu ochiul cumetrelor : </p>
<p> — Ia ascultă, dragă Telamon, arată-mi cum sărută chir Xenofon pe mămița. </p>
<p> — Uite așa, zise copilul. </p>
<p> Și dete un lung sărutat văduvei. </p>
<p> Privirea acesteia scăpară sălbatică ca a unui Irochez, care țintuește pe dușmanul său la stâlpul de schingiuire. Insă, reluându-și îndată aerul blajin, puse jos pe copil, îl sărută pe frunte și-i zise : </p>
<p> — Drăguțul maicii ! Du-te de te joacă acum cu frații tăi. </p>
<p> A două-zi, cântecul următor, scornit de toți și de nimeni, se auzea pe buzele tuturora în sat: </p>
<p> Copiii lui Strâmbu umblă la școală, </p>
<p> Învață bine, totdeauna-s cei dintâi, </p> 
<p> Da, dar cea mai bună școlăriță a dascălului </p>
<p> Își iea lecțiile în deosebi. </p>
<p> Când bărbatul își golește sticla, </p>
<p> Urechea-i nu mai aude zgomotul de alăturî. </p>
<p> Al din urmă copil al său are să fie un mâncător de </p>
<p> [măsline, </p>
<p> Cu mustața zbârlită ca a unui cotoi. </p>
<p> Insă, în aceeași seară, această mustață zbârlită de cotoi lipsea de pe buza dreaptă a lui Xenofon Iorgandopolo. </p>
<p> Ii sărise țandăra Cleopatrei și i-o smulsese, nu însă fără a primi și dânsa o sfântă de bătaie. Printre obloanele închise, vecinii auziseră mai întâi un pomelnic de înjurături strașnice ca acelea ce-și trăgeau eroii lui Homer înainte de luptă; apoi un zgomot de mobile răsturnate le dăduseră să înțeleagă că trânteala începuse. De pe drum, javra de Franga urmărea încântată peripețiile scenei. </p>
<p> A doua zi, școala greacă se închise. N-avea să se mai deschidă decât cu un nou învățător și cu o nouă învățătoare. </p>
<p> A treia zi, Mitri Samota sosește din Șopote — cântecele au aripi în Pind. In fața Taliei, nepăsătoare, zise lui Toma Strâmbu care mergea cam pe două cărări : </p>
<p>   — Strâmbule, îmi iau înapoi cuvântul. Frosa n-are să fie nevasta lui Toli. Nu mă întreba de ce. Mi-am luat seama și nimic mai mult. </p> 
<p> Bețivul se înțepeni pe picioare și foarte palid: </p>
<p>   — Samota, ține-ți băiatul pentru o altă femeie, eu îmi țin fata pentru un alt bărbat. Și adăugă cu voce înfundată: </p> 
<p>   — ..... dacă s-o mai găsi! </p> 
<p> Și făcu la stânga împrejur pentru a se duce să sugă bine sticla. </p>
<p> Iar Talia aruncă lui Mitri Samota o lungă privire de ură. </p>
<p> Frosa era atunci numai de zece ani. </p>
</div>
<div type="chapter" n="17">
<head> CAP. III. Legământul de răzbunare. </head>
<p> Insă acum Frosa este de douăzeci de ani. </p>
<p> Roșcata, cu fața plină de pestrni, nu era frumoasă ca Talia, deși avea niște ochi verzi minunați. </p>
<p> Și din ziua în care Toli renunțase la ea prin anticipație, firește fără să știe nimic, căci lui Mitri Samota nici prin gând nu i-ar fi trecut să spuie acestui copilaș zburdalnic și silitor: «Ascultă, băiete, nu mai ești logodit — din ziua aceea Frosa înghițise, în doze mici și dată de mâna unei mame, o băutură încă mai otrăvitoare de cât aceea pe care soția o dedea bărbatului ca să scape de el odată mai curând. </p>
<p> Dar de ce cherestea zdravănă trebue să fi fost acest Toma Strâmbu, care, deși scofălcit, cu ochii rătăciți, scuturat de o tremurătură nervoasă, își batea joc de toate semnele de sfârșit apropiat! </p>
<p> Planul nevestei sale nu era deloc încurcat. Îndată ce soțul, ros de alcool, era să fie înmormântat, ea avea să vânzâ tot și să plece numai de cât într-un oraș din Tesalia, probabil la Larisa, de unde să nu se mai miște. </p>
<p> își făcuse din fiică-sa o tăinuitoare, explicându-i lucrurile cum îi venea ei la socoteală, spunându-i că e victima unor scorniri infame, victima răutății generale în acest păcătos sat românesc, de unde ar fi bucuroasă să plece pentru totdeauna și cât mai curând. </p>
<p> — Cine ne va răzbuna de familia Samota ! </p>
<p> Cu vorba asta se încheiau totdeauna nesfârșitele ei văicăreli. </p>
<p> Acest apel la răzbunare, fata îl luase pe seama ei. Se deosebea însă de mă-sa prin aceea că, pe când Talia își răspândea ura în vorbe, Frosa frământa într-adevăr proiecte sinistre în sufletul ei. </p>
<p> Mai cu seamă însă de când se răspândise vestea despre căsătoria apropiată a lui Toli, mânia nu mai da răgaz un minut tinerei fete. De dragoste, nici vorbă nu putea fi aci. Pentru dânsa, Toli, pe care din întâmplare îl văzuse abia de vreo trei-patru ori de la stricarea logodnei, era negreșit un flăcău foarte drăguț și un bărbat din cei mai de dorit, însă, în amărăciunea părerei sale de rău, nu inima Frosei suferea, ci trufia ei nestăpânită, — căci curcitura greco-română era fără îndoială o excepție în această țară in care femeia, supusă, răbdătoare, resemnată, își primește viața așa cum o fac mai întâi datinele și apoi împrejurările. </p>
<p> Frosa însă era o răzvrătită; nesocotea pe față pe tată-său și în taină pe mă-sa; simțea bine îndoita rușine a casei; turba de necaz știindu-se fata unui bețiv și a unei femei dată în batjocura și râsul lumii. Asculta gemetele și clevetirile masei, dar își făurea planurile fără a-i spune nimic, căci nu necinstea făcută Taliei Strâmbii își pusese în gând să răzbune, ci pe a ei înșiși... a ei nevinovată de zbeguelile mamei cu fostul învățător grec. </p>
<p> Și Frosa căuta în jurul ei unealta răzbunării sale. </p>
<p> Și ce căuta în zadar, întâmplarea i-o dase. </p>
<p> Familia Strâmbu avea un tânăr păstor anume Gavril, un flăcău de vreo două-eci de ani, cu trăsurile feții adânci, cu o figură energică, sălbatică chiar. </p>
<p> Intr-o zi veni la stăpânii săi într-o stare de plâns, cu fața plină de sânge. Își mânase oile la pâșunat pe hotarul din spre satul Gridali, dar tocmai până la margine. Din întâmplare, unul din picurării lui Samota își păzea turma tocmai în fața lui. Fie din nebăgare de seamă, fie din răutate, ciobanul încălcă pe tărâmul lui Gavril, mânându-și turma pe imașul satului Șopote și creând, cum s-ar zice, un incident de frontieră. </p>
<p> Gavril protestă. Au urmat câteva înjurături și apoi o încăierare în toată regula. Mugind și spumegând ca doi buhai furioși, cei doi protivnici să năpustiră unul asupra altuia, lovindu-se cu cârligile ca cu niște ciomege. Câinii alergară în ajutorul stăpânilor lor. </p>
<p> Lupta a fost crâncenă. In cele din urmă Gavril fu biruit. </p>
<p> Frosa era tocmai de fată, când tânărul păstor, topit de bătae, veni să povestească ștăpâne-sii încăierarea și să-i ceară un leac oarecare, deoarece Toma Strâmbu de mult nu-și mai muncea gândul cu nimic. </p>
<p> Frosa nu scoase nicio vorbă. </p>
<p> Dar, seara, sub cuvânt de a vedea dacă i s-a dat stâlcitului tot ce-i trebuia, se duse în odaia unde fusese adăpostit și-i zise : </p>
<p> — Ascultă, Gavrile, prea multe am avut de suferit din partea acestor Samota! Sângele tău a curs, carnea ta a fost strivită; însă gândește-te că rănile tale sunt și ale mele... Tu zaci aci scuturat de friguri și de dureri în oase; ai fost lovit cu cârligul; dușmanul tău te-a călcat cu picioarele; câinii săi și-au înfipt colții în pulpele tale; însă eu care sânt în fața ta, eu, fiica stăpânilor tăi, sunt de asemenea mistuită de friguri și încă de mult; oasele mi se topesc de dureri și mai crude de cât ale tale, și eu am fost lovită cu cârligul, strivită sub picioare și sfâșiată de câini! </p>
<p> Frosa apucase mânile flăcăului; dogoreala răsuflării sale frigea fața păstorului. Și, în acel moment, ochii verzi aveau ceva adânc și amar ca oceanul. </p>
<p> Se codi o clipă, apoi, luând o hotărâre repede : </p>
<p>   — Ascultă, picurarule, am să te caut, să te vindec, am să-ți dau tot aurul din salba mea și cu el să te duci departe să faci avere ca atâția alții și să te înapoiezi, ca să fii și tu într-o zi un  celnic  mare. Însă trebuie să mă răzbuni răzbunându-te. Ai fost bătut de un păstor d-ai lui Samota. </p> 
<p>   — Am să-l omor! mormăi Gavril. </p> 
<p>   — Asta te privește... Eu însă înfășor în aceeași ură toată casa lui Samota și pe toate slugile lor și tot ce e al lor. Aș voi să-i spulber pe toți de la ăla mai mare până la ăl mai mic, după ce ași fi șters după fața pământului casa lor și după ce i-ași fi făcut de râs ciuntindu-le vitele! Sunt numai o femeie slabă, o fată mare, însă tu o să mă ajuți, nu-i așa? O să mă asculți, nu-i așa? Jură-mi mai întâi că vei păstra taina, jură pe această sfântă icoană! </p> 
<p> Frosa desprinsese de pe perete o icoană înfățișând pe Maica Precista cu Hristos în brațe. O întinse păstorului. </p>
<p> Acesta întinse mâna cam anevoie și zise hotărât: </p>
<p>   — Jur că voi păstra tăcerea; jur că te voiu ajuta; jur că te voiu asculta! </p> 
<p>   — Bine. Ascultă ! Ceata lui Garelia este, pe cât știu, pe aici aproape, pe muntele Vasilița sau în Valea-Caldă. Garelia, este din Gridali. Spune-i că trebuie să iea apărarea satului său;  spune-i că o fată mare cere dreptate de la haiduci... Arată-i rănile tale! Ah, dacă ar putea să vază și rana inimii mele!... Spune-i toată necinstea ce mi-au făcut ai lui Samota: logodna-mi stricată, viața-mi desfăimată, deznădejdea unei fecioare nevinovate, pe care nici un flăcău nu o mai vrea de nevastă... Spune-i tot ce-i vrea; însă caută să-l hotărăști să răpească pe Toli Samota, chiar în noaptea nunții și, auzi! înainte de a fi rămas singur cu Vasilichia Hagi-Steriu, care mi-a furat... Căci era al meu, căci preotul ne binecuvântase logodna din vârsta cea mai fragedă, căci tată-său și al meu își dăduseră cuvântul unul altuia. Gândește-te numai ce frumoasă rescumpârare ar putea să ceară Garelia de la Samota. Ei sunt bogați, și, uite, parcă se tot îmbogățesc cu cât noi sărăcim. </p> 
<p>Vezi, dragă Gavril, n-am tată și mai că nici mamă; toată nădejdea mi-o pun în tine, un sărman păstor de douăzeci de ani... Și, îți jur, pe ce am mai scump pe lume, că mă spânzur, în noaptea de 24 Iunie, dacă nunta lui Toii s-o isprăvi cu bine. Spune-i și asta lui Garelia; el e om cu suflet... Și, ascultă, dacă tu mă vrei, dacă, după ce ți-ai fi făcut norocul cu galbenii din salba mea, ai mai avea plăcerea să iei de nevastă pe fata vechilor tăi stăpâni, pe nefericita Frosa, n-ai decât să spui un cuvânt; am să te aștept și am să te îngrijesc, am să te cinstesc, am să te iubesc, pentru că m-ai fi răzbunat. Am să te iubesc, pentru că fața îți va fi brăzdată de semne care nu s-or șterge niciodată și pentru că rănile  astea ți-au fost făcute de un păstor de-ai lui Samota, precum tot un Samota mi-a făcut și mie o rană ce sângeră ca a ta, și ce nu s-o închide decât atunci numai când oi fi răzbunată*» </p>
<p> Și în acel moment, transfigurată de pasiunea ce-i ardea pieptul, Frosa era frumoasă. Și tânărul păstor simți că în inima sa se mișcă ceva necunosct și desfătător. Se sculă anevoie de pe grămada de lână ce-i ținea loc de așternut. O altă viață i-se înfățișa într-o clipă. $e vedea de acuma negustor undeva, foarte departe, la București, de pildă, unde atâția prieteni de-ai lui făcuseră avere, cu Frosa lângă dânsul. </p>
<p> Gavril se uită lung la fată și-i zise: </p>
<p> — Ai să fii răzbunată, Froso, mă logodesc cu tine; Froso, am să te fac bogată și fericită departe de aici. Primesc salba ta; e zestrea ce mi-o dai de mai înainte. M-oi pricepe eu ce câștig să trag din ea, fii pe pace! Și m-oi înapoia să te găsesc... Da, ai să fii răzbunată, pentru că știu eu unde să-l găsesc pe Garelia, sau mai drept are să mi-1 găsească călugărul Isaia... Toli Samota are să fie prins, iar eu am să-i ciuntesc vitele, și trag nădejdea să scurtez cu o palmă pe ticălosul lui păstor care m-a adus în halul ăsta... Aibi încredere în mine, Froso!... A! ce iute am să mă fac bine acum, pentru ca și tu să te vinfleci de durerea ta ! </p>
<p> Și Gavril făcu o sforțare pentru a se culca iarăși pe așternutul lui, iar Frosa apucă în mâini capul păstorului și-i sărută ochii. </p>
</div>
<div type="chapter" n="18">
<head> CAP. IV. Ospățul Haiducului. </head>
<p> La 18 Iunie, Gavril se îndreptase aproape cu desăvârșire. </p>
<p> Avu o ultimă întâlnire cu Frosa, care îi înmâna un obiect greoi, deși în mic volum, înfășurat într-o batistă. Era salba ei care prețuia aproape vreo 1200 de lei. </p>
<p> Tânărul păstor își primise simbria și-și luase rămas bun de la stăpânii săi, zicând că era în prea proastă stare pentru a-și putea urma mai departe meseria. </p>
<p> Și se duse târâș-grăpiș la mănăstirea S-ta Treime, despre care am vorbit mai sus, — o mănăstire care seamănă foarte mult cu Plumbuita de la marginea Bucureștilor, </p>
<p> Aci întrebă de călugărul Isaia, care va juca un rol însemnat în această povestire. Părintele Isaia era un om cu barba căruntă, roșu la față, cu o statură și o musculatură erculeane, cu un cap de milităroi mai degrabă decât de călugăr. </p>
<p> închiși amândoi în chilia călugărului, cu zăvorul la ușă, vorbiră mult timp încet, și, la sfârșitul sfatului lor, călugărul scoase dintr-o pungă jumătatea unei megidie tăiată într-un chip ciudat și zise lui Gavril: </p>
<p> — Uite, în două cuvinte, ce ai de făcut. Când ei ajunge, prin cutare potecă, înaintea cutărei stânci din Vasilița, (aceea pe care i-o descrisese după ce-i arătase bine drumul ce avea de urmat) să strigi de trei ori pe rând și pe schimbatele ca bufnița și ca gaița. Un om are să se ivească atunci; să-i arăți jumătatea megidiei; dânsul o să aibă cealaltă jumătate din același ban; o să le potrivească și o să te întrebe atunci: «La cine te trimite mâna mângăierei?» Tu să-i răspunzi: «La mâna dreptății, ca să pue în mișcare mâna răsplatei» încolo, să fii pe pace că are să se facă toate după voia ta... Dormi aici ca să pleci mâine în zori de zi cu binecuvântarea mea. </p>
<p> Ziua următoare, flăcăul sui cu chiu și cu vai muntele Vasilița și fu dus în peștera Moșneagului de la munte. Călugărul Isaia, părtaș al bandei, știa că tocmai în ziua aceea Garelia și câțiva tovarăși ai lui era să se ducă acolo sus pentru a reînnoi previziunea de pâine a centenarului și a primi ordinile lui. </p>
<p> Nu din nesocotință arătase călugărul păstorului taina acestei ascunzători misterioase. El văzuse fața umflată și brăzdată de răni a flăcăului; înțelese că n-aveau să se teamă de trădare din partea lui Gavril, care urmărea o îndoită răzbunare, pe a sa proprie și pe a Frosei. De altfel, într-o împrejurare de curând călugărul putuse să aprecieze discreția aceluia pe care îl trimetea la Garelia, — tocmai într-o zi când Garelia, impunând o contribuție forțată câtorva fruntași din Gridali, de la care cerea atâtea merinde, atâtea obiecte de îmbrăcăminte bine determinate, atâtea cartușe de cutare sistem, în fine una din acele rechizițiuni atât de obișnuite în Pind de la haiduci la celnici, Gavril primise să conducă la locul hotărât pe cei doi catâri încărcați cu lucrurile cerute. </p>
<p> La întoarcere, fusese întrebat de către unii: «Pe cine ai văzut? Cum s-a făcut predarea lucrurilor?». El însă a tăiat scurt la toate întrebările, zicându-le «Dacă sunteți așa de curioși, n-aveți decât să vă duceți să vedeți». </p>
<p> Și fiindcă, din întâmplare, călugărul Isaia se afla la Gridali, el care era informatorul haiducilor, în momentul când Gavril se întorcea din expedițiua sa, răspunsul lui îi plăcuse. </p>
<p> Așadar Gavril fu băgat în vizuina haiducilor, nu însă în acea parte a peșterei care era ocupată de Moșneagul de la munte. Cu toate acestea, bătrânul putea să-1 audă ce spune fără a fi văzut. </p>
<p> Patru oameni erau aici împreună cu acela care îl primise după semnalul ce imita strigătul bufniței și al gaiței și după încercarea megidiei; patru oameni cari se pregăteau să mănânce un miel fript, stropit cu un burduf de vin grecesc. </p>
<p> Hainele acestor oameni erau roase și ieșite de soare. Fustanelele lor prăfuite luaseră culoarea drumurilor mari, de sigur nu de nevoie, ci pentru că la acești oameni era un fel de hotărâre de a-și da aerul unor soldați cari se întorc de la o expediție glorioasă și depărtată. Altfel în peșteră se găsea un vestiar complet,-prevăzut cu elementele necesare pentru orice deghizare. </p>
<p> Ca contrast însă, arme strălucitoare și ținute cu multă îngrijire scânteiau la cingătoarea lor și, lângă dânșii, stau rezemate puști de războiu de sistemele cele mai bune. Pe piepturile lor se resfirau cu mândrie sculele haiducului: lanțuri de argint așezate în formă de eghilete și largi plăci de argint aurit, pe care era scoasă in relief și cizelată imaginea vreunui sfânt. </p>
<p> Pe tăblița căpeteniei Garelia era reprexentat tâlharul cel bun pe cruce. Această căpetenie era de o frumuseță bărbătească nespusă: în toată puterea vârstei, bine potrivit la stat, cu fața arămie, cu trăsurile fine și totodată pline de energie, cu niște admirabili ochi albaștri, limpezi și curați. </p>
<p> Dimpotrivp, locotenentul său, Despali, era de o urâciune monstruoasă, cu trupul mai tot în trunchi, cu niște brațe păroase de o lungime fără măsură și cu niște pulpe vânjoase ale căror mușchi răsăreau în muchi pe picioarele sale scurte și strâmbe, cu nasul turtit, cu fruntea strâmtă, cu niște ochi șașii și din care unul era zgâit de o scursoare lacrimală: un adevărat goril cu talpele picioarelor enorme și diforme, înzestrat însă cu cei mai frumoși dinți din lume, pe carr și-i arăta intr-un veșnie zâmbet de bunătate. Ai fi crezut că e zâmbetul lui Saint Vincent de Paul, care fusese tot atât de nedreptățit de natură. </p>
<p> Al treilea, Cianaca, era un lungan slab ca un schimnic, cu picioarele de cocostârc, tipul fizic al lui Don Quijote, un om sprinten și hotărât, a cărui memorie poseda cel mai vast repertoriu de povești de haiduci, o comoară neprețuită de erudiție profesională. </p>
<p> Al patrulea, Gurguli, putea fi privit ca un veteran în această meserie în care nu prea dâinuește mult omul. </p>
<p> Putea să fie de vreo cincizeci de ani, cu figura și coama leului, una din acele mândre urâțenii ca a lui Mirabeau sau Danton, pe care femeile le preferă frumuseței, și un aer de demnitate și de liniște, care ar ședea bine unui mitropolit. </p>
<p> Avea un respect foarte mare pentru bătrâna sa mama, căreia îi făcea parte pe jumătate din ce câștiga. </p>
<p> Restul bandei, compus din vreo doisprezece voinici încă, se afla la o depărtare de câteva ore de aici, la locul zis Piatra-Roșie. </p>
<p>   — Băiete, zise Garelia, așează-te la masa noastră. Din toată inima dăm ce avem mai bun aceluia care e trimes de mâna mângâerei la mâna dreptăței, aceluia care aduce semnul părintelui Isaia. Apoi mi-aduc aminte că tu ne-ai adus merinde, acum câtva timp. </p> 
<p>   — Am venit aci ca să fac o rugăminte, răspunse Gavril; n-am să pun pe limba mea niciun dumicat de mâncare, niciun strop de băutură înainte de a mi se fi ascultat rugămintea. </p> 
<p>   — Vorbește fără sfială, voinicule! Iar tu, Cianaca, ține mielul lângă jăratic. Om mânca după ce om asculta pe acest flăcău. </p> 
<p> Și Gavril vorbi fără a fi întrerupt. </p>
<p> După ce isprăvi, din fundul peșterei, ca și când geniul Vasiliței își dedea părerea în această consultare, străbătu o voce răgușită, îngrozitoare, sepulcrală, care zicea : </p>
<p>   — Băiatul poate să se așeze la ospățul haiducului. Protecțiunea Moșneagului de La Munte se întinde asupra lui și asupra Frosei Strâmbu. </p> 
<p> O clipă, un fel de groază sfântă îngheță măduva în oasele lui Gavril. Insă, întorcându-se spre fundul peșterei, strigă cu o frumoasă aprindere tinerească: </p>
<p>   — Binecuvântat să fie Moșneagul de la Munte. Apoi se așeză la ospățul haiducului. </p> 
</div>
<div type="chapter" n="19">
<head> CAP. V. Un mort și două dispărute. </head>
<p> Am spus că o mare harababură, o zarvă ne mai pomenită se făcuse în casa lui Strâmbu, după ce bătrânul Simu tăiase cozile celor doi catâri. Insă cineva n-a mai știut nimic despre acest eveniment, afară numai dacă în cealaltă lume se mai află cine să-și bată capul cu ce se petrece pe aici, și acest cineva a fost Toma Strâmbu. </p>
<p> Alcoolul își făcuse efectul, voit, poate, și când Talia intră ca o vijelie în odaia bărbatului ei pentru a-i vesti acest nou ultraj, ea ghicise de unde venea lovitura, fără a ști că vitele lor fuseseră ciuntite spre răzbunare — Toma nu răspunse la strigătul ei. </p>
<p> Talia îl zgudui, el nu se deșteptă. </p>
<p> Murise. </p>
<p> Iar două sticle goale, în ajun pline cu rachiu, spuneau în deajuns de ce murise. </p>
<p> Și gropița șe sâpă pe obrazul drept al Taliei. Râdea oare? Da, râdea gândindu-se la viața fericită ce avea s-o ducă la Larisa. </p>
<p> Iute însă își încruntă fața, potrivit împrejurării, pentru a se duce să spue Frosei că rămăsese orfană. Cei trei copii, printre care și Telamon, acum în vârstă de vro 14 ani, erau prin curte unde făceau împreună cu argații fel de fel de închipuiri asupra aventurei catârilor. </p>
<p> Insă odaia Frosei era goală. </p>
<p> Grecoaica găsi, înțepată pe pernă, o fâșie de hârtie pe care erau scrise aceste simple cuvinte: «Am plecat ca să nu mă mai întorc». </p>
<p> Soția rea își iubea fata, confidenta amărăciunilor ei. </p>
<p> Și cu ochii țintă, privind fără a vedea, repetă tare, fără să sfârșească cuvântul, ca o melopee, cu opriri măsurate : </p>
<p>   — A plecat! Pentru ce a plecat?... A plecat! Pentru ce a plecat ? </p> 
<p> De odată înțelese : Frosa o judecase și o osândise. Și mustrarea de cuget, o îndoită mustrare, îi sfâșie inima... </p>
<p> Atunci se repezi ca o nebună în curte și începu să zbiere: </p>
<p>   — Copiii mei, sărmanii mei copii, tatăl vostru a murit și sora voastră a plecat! </p> 
<p> Apoi își pierdu mințile. În puterea nopții deschise poarta ogrăzii și începu să alerge pe câmp pentru a-și găsi pe Frosa.  </p>
<p> Dar porni așa deodată încât toți rămaseră încremeniți, în loc de a se gândi să Se ia după dânsa. Micul Telamon țipa de-ți sfâșia inima, cei doi frați mai mari dăduseră fuga în odaia tatălui lor, răscoliseră camera surorii lor. Buimăciți se duceau și veneau plângând de la odaia tatălui mort la odaia surorii dispărute. </p>
<p> Și numai târziu de tot unul dintre copii se gândi să întrebe : </p>
<p>   — Dar mama, ce face ? </p> 
<p> Și, aprinzând torțe, se puseră să cutreiere satul strigând: </p>
<p>   — Mamă !... Froso !... Mamă !... Froso !... </p> 
<p> Și nimic din toate acestea nu s-ar fi petrecut, și în ziua aceea, casa lui Strâmbu ar ti fost poate în bucurie pentru nunta Frosei cu Toli Samota dacă Talia Diamandopolo n-ar fi fost o desfrânată. </p>
<p> Insă bieții copii și însuși Telamon, născut dintr-un îndoit adulter, nu la asta se gândeau. Victime ale destrăbălărei mamei lor, plîngeau după această mamă : </p>
<p> — Mamă!... Mama!... </p>
<p> Și plângeau după neîndurata lor soră : </p>
<p> — Froso!... Froso!... </p>
<p> Și fără o lumânare aprinsă, fără un creștin care să-l vegheze, tatăl mort, sinucisul cu alcool, zăcea colea în casa lui, între cele două sticle goale, cele două sticle ucigașe, pe când vecinii eșeau la ferestre atrași de aceste strigăte : </p>
<p>Mamă!... Froso’... Mamă!... Froso!...» </p>
<p> Dar unde era mama lor? </p>
<p> Unde era sora lor? </p>
<p> înainte de a le urma, să ne întoarcem iar spre celălalt sat, spre Șopote, unde se desfășură o scenă la fel, de vreme ce un tată, frați, rude, prieteni, toți invitații unei nunți se răspândesc prin sat și răscolesc toate colțurile strigând : «Toli!... Toli!...» ; pe când acelea care, in casa lui Samota, varsă sau înghit lacrimi nefolositoare, o mamă, o mireasă, o soră, plâng cu hohote și suspină și ele : «Toli! Toii !...» </p>
<p> Și n-ar fi strigat «Toli !... Toli!» precum n-ar fi strigat nici «Mamă! Froso!»  dacă Talia Strâmbu, fata bătăușului din Tesalia Diamandopolo, ar fi fost o femeie cinstită, fie din firea ei, fie de teama cântecului, de vreme ce în Pind teama de cântecul batjocoritor este începutul înțelepciunei. </p>
</div>
<div type="chapter" n="20">
<head> CAP. VI. Frosa a văzut, Frosa a pipăit. </head>
<p> Unde era Frosa, la ora aceea când sărmanii săi frați o cântară prin ulițile satului Gridali, o vom spune înainte de a urma pe mama lor, pe care cei vechi ar fi crezut-o predată biciurilor Eriniilor. </p>
<p> Tânăra era departe, sub stele, mergând mână în mână cu Gavril care o ducea prin potecile sălbatice spre peștera Moșneagului de la Munte, a acestui cap misterios al haiducilor din Pind, mult mai cu adevărat «Rege al Munților» de cât eroul romanului satiric al lui Edmond About. </p>
<p> Cu câteva zile mai înainte, pentru scopuri cunoscute numai de el, fără să dea nimănui nici o lămurire, centenarul hotărâse, în urma celor spuse de păstor, ca Frosa să vină cu el în ascunzătoarea lui, chiar în noaptea în care Toli Samota avea să fie răpit, însă pusese condiția ca ea să vie din propria ei voință: rămânea ca Gavril s-o înduplece. </p>
<p> Și fără codire fata se supuse. </p>
<p> In ajunul S-lui loan, păstorul întorcându-se sub un cuvânt oarecare la stăpânii pe care îi părăsise, ii zisese: </p>
<p> Mâine ai să fii răzbunată; trebue însă să mă urmezi acolo unde te cheamă acela care are să te răzbune. </p>
<p> Încrezătoare, fata fugise d-acasă pentru a se întâlni cu Gavril, îndată ce întunericul nopții făcuse cu putință fuga ei. </p>
<p> De o înapoiere la casa părintească nici nu mai putea fi vorba; ea știa că o fată mare nu se mai întoarce la căminul părintesc, după ce l-a părăsit in puterea nopții. Să fie și dânsa batjocorită cu vreun cântec și arătată cu degetul, asta nici odată ! De aceea înfipsese în pernă acea fâșie de hârtie, pe care, fără nici o înțelegere cu Gavril, scrisese: «Am plecat ca să nu mă mai întorc!» </p>
<p> Unde o ducea habar n-avea, când Gavril, făcând un ocol, în loc de a se sui drept spre Vasilița, o scoase deodată în fața satului Șopote, adică a acelui sat a cărui vedere s-ar fi părut că trebuia să-i fie cruțată mai mult decât orice. </p>
<p> înăbuși un strigăt de uimire și de groază când, de la marginea unei pădurici, zări, înaintea ei, la mai puțin de două sute de metri, casa lui Samota, strălucitoare de lumină ca o biserică in ziua de Paști, când auzi chiotele de bucurie, cântecele lăutarilor, pocnetele de pușcă prin care se manifesta veselia. </p>
<p> — Să mergem înainte, zise Frosa. De ce m-ai adus aici ? </p>
<p> — Ba nu, să stăm ! răspunse Gavril. Îndată ai să vezi ceva care o să-ți facă mare. plăcere. Ai încredere în mine și o să-mi mulțumești. </p>
<p> Așteptarea fu lungă. Frosei îi zvâcneau tâmplele. Colea jos, ferestrele văpăeau ca cuptorul unui brutar când e aprins; pe acest câmp luminos răsăreau figuri de oameni lămurit văzute. Nuntașii ieșeau să răsufle un moment aerul răcoros al nopței. Odată se ivi mireasa, ușor de cunoscut după găteală și mai ales după strălucirea firelor de beteală. </p>
<p> Frosa scrâșni din dinți și își înfipse unghiile in brațul lui Gavril. </p>
<p>   — Uită-te, mai uită-te încă! îi zise acesta. Cu cât vei suferi mai mult acum, cu atât vei fi mai fericită îndată. </p> 
<p> Din când în când ieșeau oameni din curtea lui Samota și se făceau nevăzuți în întuneric, cum treceau de zona luminoasă. </p>
<p>   — Uită-te bine, repetă Gavril, căci momentul se apropie de sigur. </p> 
<p> Și Frosa se uită atât de neclintit încât casa lui Samota juca înaintea ochilor, apoi totul se tulbura printre lacrimile de necaz ce i se strecurau pe obraz. </p>
<p> Gavril se trântise jos și, lipindu-și urechea de pământ, ascultă. </p>
<p> Deodată sculându-se smuci tare brațul fetei spunându-i numai atâta : </p>
<p>   — Bagă de seamă ! </p> 
<p> In dreptul lor venea un zgomot de pași iuți și ușori, de picioare încălțate cu opinci. </p>
<p> De trei ori pe rând Gavril făcu ca bufnița și ca gaița; de trei ori pe rând strigătul bufniței și strigătul gaiței îi răspunse. </p>
<p> Apoi niște năluci se iviră din întuneric. </p>
<p> Trei oameni târau pe un al patrulea, cu un căluș la gură, cu ochii legați, cu coatele strânse la spate. </p>
<p> Cortegiul pătrunse în pădure, unde se vârâră de asemenea și cei doi tineri, și se opri un moment. Iute, Gavril aprinse un chibrit. </p>
<p>   — Îl cunoști? zise încet Frosei. </p> 
<p> O ! da, îl cunoștea... Și se repezi ca și cum ar li vrut să sfâșie pe Toli cu ghearele. </p>
<p> Insă o voce o opri, o voce necunoscută, a lui Garelia. </p>
<p>   — Nu face prostii! Jos mânușițile, frumușico! Nu-i de stricat o marfă atât de scumpă ! </p> 
<p>   — Numai să pun mâna pe el, să-l pipăi, fără să-i fac rău ! </p> 
<p>   — Gustul ăsta poți să ți-1 faci, însă, iute, căci n-avem timp de pierdut! </p> 
<p> Și Toli Samota, care nu putea nici să vadă, nici să să auză, Toli Samota care părea că e un somnambul încă uluit de ce i se întâmplase și care își pierduse sentimentul realității, Toli Samota tresări la atingerea unor degete subțirele, reci ca degetele unui mort, care îi pipăeau fruntea și bărbia pe care curgea în șiroaie o nădușeală fierbinte, cari se vârau pe sub căluș și pe sub banda de la ochi pentru a pipăi mai bine. </p>
<p>   — Și acum, destul, zise șeful. Toma necredinciosul n-ar fi cerut mai mult pentru a crede. </p> 
<p> Atunci Despali luă iar în cârcă pe ostatic, care pentru acel trunchi herculean cântărea cât o pană. </p>
<p> Și hoțiii dispărură în bezna codrului. </p>
<p>   — Colo jos, nu le trece prin gând ce s-a întâmplat, zise Gavril, care se înapoiase cu Frosa la marginea pădurii, în fața satului. Aș avea vreme să fac ceva. Insă ai avea tu curajul să rămâi singură aici câteva clipe ? </p> 
<p>   — Dacă e vorba să le mai facem și alt rău, du-te, zise Frosa. </p> 
<p> Unde era acum fata fricoasă, care, în casa ei bine încuiată, după obloanele închise și drugii de fer dormea cu fața la perete, a cărei inimă bătea la auzul zgomotului făcut de un șoarece, atât era plină de năluci închipuirea ei în întuneric ! </p>
<p> Gavril alergă mai întâi în fuga mare, apoi se târâ ca un șarpe. Se apropie astfel de caii și de catârii priponiți, după cum am spus, lângă uluci, însă pe din afară pentru a nu umple ograda. A putut să se încredințeze că vitele erau păzite numai de un singur om, în care, după statură, recunoscu tocmai pe păstorul lui Samota care îl bătuse așa de crunt și ale cărui lovituri îi lăsaseră pe față urme neșterse. Ce bine se nimerea! </p>
<p> Dușmanul sta cu spatele spre el, uitându-se printre uluci la nunta din casa stăpânului său. </p>
<p> Gavril se năpusti asupră-i cu cuțitul ridicat. </p>
<p> Cuțitul se lăsă în jos. Omul dădu din mâini și se lungi la pământ fără nici un strigăt, cu gâtul tăiat până la os. </p>
<p> Apoi, una, două, apucând de coadă un catâr și apoi un altul, Gavril le-o tăie de la rădăcină, cum avea s-o facă, spre răzbunare, și Simu la casa lui Strâmbu, am descris această scenă. Și azvârli cu putere cionturile sângeroase în împrejmuire. </p>
<p> Și pe când vitele ciuintite, rupându-și căpăstrul, o luau la fugă, Gavril alergă să regăsească pe Frosa. </p>
<p> — Și acum să fugim iute! </p>
<p> Și prin potecile din pădure, unde ori ce urmărire era imposibilă în timpul nopții, târâ pe fată spre Vasilița, lăsând departe pe oamenii, cari, alergând la zgomotul făcut de vitele scăpate, găsiseră cadavrul păstorului înjunghiat și se răspândeau în dreapta și în stânga pentru a descoperi pe ucigaș, fără ca nimic să le arate încotro apucase. De altfel, întunericul îi împiedica de a împinge prea departe cercetările. </p>
<p> Dar câinii casei? </p>
<p> Câinii au prea mult de lucru în bucătărie, într-o zi de nuntă, ca să mai aibă ș] altă grijă. Nu văzuseră nimic, nu auziseră nimic, nu mirosiseră nimic. </p>
<p> Și după puțin fugarii se opriră ca să răsufle. Și atunci, luându-se în brațe, a fost o strânsoare nebună care îi zdrobi piept la piept, pe când buzele Frosei se striviră de buzele lui Gavril, într-un sărutat atât de sălbatic în cât sângele le curse și li se amestecă in gură. </p>
<p> Și bolidul orbitor, care în momentul acela îngheța de groază atât pe bătrânul Simu cât și lumea de la nunta tragică, acest semn de pe cer nu făcu nici să tresare pe cei doi tineri înlănțuiți: strânsoarea lor nu slăbi de fel;nu, au stat să soarbă întâia lor sărutare de amor, care era o sărutare de ură satisfăcută, căci amândoi erau răzbunați. </p>
</div>
<div type="chapter" n="21">
<head> CAP. VII. în care muntele este un templu. </head>
<p> Zorii albeau creștetele munților, pe când valea era încă în umbră; cuiburile se deșteptau când Gavril și Frosa sosiră înaintea peșterei centenarului. </p>
<p> Semnalul fu dat, cele trei strigăte de bufniță alternară cu cele trei strigăte de gaiță; însă nici Garelia nici Despali, nici Cianaca, pe care îi știm ocupați cu Toli Samota, nici Gurguli, încurcat cu altă treabă, nu veniră să primească pe cei doi tineri. Frosa rămase uimită văzând că le iese înainte un om cu potcap și cu rasă. Gavril recunoscu îndată pe călugărul Isaia. </p>
<p> — Grăbiți-vâ, copii, căci avem foarte puțin timp pentru voi. </p>
<p> Frosa întrebă pe Gavril cu privirea. Acesta dete ușor din umeri și clătină din cap. </p>
<p> Ca și fata, nici el nu știa ce voiau de la dânșii; o întrecea pe Frosa doar cu atâta că știa cel puțin la cine era. </p>
<p> Veniți după mine, zise călugărul. </p>
<p> Și luând in mână o torță aprinsă înfiptă într-o crăpătură a stâncii, intră înaintea lor în peșteră. </p>
<p> După ce făcură mai multe cotituri, deteră de o scară care ducea la o galerie superioară. </p>
<p> O urcară cu băgare de seamă; apoi călugărul o trase după el și dădu brânci unui bolovan, care, invârtindu-se în jurul său ca ușa de piatră a vilei ezoterice a magului Hasdeu la Câmpina, îi lăsă să treacă. </p>
<p> Deschide-te, dafin! </p>
<p> Și cei doi tineri rămaseră uimiți. Credeau că visează. Se vedeau într-o încăpere aproape rotundă, cu desăvârșire uscată, cu bolta acoperită de criștale albe și transparente ca alabastrul. Pământul bine netezit era așternut cu covoare moi. De-a lungul pereților erau așezate în bună rânduială lucrurile cele mai nepotrivite : arme, munițiuni, haine, albituri, velințe, cutii de conserve, tot ce ar fi făcut fericit pe Robinson în insula sa. O duzină de lumânări puse în tot atâtea sfeșnice de argint luminau această peșteră a lui Ali Baba, antrepozitul general, visteria haiducilor. </p>
<p> La mijloc, un fel de altar format dintr-o lespede firească stând în echilibru pe o bucată de stâncă cal-caroasă. Pe acest altar druidic, pe o țesătură scumpă, între două cunune de studeliță, e o cruce veche împodobită cu filigrane de aur și cu smaralde. </p>
<p> Pentru a doua oară, Frosa întrebă pe Gavril cu privirea. Pentru a doua oară, acesta clătină capul dând ușor din umeri. </p>
<p> Călugărul Isaia le zise atunci: </p>
<p>   — Copii nu vă temeți. Aci sunteți la bătrânul care împarte răsplata și pedepsele; sunteți la acela care drege nedreptățile. Tu, Gavril, ai auzit, dar n-ai văzut pe moșneagul de la Munte: tu, Froso, nu știi nimic despre acest patriarh al omenirii, care a îngăduit răpirea dușmanului tău. Priviți! </p> 
<p> Și călugărul, dând la o parte o perdea, care ascundea o cotitură a peșterei, cei doi tineri se înghesuită unul intr-altul zărind pe centenarul stând cu picioarele încrucișate pe un morman de lână cu care se amesteca barba și părul său alb ca zăpada. Înțepenită pe un băț lung, înfipt înaintea lui, se ridica mâna justiției, mâna cea de mumie. </p>
<p> Și fiindcă, în înfiorarea ei. Frosa înmărmurită, aproape leșinată, era să cază în brațele lui Gavril, vocea de dincolo de mormânt se făcu dulce ca vocea unui răsbunic aplecat peste leagănul strănepotului său. </p>
<p>   — Fiica mea, zicea această voce, ți-ai dat salba păstorului Gavril ca sâ se ducă să-ți pregătească un cămin cinstit, însă, pentru ce știi... și pentru ce sper că nu vei ști niciodată, să mai rămâi în acest ținut ar fi pentru tine cel mai mare chin și cel mai nemeritat. Ai urmat de bună voie pe acest flăcău; nu trebue să te mai desparți de el nici odată. Însă vreau să fiți uniți prin legăturile unei căsătorii ascunse, cu putere înaintea Dumnezeului părinților noștri. Așa dar acest călugăr are să vă binecuvinteze. Iar eu am să-ți dau zestrea... Totul s-a regulat; pașapoartele voastre sunt aici sub nume mincinoase. Isaia are să vă spună îndată cum veți putea să ajungeți cu bine la Salonic, apoi pe ce drum să apucați pentru a vă îmbarca pentru America, unde s-au mai dus atâția frați de-ai voștri din Pind, cari n-aveau, sărmanii, pentru a se apuca de treabă acolo, cele cinci sute de lire turcești ce le dau Frosei Strâmbu... și pe cari am să le iau de la Samota. </p>
<p> Centenarul făcu o pauză. </p>
<p>   — Și acum, îi zise într-un mod solemn, consimți, fata mea, să iei de bărbat pe acest tânăr? </p> 
<p>   — Da, zise Frosa într-o adiere. </p> 
<p>   — Dar tu, voinice, consimți să iei de nevastă pe această fată ? </p> 
<p>   — Din toată inima, taică, consimt! zise Gavril tare. </p> 
<p>   — In numele legii haiducului, suverană în aceste locuri, Gavril și Froso, vă unesc. Să dea Dumnezeu să se nască din voi o seminție de bărbați voinici și de femei neprihănite! Să dea Dumnezeu ca limba strămoșilor noștri să deștepte gândirea copiilor ce veți naște. Uită pe celălalt, Froso! Adoptându-te, te desfac de legăturile grecești! Să fie deci o mică Armânie sub liberul vostru acoperiș din Lumea-Nouă... Am isprăvit!... Părinte, ți-e rândul, fă slujba!... Dă-mi însă mâna mea dreaptă ca să-mi fac cruce! </p> 
<p> Și călugărul scoase din băț mâna mumificată. </p>
<p> Centenarul o apucă cu stânga, și, pe când părintele Isaia spunea pe românește rugăciunile principale ale cununiei, iute, însă fără a uita schimbul verigelor, cari erau două inele minunate șterpelite de la niște turiști englezi, Moșneagul de la Munte își făcu crucea cu dreapta sa moartă. </p>
<p> — Te chem în sprijinul nostru, zise, nume sfânt al dreptului care ai voit a-ți da sufletul între doi tâlhari, cel bun, căruia ne închinăm, cel râu, de care ne lepădăm. lăsîndu-1 haiducilor greci... In numele Tatălui, și al Fiului și al Sfântului Duh, Amin! </p>
<p> Apoi întinzând mâna pedepsită pentru o fără de lege împotriva neamului, această mână vinovată, însă răscumpărată prin supliciul consimțit, acela pe care îl putem considera ca pe geniul Pindului, om și simbol totdeodată, binecuvântă pe cei doi soți. </p>
<p> Și Gavril, apoi Frosa, aplecându-și frunțile încununate cu studeniță, îndrăzniră să sărute mâna îngrozitoare. </p>
<p> Călugărul își scoase patrafirul. </p>
<p> — Și acum, iute, plecați! le zise dându-le o pungă grea și pașaportul. Plecați, copii, și fără a șovăi, fără a pierde un minut. . </p>
<p> Și ducându-i până afară, le dete toate explicațiile trebuincioase, arătându-le o potecă care ducea la un sat, la marginea căruia îi aștepta unul dintre ai lor cu cai. </p>
<p> După ce se văzură singuri: </p>
<p> — Privește, drăguța mea nevastă, zise Gavril, brazii își apleacă crengile la adierea vântului pentru a ne saluta... </p>
<p> — Da, și păsărelele sunt lăutarii nunței noastre. </p>
<p> — Adineaori muntele ne-a dat florile sale... </p>
<p> — Acum ne împrumută cântecele sale... </p>
<p> — Zăpada îl încunună, albă ca studenițele sale. </p>
<p> — Și piticii din stâncile sale au deschis o vână de aur pentru a-mi face zestrea! </p>
<p> Iată partea poetică a rasei. Insă Frosa desvălui deodată partea practică. Și Gavril tăie scurt cântecul de mulțumiri prin această reflecție : </p>
<p>   — Cele cinci sute de lire trebue să le ascund bine in cingătoare împreună cu salba, ca să nu mi le fure. </p> 
<p>   — Ori cum, replică zâmbind mireasa cu ochii verzi, nu ceata lui Garelia. </p> 
<p> Și începu să râză. </p>
<p>   — Vezi că mi s-au vindecat rănile, zise Gavril. </p> 
<p>   — Rănile tale?... A, da, așa e... dar și ale inimei mele s-au vindecat... </p> 
<p> Mână în mână, coborau poteca haiducului, poteca dragostei, poteca bucuriei, poteca uitării. </p>
<p> Ascultați vechiul cântec al Pindului, — Frosa cânta încet «Iarba uitărei»: </p>
<p> Sus pe munte e o cruce,</p> 
<p> Tocmai sub cruce e o floare, </p>
<p> E o floare, o minune, </p>
<p> Este iarba uitării: </p>
<p> Care oaie se duce și paște, </p>
<p> De mielul său iși uită, </p>
<p> Se duc cele întristate și o miros </p>
<p> Și de iubiți își uită. </p>
<p> Și cu ce glas cântă versul din urmă! Insă vocea ei se făcu mângâioasă pentru a isprăvi doina. </p>
<p> O mirosii și eu, sărmana, </p>
<p> Și tot nu-mi trece dragostea, </p>
<p> Nu-mi trece dragostea ce am </p>
<p> Pentru un voinic picurar. </p>
<p> Tânărul păstor a înțeles, tânărul păstor a mulțumit. Și fiindcă nu o să mai vedem nici pe Gavril nici pe Frosa, să le urăm călătorie bună și mult noroc in Statele-Unite, unde, pentru liniștea lor, nu vor ști nimic de urmarea povestirei noastre. </p>
</div>
<div type="chapter" n="22">
<head> CAP. VIII. În care muntele este un pretoriu. </head>
<p> Nu trecuse jumătate de oră de când Gavril și Frosa plecaseră de la peșteră, și călugărul Isaia sta uitându-se în zare, când deeodată scoase un suspin de mulțumire văzând că se ivesc de după o stâncă acel Gurguli cu botul de leu pe care l-am prezintat deja cititorilor noștri și împreună cu dânsul un băiat de vreo 16 ani, acel născocitor al planului de răpire al lui Toli, pe care cititorii nu-1 cunosc încă și care își luase, fără sfială, numele de Salamura, vestit în poveștile haiduciei locale. </p>
<p> Acest neo-Salamura era foarte mărunt. Statura lui n-avea mai mult ca 1 metru și 50, sămănând faimosului brigand francez Cartouche care n-avea mai mult de patru picioare și șase palme. </p>
<p> Insă acest corp subțirel, tras ca prin inel, vorba românului, era numai sprinteneală, agerime, mlădioșie, șiretenie, o veveriță, o vrabie zglobie, un fum, cu acestea s-ar putea mai bine asemui veniaminul cetei lui Garelia. </p>
<p> Fusese crescut de o haită de țigani găinari. Îl răpise când era mic de tot? Li-1 dase cineva? Nu se știe. </p>
<p> Lucrul este că-1 crescuseră foarte conștiințios. La vârsta de 12 ani, n-avea pereche pentru a șterpeli, într-o îmbulzeală de lume, un ceasornic din buzunar și o pungă din cingătoare. </p>
<p> încă de p’atunci însă avea gânduri mari, și la cel dintâi prilej o șterse de la primii stăpâni, după ce, în semn de adio, îmbrânci într-o prăpastie căruța și cei trei cai furați cari îl purtau prin lumea largă. </p>
<p> Și izbuti să fie primit de Garelia, la care găsea o organizație metodică și putința de a îndeplini cu vrednicie prea cinstita meserie de haiduc. </p>
<p> Cu înfățișarea lui nevinovată, cu părul lui cârlionțat și cu nasul ridicat în vânt l-ai fi luat drept un băiat de strană de la vreo biserică. Pe brațul stâng avea un tatuaj straniu, un munte deasupra căruia sta o coroană regească, ceea ce-1 făcea să fie foarte mândru, fâcându-și în privința asta ideile cele mai ciudate. </p>
<p> Deocamdată Salamura ținea de picioare o femeie legată și încătușată pe care zdravănul Gurguli o purta în cârcă. </p>
<p> Și această femeie era Talia Strâmbu, mama Frosei. </p>
<p>   — Părinte, ce păcat că binecuvântarea ta nu poate să mă întărească, să-mi dea putere, zise ștrengarul. Mă simt atât de ostenit, că ți-aș cere-o îndată... Nu știi cât atârnă de greu picioarele unei grecoaice... Incă de le-ați fi făcut bucăți și mi le-ați fi dat să le duc unu câte unu ! Zău, n-aș fi fost bun de hamal! </p> 
<p> Gluma asta sălbatică nu plăcu călugărului. </p>
<p>   — Ai fi bun să te trag de urechi, ștrengarule, care nu ești niciodată serios! răspunse răstit. </p> 
<p>   — Ca pe cai, după o cale lungă? M-ai freca și pe ochi, nu e așa?.. Da, las că știu eu leacul pentru oboseală. </p> 
<p> Și ștrengarul se dase roarta ca cioroii, apoi sări peste cap odată îndărăt și încă odată înainte și, c-un aer de smerenie caraghioasă, veni să sărute mâna pe care călugărul i-o întinse cu greață. </p>
<p> Gurguli, mereu grav ca un mitropolit, ducea femeia. Nicio picătură de sudoare nu se rostogolea pe fruntea lui de bronz, în ciuda suirii pe munte cu o astfel de povară pe el. </p>
<p> Și la ce oare se gândea în acel moment veteranul? </p>
<p> Se gândea la mă-sa. Tribul Fărșeroților, al românilor nomazi din cari făcea parte, sosise în partea locului, dincolo de muntele Ou; avea s-o vază în curând, după o despărțire de mai multe luni. </p>
<p> In colo el se supunea mai marelui său, cum un oștean se supune căpitanului său. Du-te și se ducea, omoară și omora. </p>
<p> — Să stai aci, zise călugărul lui Salamura, care, scoțând din cingătoare o jumătate de duzină de arșice, începu să se joace cu ele asvârlindu-le-n sus ca pe niște pietricele cu o măiestrie neîntrecută. </p>
<p> — N-au încredere în mine... una, două, trei... Se ascund de Salamura... câte două, câte patru, câte șease !... Nu-i  vrednic să vază gogorița care sperie corbii... cu amândouă mâinile, cu o mână!... pe dervișul cu capre care se lăfăie colea sus... cu ochii închiși, cu ochii deschiși!... încai de ți-ar fi drag să te apropii de acest sperie-moartea!.. pe la spate, pe sub picior... hop ! săriți arșicilor. </p>
<p> Femeia fusese târâtă în peșteră de către Gurguli și călugăr. Apoi fu ridicată, prin scară, în peștera superioară unde, leșinând, căzu înaintea altarului. </p>
<p> Întâmplarea ajutase minunat pe Gurguli si pe Salamura, care fuseseră însărcinați s-o răpească. </p>
<p> Pândeau în apropierea casei, așteptând ocazia care n-ar fi putut să se ivească înainte de a se face ziuă, când deodată în miezul nopței Talia eși afară strigând: «Copiii mei, sărmanii mei copii. Tatăl vostru a murit și sora voastră a plecat!» Ștrengarul i-a cunoscut îndată vocea, pentru că, cu două zile înainte, deghizat în fată, se introdusese în casa lui Strâmbu sub pretext de a cumpăra lână de la el. </p>
<p> O lăsară să se depărteze puțin de casă, apoi, văzând că grecoaica nu era urmată de nimeni, se năpustiră asupra ei. într-o clipă îi puseră un căluș în gură și o legară cobză. </p>
<p> Gurguli o luă dup-aceea în cârcă, după cum Despali făcuse cu Toli Samota. </p>
<p> Talia era ca moartă. În tot timpul greului urcuș a trebuit să fie purtată într-una în spinare, fie de Gurguli singur, fie ajutat de Salamura, care cânta cântecul lui Niși : </p>
<l> Măi Niși, închide-ți-s-ar poarta, </l>
<l> Iți va zice fiul «patera»; </l>
<l> Mai bine luai una din neamul tău. </l>
<l> Ca să-ți zică fata «tată» </l>
<p> Insă ursuzul de Gurguli îi tăie pofta de cântare zicându-i : </p>
<p>   — Ia ascultă, spurcăciune, când ei putea să ne spui ce naș te-a botezat, atunci ei putea să urmezi cântecul... Până atunci, fă bine și mai taci. </p> 
<p> Și fiindcă obraznicul de Salamura îi replică : </p>
<p>   — Mă rog, pe cumătră asta nu care cumva o cari pentru Moșneagul de colea de sus? </p> 
<p> Gurguli, fără a lăsa din spinare pe nenorocita, aplică lui Salamura un picior în partea posterioară a fustanelei. </p>
<p> Să ne întoarcem însă în peștera visteriei. </p>
<p> Cu câte-va cuvinte spuse încet, Gurguli povesti Moșneagului de la Munte peripețiile răpirii, fără a uita moartea lui Toma Strâmbii, ciuntirea catârilor de către un necunoscut — desigur nu putea să știe că lovitura venea din partea păstorului Simu, — și, în sfârșit, deznădejdea copiilor în căutarea mamei și a surorii lor. </p>
<p> In timpul ăsta, călugărul deslegase pe grecoaică și-i scosese călușul din gură. Ea începu să-și vină în fire. </p>
<p> Deodată însă dete un țipăt văzând pe Moșneagul îngrozitor, care, stând drept pe cât îi era cu putință, ținea mâna justiției cu brațul stâng întins în lături în atitudinea unui rege din Evul Mediu. </p>
<p>   — Femeie, apropie-te! zise cu vocea-i sepulcrală, care se repetă în ecouri sub bolta peșterii. Iar tu, părinte și tu, tovarășe, ieșiți din această încăpere, care se preschimbă în loc de judecată tainică. </p> 
<p> Fascinată, femeia se supuse. Privea zăpăcită pe altar cele două coroane de studeniță, fără a-i trece măcar prin gând, nenorocitei, că ele fuseseră podoaba de nuntă a fiicei sale și a bărbatului Frosei. </p>
<p> Călugărul și Gurguli dispăruseră. </p>
<p>   — Femeie, urmă Moșneagul de la Munte, ai pricinuit mari nenorociri. Dacă ai fi fost altfel, bărbatu-tău ar fi trăit, mare  celnic între celnici, cinstit printre oamenii cinstiți. Pentru că te-a luat a fost Îndeajuns pedepsit, el care nesocotise învățământul din Carte și călcase cuvântul neamului nostru : «Să nu iei pe fata străinului»... Ce ai de spus? </p> 
<p> Talia se ridică ca și cum ar ti fost mușcată de un șarpe : </p>
<p> - Dar tu, pentru ce vrei să mă judeci? Cine ești, tu, bătrânule? </p>
<p>   — Cine sunt? Sunt acela care s-a judecat pe el însuși, care s-a judecat și s-a osândit: acela care, înșelat de strămoșii tăi, unealtă de ucis a lor, a lovit o victimă nobilă, desemnată pumnalului său de către grecul ce înșeală și amăgește!... Și câți fii ai poporului meu n-au fost amăgiți și înșelați de fiii poporului tău! </p> 
<p>   — Fie-ți milă de mine, te rog, moșule ! </p> 
<p> —- Aci nu încape milă !... Uite, și nu mă mai întreba dacă a fost împinsă la fărădelege de către un grec, uite mie, îndeplinitorul gândului infam conceput de dânsul, nu mi-a fost milă de această mână criminală. </p>
<p> Și cu mâna stângă clătină bățul în vârful căruia se găsea mâna dreaptă uscată, întinzând bontul de la care lipsea. </p>
<p> Femeia căzu în genunchi. </p>
<p>   — Ridică-te, zise judecătorul ipogeelor, ridică-te, uită-te la mine și ascultă. </p> 
<p> Ca hipnotizată Talia se supuse iarăși. </p>
<p>   — Dacă ai fi fost altfel, femeie, cuvântul schimbat intre Mitri Samota și Toma Strâmbu ar fi fost ținut în ciuda originei tale; fiica ta deznădăjduită n-ar fi fugit acum după un pământ dușman; n-ar fi fost ură și răsbunări între oameni de acelaș neam făcuți a se ajuta... Ce ai de răspuns? </p> 
<p>   — Indurare! îndurare! șopti Talia. </p> 
<p>   — Desfrîu și rușine, iată ce ai adus în Pindul românesc. Sub acoperișul casei soțului tău, te-ai dat unui Xenofon Iorgandopolo. </p>
<p> Ca trezită din somn, Talia se repezi asupra Moșneagului cu pumnii strânși : </p>
<p>   — A, tâlharule ! </p> 
<p> Bătrânul nu clipi din ochi, nici nu făcu cea mai mică mișcare de a da îndărăt. </p>
<p> Femeia își lăsă pumnii în jos. </p>
<p>   — Da, tâlhar, bine ai zis, răspunse cu o liniște măreață. Și vezi bine că tâlharii trebuie să se facă apărătorii apucăturilor bune, vieții cinstite, căci, s-o știi, noi suntem cei care iau seamă unei societăți bolnave: îndeplinim lipsurile legei... Am dat voie, află-o, am îngăduit să fie pedepsită familia Samota, pentru că tatăl logodnicului fiicei tale a făcut rău fiicei tale nevinovate; pentru că, lângă trupul tău înghețat de moarte doi armâni ar fi putut încă să se țină de cuvântul dat; pentru că am voit să dau două pilde; una pentru paza legământului făcut, cealaltă pentru paza credinței dintre soți. Mitri Samota, dacă ar fi fost un român nestrămutat așa cum au fost bunicul său și strămoșu-său pe care i-am cunoscut, ar fi spus bărbatului tău: -Sugrumă pe femeia necinstită, pe cățeaua care s-a dat câinelui, pentru ca fiica ta care nu s-a născut din necinste să mai poată fi femeia fiului meu... Și dacă îți trebuie un ajutor pentru îndeplinirea faptei, iată-mă eu...»; Pedeapsa de care te-ai făcut vrednică atunci, o vei primi astăzi; te vei fi folosit numai de o lungă amânare. Pe orfanii tăi îi adopt eu, și, după mine, va fi cine să vegheze asupra lor. </p> 
<p> Bătrânul se sculase în picioare. Încheieturile îi trosniră; își recăpătase statul de odinioară, înalt și drept. </p>
<p>   — Talia Diamandopolo, te osândesc la moarte... Fă-ți rugăciunea ! Și tu, părinte, vino de vezi de mântuirea sufletului ei. </p> 
<p> Părintele Isaia se arătă cu un patrafir negru și pronunță formula pentru dezlegarea păcatelor. </p>
<p> Moșneagul de la Munte căzuse pe mormanul de lână. </p>
<p>   — Gata ? întrebă. </p> 
<p>   — Gata, stăpâne. </p> 
<p>   — Acum ți-e rândul, Gurguli fără vărsare de sânge! </p> 
<p> Centenarul își acoperi fața cu un căpătâi al cergii sale. Călugărul îngenunche și mormăi rugăciunea morților. </p>
<p> Iar Gurguli, mereu nepăsător, scoase un laț din cingătoare și sugrumă pe osândită, aproape moarta de groază și de spaimă și ai cărei dinți nu se mai descleștasenă de când, pentru a doua oară, implorase: Îndurare! îndurare! </p>
<p> Cadavrul fu apoi coborât, iar Gurguli îl azvârli într-o râpă zicând : </p>
<p>   — Iacă trupul ei să scape câțiva miei de dinții lupilor și câteva păsărele de ghearele vulturilor. </p> 
<p> Iar Salamura, care se luase după el, pufni de râs : </p>
<p>   — Poftă bună, jupânilor corbi și lupi! Masa e gata. </p> 
<p> Peste câteva minute luminile se stinseseră în camera vistieriei, a cărei intrare era astupată de bolovanul cu resorturi. Moșneagul de la Munte, coborât cu frânghii, fusese așezat iarăși la locul său obișnuit, în partea de jos a peșterei, lângă pâinea pe care  o fărmița în găleata de lemn în care se mulgeau caprele, lângă focul ce depărta dihaniile. </p>
<p> Pentru multa vreme, cădea iarăși în tăcerea-i de speriat, cufundat în gânduri asupra vieței sale seculare și asupra neamului său de două ori milenar, și ținând lângă el, înfiptă in vârful bățului, mâna justiției, care prezidase la cununia unei fete și la sugrumarea mamei sale. </p>
</div>
            </div>
            <div type="part" n="3">
                <head> PARTEA III </head>
                <head> HAIDUCII </head>
<div type="chapter" n="23">

<head> CAP. I. Daca Dumnezeu s-ar coborî pe pământ... </head>
<p> Vom împrumuta de la d-l Frantz Funck-Brentano cele dintâi rânduri din însemnata sa lucrare asupra   Haiducilor  (Paris, Hachette editeur, 1904): Șă nu confundăm  haiduc cu un hoț, un bandit, cu un ucigaș ordinar. Să ne ocupăm de ucigași și de hoți n-ar fi de nici un folos. Viața haiducilor însă este interesantă: și-a avut importanța ei în istoria tutulor popoarelor. </p> 
<p>Haiducii jefuesc cu arma în mână, pe față. Formează un Stat în Stat, o societate deosebită și care trăieste în dușmănie declarată în sânul unei societăți vrăjmașe. Se va vedea că, alăturea de ființe lacome și crude, au fost printre dânșii eroi, aproape oameni mari: Roger de Fior, care s-a făcut Cesar al Constantinopolului, Rodrigue de Villandrando și Archipreotul, căpitani al căror renume stă în cumpănă cu al lui Du Guesclin. Pirații au fost cât p-aici să dea America Franței: Mandrin, spirit exaltat, cu aspirații generoase, a visat să stabilească domnia dreptăței și a egalităței prin puterea carabinei sale». </p>
<p> D-l Funck-Brentano merge până a spune, sau mai-mai, că haiducia a făcut Franța. Pentru a se apăra de haiduci s-au întocmit senioriile, sau format orașele și poporul a ajutat creșterea puterii regale. </p>
<p> Și dacă autorul acestei frumoase cărți, în loc de a se închide în hotarele țărei sale, și-ar fi întins privirea dincolo de Alpi și de Pirinei, ne-ar ti arătat neapărat, în Italia și în Spania, puterea uriașă a lui Napoleon ținută pe loc de niște cete de haiduci patrioți, al căror tip mai popular a rămas Fra Diavolo. </p>
<p> Totul a degenerat. </p>
<p> Țări ca Franța, Anglia, Germania, în care sau înmulțit mijloacele unei administrații precise și strașnice, nu mai știu acum ce e un haiduc de codru. </p>
<p> Italia și Spania, ca și regatul României de altfel, sunt pe cale a o uita. Încă o meserie dusă, stricată, ajunsă de râs în Occident, ajunsă de râs, stricată, dusă în România, această țară care mai că nu e orientală de cât geograficește.... și în pledoariile d-lui Poincarré. </p>
<p> De sigur, poliția nu stă cu mâinile încrucișate în București și nu-i lipsesc nici delicte de înfrânat, nici crime de pedepsit; însă, în urâciunea sau chiar în grozăvia lor, acestea sunt lucruri de rând, clienții ordinari ai tribunalelor noastre și oaspeții închisorilor noastre sunt lipsiți cu desâvârșire de prestigiu; faptele diverse din ziarele noastre nu ne mai înfățișează de cât o canalie fără glorie și niște isprăvi fără măreție; a trebuit dibăcia unui loan Th. Florescu pentru a scăpăra scântei din piatra seacă; vârsta eroică a trecut, — căci un Mărunțelu sau un Ion Pipa «ucigașul cârciumarilor», n-ar putea fi puși alături de Corbea, de un Ghiță Câtănuță, semi-legendari, ale căror vitejii nebune erau cântate de un lăutar epic ca răposatul Petrea Crețul Șolcan brăîleanul și cari au scăpat de uitare, mulțumită lui G. Dem. Theodo-rescu. Cel din urmă, care, de departe, semăna cu acest tip, a fost Liczinsky. </p>
<p> Și neapărat, această meserie, dusă, stricată, ajunsă de râs, trebue să fi fost frumoasă, aproape sublimă, în tot cazul superioară multor altora, de vreme ce, în timpul războiului de o sută de ani, în acel secol întunecos când Franța era o pradă pentru soldați de o parte, pentru haiduci de cealaltă, englezul Talbot a putut să spună fără a fi dezmințit: «Dacă Dumnezeu s-ar coborî pe pământ, s-ar face haiduc». </p>
<p> Insă Pindul de la începutul veacului al XX-lea poate să mai aibă încă cete organizate cu un comandament regulat; însă în acea Macedonie anarhică, în care, sub privirile încurajatoare ale Europei, bulgarii din principat au ațâțat nestingheriți răscoala, odiseea unui Cartouche sau a unui Mandrin armân, mai poate încă să-și desfășure peripețiile; însă un Moșneag de la Munte, emul al Șeikului Hașișinilor, care, sub aceeași poreclă a izbit închipuirea popoarelor în veacul al XX-lea, mai poate încă să troneze pe Vasilița, ca un adevărat Rege al Munților, ascultat de bande ca a lui Garelia, — și câți alți Garelia, recunosc înalta lui jurisdicție! </p>
<p> Haiducul!... dar de când lumea e lume, povestea lui și numai povestea lui vrea să o audă copiii cei mici ca și cei mari, numească-se el Cacus, sau Barbă-Albastră, sau Mina, sau Radu Anghel. Ce citește poporul de pe la mahala în București ? Povești de haiduci. Printre două zeci și trei de cărți, înșirate de un colportor pe bulevardul Academiei, am numărat șaptespre zece numai despre haiduci. Ne mai aducem aminte de Caragea, din pricina lui Jîanu, pentru rolul ce a jucat acest Domn în aventurile unui haiduc. De altfel Odiseea  înseși ce alt este decât un basm de pirați? </p>
<p> Și, la urma urmelor, basmele acelea prețuesc mai mult de cât un roman modern, al cărui erou e un pungaș elegant până la exces; Garelia cel puțin nu lucrează pe ascuns, el are mentalitatea unui cuceritor, tot așa precum Moșneagul de la Munte are sufletul unui mistic. </p>
<p> Unele spirite sperioase ne vor dojeni, poate, de ce am dat un călugăr bătrânului venerabil și sinistru al cărui portret a fost făcut atât de magistral de Neyies. Vom răspunde mai întăi invocând răpirea foarte adevărată a lui Simu Naum, un armân din Pind, stabilit acum la Belgrad, o răpire în care un călugăr, afiliat al tâlharilor, a jucat rolul de mijlocitor interesat între aceștia și părinții victimei; și apoi nu cumva nu s-au mai găsit și-n alte țări membri ai unui alt cler card răspundeau la acest tip de călugăr-haiduc? </p>
<p> Exemplu: </p>
<p> S-a văzut în Franța, sub directorat, faimoasa bandă din Orgères, astfel numită după numele satului unde a săvârșit ultima nelegiuire. Cităm, tot după cartea d-lui Funck-Brentano: </p>
<p>Numără o mie de membri, cari trăesc ca vagabonzi prin pădurile din Loiret. Capul lor poreclit Fieur-D’Epine, e negustor de piei de iepuri de casă. </p>
<p>Această oștire de briganzi are un învățător, pe părintele Elotiis, om în vârstă de optzeci și trei de ani. Ea mai are un popă, pe preotul din Pingres, patriarh octogenar, însărcinat cu căsătoriile; căci tâlharii și tâlhăroaicele se căsătoresc, iar ceremonialul nu e lipsit nici de pitoresc, nici de oarecare curtenie. Logodnicii se înfățișează înaintea preotului, purtând fiecare în mână câte un băț în loc de făclii. Preotul întreabă: «Calicule, o vrei pe golanca asta?» - «Da, calicule!» —  «Golanco, îl vrei pe calicul ăsta?» — «Da, calicule». Consimțimântul astfel dat, se prezintă bețele întinse tinerei perechi! «Sari, golanule!» Soțul sare atunci peste cele două bețe. Insă, când vine rândul soției, ele sunt date în lături dinaintea ei și-i lasă drumul liber. </p>
<p> Un călugăr ca Isaia e mult mai puțin respingător decât un preot din Pingres, precum și haiducii noștri din Pind, care se silesc pe cât e cu putință să împace umanitatea cu îndeplinirea meseriei lor, sunt cu mult mai nobili, mai cavalerești, de cât acei demoni de tâlhari (chauffeurs) care, atacând o casă, locuința vreunui arendaș, un castel, pentru a afla unde stăpânul casei și-a ascuns banii, îi frigeau tălpile picioarelor la un foc mare și, pentru a-i face arsura m-i usturătoare, le stropeau cu rachiu, le presărau cu piper, le ciopârțeau cu cuțitul, le crestau cu briceagul. </p>
<p> Dacă Garelia ne-ar auzi, ar striga, în indignarea lui în contra acestor monștri: «A ! de ce n-am fost pe acolo eu cu voinicii mei!» </p>
</div>
<div type="chapter" n="24">
<head> CAP. II. Pentru ce Garelia apucă muntele </head>
<p> Am prezintat pe Garelia, care avea de sigur dreptul de a purta la piept imaginea de argint suflată cu aur a tâlharului cel bun pe cruce; am descris frumusețea-ii de bărbat în floarea vârstei, mlădios ca un resort, cu fața arămie, cu trăsurile line și tot de odată energice, cu admirabilii ochi limpezi și curați. </p>
<p> Cum putuse un asemenea om să apuce muntele? </p>
<p> Numai și numai pentru că un episcop grec îi făcuse un rău, și încă ce rău! </p>
<p> Iată pe scurt trista istorie. Ea îndreptățește îndeajuns nevoia de a se înființa un episcopat românesc în Macedonia. </p>
<p> Din timpuri străvechi episcopii greci și-au însușit dreptul de a lua o dare de la toți capii de familie din eparhia lor, fără deosebire de naționalitate. </p>
<p> Fiindcă nu poate fi vorba de un impozit de stat, bunul simț cel mai simplu arată că o asemenea contribuție trebue să se dea de bună voie; cu toate acestea, până mai în anii din urmă, perceperea acestei taxe se făcea in niște condiții cu totul odioase, de vreme ce brațul secular, adică jandarmul turc, intervenea în favoarea dinarului lui Caiafa. </p>
<p> Apostol .Mărgărit a fost cel dîntâi care a spus românilor destul de tare pentru a fi ascultat de către cei cu mai multă independență de caracter, de către cei mai patrioți: «Nu mai plătiți nimic episcopului grec, căci el nu se poate întemeia pe nici un firman. Nu cumva bulgarii ii plătesc ceva? Când vom avea un episcop al nostru și pentru noi, atunci da! Până atunci, odată ce v-ați plătit birul către Stat, odată ce ați dat lui Cesar ce este al lui Cesar, nu mai sunteți datori nimănui nimic, căci Dumnezeu nu v-a făcut români pentru ca să îngrășați pe greci!» </p>
<p> Mai ales în Pind, cavașii lacomului prelat străin, care își dă silințe să desnaționalizeze pe români prin biserică și prin școlă, nu mai îndrăznesc nici măcar să calce în comunele românești, lipsindu-le acuma ajutorul jandarmului turc. </p>
<p> Să ne întoarcem la Garelia. </p>
<p> Era păstor în Gridali, satul familiei Strâmbu. Părinții săi îl lăsaseră orfan de timpuriu. Și ca păstor, în tocmai ca bătrânul Simu, avea, nici mai mult nici mai puțin, 120 de lei simbrie pe an și hrana sa cumpătată, pâine și lăpturi. </p>
<p> Pe când era încă tânăr de tot luase de nevastă o fată săracă ca și dânsul, însă harnică și care n-avea pereche la tors, la țesut, la vopsit și la împletit. </p>
<p> Aci e locul să spunem că, în Pind, industria femeii ajută la buna stare a familiei, tot atât dacă nu și mai mult ca munca bărbatului. </p>
<p> Sculându-se, vara, în zori de zi, iar iarna cu mai multe ceasuri înnainte de răsăritul soarelui, aceste femei vrednice lucrează pentru albanezi stofa neagră linsă pe dinafară, păroasă pc dinăuntru, din cari aceștia își fac scurteicile, pentru grecii din Tesalia și Epir velințele și veștmintele, pentru femeile musulmane din Macedonia felurite cusături, horbote și mai cu seamă ciorapii împletiți cu o măiestrie neîntrecută. </p>
<p> De aceea, dacă un băiat e dorit înainte de toate pentru dăinuirea neamului, fetele sunt primite ca trebuincioase pentru bună starea lui: până la măritiș vor lucra pentru părinți, înainte de a lucra pentru bărbații lor, mici albine din stupul muncitor. </p>
<p> Astfel Garelia se însurase pentru că era tânăr, pentru că era sărac, pentru că era român și pentru că celibatul în țara lui e privit ca o monstruozitate. Și era cu atât mai fericit de a se fi căsătorit, cu cât își iubea și își stima nevasta. </p>
<p> începutul e totdeauna greu pentru o căsnicie de aceasta seamă. </p>
<p> Fusul se învârtea, suveica aluneca, acul alerga, dar cheltuelile înjghebării casei lor nu fuseseră încă scoase. </p>
<p> Perceptorii episcopului grec veniseră de mai multe ori în sat și ]a casa lui Garelia, și, fără vreun gând de împotrivire, ci numai pentru că nu avea, fuseseră rugați să mai aștepte; mereu veneau într-un ceas rău: acum era în lipsă pentru că plătise taxa de răscumpărare din serviciul militar; o altă dată taxa pentru drumuri și șosele, aceste dări înaintea cărora, vai! un   picurar este egalul unui celnic. </p>
<p> Și când se înfățișară pentru cea din urmă oară, însoțiți de jandarmul turc. Garelia era acasă, pentru că nevastă-sa sta să nască: era prinsă de acele dureri sfinte, răscumpărarea păcatului mamei noastre Eva, cărora sunt de o potrivă supuse regine și păstorițe. </p>
<p> Unul din cavașii episcopului era grec, celălalt turc. Și, firește, cel care s-a arătat fără milă, a fost grecul. </p>
<p> — Ești dator atâta; ai să plătești odată ori ba? </p>
<p>   — Nu plătesc astăzi, pentru că n-am bani. Sfinția sa episcopul e destul de bogat ca să mai aștepte contribuția mea și chiar să se lipsească de ea. Nevastă-mea stă să nască și.... </p> 
<p> Garelia n-avu vreme să isprăvească vorba. Se petrecu acest lucru nepomenit: cavasul grec, pe care nu-l însoți nici tovarășul său musulman, nici jandarmul turc—Allah să aibe îndurare pentru mila lor — cavasul grec deschise repede ușa, străbătu în iatacul femeii în dureri, asistată de sărmana sa mamă. </p>
<p> Smulse învelitoarea care încălzea și-acoperea șalele îndurerate; înhăță și scutecele care așteptau pe prunc ca și Iisus în iesle înainte de sosirea păstorilor milostivi și a bogaților Crai de la Răsărit. Da, făcu astfel infamul aprod al episcopului grec; apoi, cu obrăznicie: </p>
<p>   — Acum, mi-am luat amanetul, ai sa fii nevoit să plătești!</p> 
<p> Cu o liniște ne mai pomenită, însă cu notele cele mai de jos ale vocei omenești, care par că ies din rărunchi, Garelia răspunse nemernicului : </p>
<p> Grecule, pe trupul zdrobit al Domnului nostru Iisus Hristos, lasă jos ce ai luat, căci, de unde nu, te vei căi! </p>
<p>   — Mi-am luat amanetul, suntem trei: încearcă numai să mi le iei înapoi. </p> 
<p> Și se îndreptă spre ușă. </p>
<p> Garelia trase atunci cuțitul și i-1 înfipse până la mâner în umeri. </p>
<p> La țipătul grecului, cei doi tovarăși ai săi alergară și legară cot la cot pe soțul ultragiat, care nu făcu nicio împotrivire. </p>
<p>   — Rămâi cu bine, nevastă! rămâi cu bine, mamă </p> 
<p> Însă jandarmul turc, înainte de a lua pe ucigaș, aruncă învelitoarea asupra lăuzei, întorcându-si fața și puse scutecile pe picioarele nenorocitei care leșinase, pe când mumai, palidă ca un cadavru, se ruga încet în genunchi. </p>
<p> A doua zi. un vecin veni de spuse lui Garelia, în închisoare, că nevastă-sa murise, născând un copil mort. </p>
<p> A treia zi Garelia fugi. </p>
<p> Și Garelia se făcu haiduc. </p>
<p> Și in curând Garelia, voinicul voinicilor, ajunse căpitan de haiduci. </p>
</div>
<div type="chapter" n="25">
<head> CAP. III. Episcopul grec și preotul român. </head>
<p> Intr-o Duminică la câțiva ani după tragicul eveniment ce am povestit, într-una din cele trei biserici ale unei comune din Pind, o mare mulțime de buni creștini se îmbulzeau la slujbă. </p>
<p> Cu toate astea era numai o Duminică ca și celelalte. </p>
<p> De ce atunci această asurzitoare și triumfală tragere de clopote? De ce atâtea lumânări aprinse înaintea sfintelor icoane? De ce toate aceste ghirlande de flori de câmp din acelea cari n-au fost atinse de arta grădinarului, a unui Rothan neastâmpărat față cu lucrul mâinilor lui Dumnezeu? Pentru ce toți sunt în veștminte de sărbătoare ? Pentru ce bucurie e în privirile tuturora? Pentru ce acest avânt unanim de a striga: Doamne miluește ? </p>
<p> Tocmai pentru că sub această boltă binecuvântată se cântă Doamne miluiește în loc de Kirie eleison. </p>
<p> Numai preotul are o atitudine care lasă să se întrezărească o oarecare neliniște, o oarecare sfială; e foarte palid; o tremurătură ușoară în voce îi trădează turburarea. S-ar fi crezut că și-a înmormântat de curând pe fiu-său sau pe fiică-sa, pe când nu înmormântase decât liturghia în limba greacă. </p>
<p> Căci taina bucuriei turmei e totdeodată taina neliniștii păstorului. </p>
<p> După citirea evangheliei, preotul întrerupe slujba si sta înaintea ușei împărătești. </p>
<p> Și de aci, cu glas șovăitor la început, dar care încetul cu încetul se întărește până a sfârși într-un mare avânt de credință și de patriotism, ținu această mică cuvântare : </p>
<p> Frați creștini, frați români, </p>
<p> O sentință nemiloasă m-a izbit, o știți. </p>
<p> Sfinția Sa episcopul din G. mi-a ridicat toate drepturile bisericești, m-a alungat din turma drept-credincioșilor. Scrisoarea prin care mă oprește de la orice serviciu religios a fost citită în biserici de foștii mei frați întru Hristos. N-am să vă amintesc ce a urmat; insultelor și loviturilor eu opun iertarea. </p>
<p> Păcatul neăertat care a adus pe capul meu osânda, îl săvârșesc acum iarăși înaintea voastră; la el vă fac părtași și pe voi... fie ca înaintea lui Dumnezeu, marele nostru judecător, să ne înfățișăm numai cu acest păcat! </p>
<p> Astăzi, frați români, ascultați, și veți asculta mereu de aci înainte, sfânta liturghie în limba românească, iar nu într-o limbă străină, într’o limbă moartă, care nu e nici măcar greceasca ce o înțeleg unii dintre voi. </p>
<p> Și pentru ce oare vorba românească să fie alungată de aici? E graiul unui popor care ține la legea ortodoxă. Același simbol pe care-l spuneam pe grecește, îl spui și-l voi spune mereu în limba ce ne-a fost lăsată de la Dumnezeu; astfel va putea fi înțeles și de femeia care nu știe deloc carte și de cel mai mic dintre copiii noștri. Și numai acum veți putea spune că vă rugați cu adevărat, așa cum vrea Domnul nostru Iisus Hristos, adică cu duhul și cu adevărul. </p>
<p>Mergeți și propoveduiți evanghelia» a spus Mântuitorul nostru ucenicilor săi; iar Sfântul Duh le-a dat darul limbilor, pentru ca să poată duce pretutindeni cuvântul de viață. Nu cumva a fost spusă în grecește pentru întâiași dată sublima rugăciune «Tatăl nostru carele ești în ceruri?» Apostolul Pavel a predicat grecește înaintea areopagului, pentru că se adresa la greci; insa dacă apostolul păgânilor ar fi vizitat pe străbunii noștri afundați în întunericul păgânismului, nu în grecește le-ar fi dat buna vestire. De aceea eu, cea din urmă dintre cele din urmă slugi ale lui Dumnezeu, chem în ajutor pe acest Dumnezeu în limba românească, pentru că-mi îndrept cuvîntul către el în numele unei comunități românești. </p>
<p> Nu cumva chivotul sfânt e profanat, nu cumva catapeteasma se rupe, nu cumva tămâia jertfelnicului are să se piarză în vânturile deșertului, pentru că zicem «Tatăl nostru carele ești în ceruri», în loc de Pater inioii o en tis uranis ? </p>
<p> Om de puțină credință, iată de ce tremuram până mai adineaori! iată de ce o neliniște chinuitoare îmi strângea inima! iată de ce am fost cât p-aici să mă îndoiesc că hotărârea mea ar fi bună... Dar nu, am să mai îndrăznesc să aduc jertfă pe altar. </p>
<p> In potriva anatemei care mă izbește fac apel la Dumnezeu, amintindu-mi de preceptul evangelic «Binecuvântați pe cei ce vă blestemă!» </p>
<p> Căci astăzi rugăciunea mea e mai plăcută lui Dumnezeu; căci o turmă mai numeroasă s-a strâns în jurul păstorului ei; căci, de aici înainte veți voi cu toții să fiți mai cu adevărat creștini, pentru a fi mai cu adevărat români; căci, afirmându-vă credința, vă afirmați și naționalitatea. </p>
<p> Lăsați-mă deci să salut ziua în care un episcop român, frate venerat al S. S. patriarhului ecumenic, va putea hirotonisi preoți români pentru nevoile sufletești ale parohiilor noastre sufletești. Lăsați-mă să salut ziua când va fi ruptă, împreună cu cele care au mai izbit și pe alți preoți vinovați de păcatul meu și de nici unul altul, sentința deșartă care n-are să mă mai facă să tremur. </p>
<p> Lăsați-mă să salut ziua în care limba, ce dincolo de Dunăre servește la înălțărea sufletului a mii de drepț-credincioși, are să repete laudele Domnului în această țară frățească. Amin! </p>
<milestone unit="dots"/>
<p> Femeile plângeau, bărbații erau duși pe gânduri ascultându-i predica. </p>
<p> Iată ce se petrecuse: </p>
<p> Acest preot, un excelent preot, fiindcă, după cererea părinților, botezase pe un copil în limba românească. fu pârât autorităței bisericești. </p>
<p> Episcopul îl chemă să se înfățișeze înaintea lui și-l dojeni aspru, înfuriindu-se până a-1 înjura, somându-1 a lua angajamentul în scris de a nu mai întrebuința, pentru îndeplinirea ministerului său, o altă limbă decât limba greacă, deoarece Dumnezeu n-ar fi înțelegând limba armănească?. </p>
<p> Preotul nu vru să se lege la aceasta nici chiar cu cuvântul și de aceea fu oprit de a mai sluji până ce i-a face act de supunere oarbă. </p>
<p> Încurajat însă foarte călduros de către partidul adevărat românesc din comuna sa, care pusese stăpânire cu forța pe una din cele trei biserici ale comunei, ceea ce dase loc la certuri, ba chiar și la încăierări sângeroase cu partidul grecoman, preotul îndrăzni să facă slujba, de altfel fără tămbălău, în limba română. De astădată episcopul arunca asupra bietului popă anatema bisericească. Grecomanii se năpustiră asupra preotului răsvrătit care a fost huiduit, batjocorit, ocărât, ba chiar urmărit cu pietre pe drum, după îndemnul dascălului grec. </p>
<p> Și atunci, susținut de patrioții români, se hotăra să facă slujba cu pompă mare, așa cum l-am văzut, înaintea a o mulțime de drept-credincioși, care îl primiseră ca păstor. </p>
<p> Cât pentru țidula de excomunicare, n-ar fi poate fără interes să-i dăm pe scurt textul: </p>
<p>... Să moștenească anatema noastră îngrozitoare, făcută de Noi, în biserica noastră episcopală, îmbrăcat în odăjdiile Noastre și ținând în mână o lumânare neagră aprinsă, care lumânare se va stinge după ce vom fi isprăvit anatema, așa, cum e regula când se face afurisenia!» </p>
<p>Și blestemul cuprins în aceasta sună astfel: Fostul preot X, scos din rândurile preoților, caterisit, să fie bătut de Dumnezeu și în corpul lui și în sufletul lui. Să se izbească de piedica nevăzută și să cadă; ograda sâ-i fie goală și casa pustie; Dumnezeu să trimită peste capul lui pe Cel rău; să nu fie pus în rândul celor aleși, iar numele său să fie șters din cartea vieței. Copiii săi să rămâie fără tată, iar femeia lui văduvă ; să fugă de sub coperământul casei sale; averea să-i fie luată de dușmani! Străinii să-i nimicească rodul muncei sale; credincioșii să nu-i dea apă și foc; neamul lui să se stingă, iar amintirea lui să fie ștearsă de pe fața pământului. Să aibă parte numai de vânt, de zăpadă, de furtună și de trăsnet. Să rămână veșnicie între Iuda și Arius, în valea chinurilor.» </p>
<p>De trei ori, blestem, blestem, blestem pe capul lui! Blestem în numele celor trei-sute și opt-spre-zece sfinți Părinți! în numele soborului din Nicea, blestem!» </p>
<p> Și această țidulă fu semnată, tocmai de episcopul grec, al cărui cavas, pentru perceperea dinarului lui Caiafa, smulgea învelitoarea lăuzelor și scutecile pruncilor. </p>
</div>
<div type="chapter" n="26">
<head> CAP. IV. Oamenii corturilor. </head>
<p> N-am putea spune ce era la început tovarășii lui Garelia, fără oarecare explicații premergătoare. </p>
<p> In această Macedonie, a cărei cartă etnică e mai împestrițată de cât albumul de mostre al unui fabricant de mătăsuri; în care pribegiile popoarelor, fie de bună voie, fie prin năvăliri, au azvârlit ne spus de multe elemente eterogene; în care turcul ar fi trebuit născocit, dacă n-ar fi existat, ca singurul mijloc pentru mult timp încă de a împăca atâția rivali cari nu visează de cât a se desființa unul pe altul; în această țară ciudată în care înflorește mărul dezbinării Europei și care suferă nu de răul ce i-ar dori Turcia, ci de   binele ce se prefac că-i voiesc Puterile ca și când fiecare din ele n-ar fi având pe asupriții săi, — e de prisos a-i arăta dreptăței cancelariilor, a căror filantropie e totdeauna un articol de exportațiune, — în Macedonia deci, în afară de aceste trei lucruri: sentimentul naționalităței, limba și religia, nimic nu diferă mai mult de un român decât un alt român. Deosebirea este mult mai mică între un Moldovean și un Oltean, bunăoară, din punctul de vedere al obiceiurilor și al felului de trai. </p>
<p> Pentru armâni, felul de a trăi nu e nici măcar subordonat condițiilor geografice. </p>
<p> Vom avea puțin de vorbit — mai la vale — de aceia care sunt statorniciți în orașe și orășele unde se află în fruntea comerțului și a industriei. Însă printre românii de la Pind care se îndeletnicesc mai cu deosebire cu creșterea vitelor — căci chiar în regiunile prielnice cerealelor, românul lasă agricultura pe seama turcului și slavului — trebuie de osebit trei categorii. Mai întâiu armânii cari locuesc tot anul în comunele lor, apoi aceia care petrec numai vara în comunele lor emigrând grămadă cealaltă jumătate a anului în zona temperată fie dincoace, fie dincolo de graniță și, în fine, aceia care n-au deloc sate, care n-au dormit niciodată sub un acoperiș, acei păstori nomazi cari trăiesc în corturi, aproape tot atât de liberi ca și arabii din deșert, având un Dumnezeu, dar nu și un stăpân, un foc, dar nu și un loc, răspunzând, când sunt întrebați «De unde ești»? Sunt din ai Cutăruia», după numele căpeteniei tribului lor. </p>
<p> Acest   celnic   de nomazi nu e nicidecum un fel de suzeran feudal; mai degrabă ar fi administratorul și totdeodată cel mai mare acționar al unei cooperative, un  primus inter pares, membrul cel mai bogat al unei asociații de cincizeci sau o sută de familii, plătindu-i fiecare din ele o dare proporțională pentru arendarea pășunelor indispensabile, la miază noapte sau la miazăzi, la răsărit sau la apus, lăsând celnicului inițiativa strămutărilor, părăsind cutare zonă când iarba începe să se rărească, urmându-1 de la munte la câmpie, de la marea Egee la marea Ionică, după cum oile și caii găsesc ici sau colea un nutreț îmbelșugat. </p>
<p> Fărșeroții — așa se cheamă aceștia — se deosebesc la prima vedere de ceilalți armâni păstori, nu numai prin oarecare diferențe de port (fără ca pentru aceasta costumele lor să fie mai puțin confortabile și mai puțin curate) ci mai cu seamă prin accentul particular al graiului lor. </p>
<p> Nu doar că vorbesc un alt dialect, însă rîrîe și lungesc unele vocale. Bărbații au o mândrie sălbatică, sentimentul demnității e foarte susceptibil la ei, iar ce am spus despre femeile armâne îndeobște în privința curățeniei moravurilor, la femeile lor ajunge culmea. </p>
<p> Așa dar ei trăesc în corturi de pîslă; cel mult iarna, iți fac niște colibe provizorii de lemne acoperite cu iarbă. Și femeile lor nu stau cu mâinile în poală: pentru a se învârti, a bate și a alerga, fusul, războiul și acul n-au nevoe de adăpostul frumoaselor case din Șopote sau Avdela; industria casnică, atât pentru obiectele trebuincioase casei și îmbrăcămintei cât și pentru obiectele de vânzare, este tot atât de activă sub cort ca și sub cheresteaua grosolană. Bărbații care nu îngrijesc de turme, fac pe cărăușii cu catârii lor și, dupe ce au isprăvit transporturile, știu să regăsească tribul rătăcitor cu instinctul porumbeilor călători. Și nu e vorba de câteva sute de indivizi care duc astfel de trai. Avem sub ochi o statistică scrupuloasă care evaluează la 57,000 numărul Fărșeroților. </p>
<p> Cititorul s-ar înșela foarte mult dacă ar crede că acești nomazi sânt niște paria disprețuiți. Sunt oameni cinstiți și sunt foarte considerați, de și Pad-șahul n-a văzut niciodată coloarea banului lor, deoarece, cu toată buna lor stare, nu sunt supuși la niciun fel de impozit. </p>
<p> Și cu toate astea, pentru unii dintre ei nu e de ajuns această libertate, această existență aventuroasă; atunci se fac haiduci, mai mult pentru pericole decât pentru câștig. Dacă ai întreba pe un Despali, pe un Cianaca, pe un Gurguli — câteși trei Fărșeroți — de ce, ei cari și-au petrecut copilăria și tinerețea sub cortul nomazilor, au părăsit tribul rătăcitor pentru a se răscula în contra societăței care-i lasă să trăiască în pace alături cu dânsa, în contra legii care n-avea cunoștință de ei, n-ar putea de sigur să învoace motivele patetice ale unui Garelia. </p>
<p> Despali ți-ar răspunde: «Eram prea urât ca să fac altceva; care tată mi-ar fi dat mie pe fică-sa de nevastă ? »  </p>
<p> Cianaca ți-ar fi vorbit de o boleșniță care a făcut să-i piară puținele oi ce avea. Gurguli, veteranul cetei, și-ar fi adus poate aminte că în 1878, întâmplarea făcându-1 să fie față la o ciocnire între partizanii greci și bașibuzucî, voise să se amestece și el pentru că-i mirosise a praf de pușcă, și, luând arma unui mort, a tras cu pușca pentru grecii pe cari-îi ura în contra albanezilor cari îi erau mai mult simpatici. Și povestea lui este și povestea acelor haiduci armâni cari, în 1903, și-au vărsat sângele nu alături, ci în fruntea insurgenților bulgari pe care îi disprețuiau. </p>
<p> Le plăcea și cătau aventuri. </p>
<p> Adevărul, pentru Despali, pentru Cianaca, pentru Gurguli, e că, în lipsa cutării împrejurări, o altă împrejurare oarecare ar fi făcut din ei ce erau: niște haiduci din vocație car3 își însușeau cuvântul Iui Talbot: «dacă Dumnezeu s’ar coborî pe pământ, s-ar face haiduc». </p>
<p> Și nu erau din acei haiduci intermitenți, cum sunt unii, care se întorc fie la ogoarele lor, fie la corturile lor, după câteva expediții rodnice, ca un cărăuș după ce și-a împlinit un contract de transport, cu gândul de a-și întrebuința câștigul cinstit și cu minte. </p>
<p> Nu, ideea de «a-și face un căpătâiu» nici prin gând nu le trecea. Voiau să moară bărbătește într-o ciocnire oarecare, în vreuna din acele goane în care vânatul se apără, atacat în față și li se părea foarte logic, foarte legitim, ca jandarmul, dacă va fi mai tare, să le tae capul pentru a căpăta premiul pus pe el. </p>
<p> Jandarmul... Dar câți Gurguli, câți Cianaca, câți Despali sânt, în momentul acesta, angajați în acea jandarmerie reorganizată din Macedonia în care sânt admiși creștini, pentru a cărei înființare s-au scris atâtea volume de note diplomatice. Și Fărșeroții vor excela în această meserie care le va da, cu învoirea guvernului, aceleași emoții de vânâtoare de oameni, atât e de adevărat că între un haiduc și un aga e deosebire numai prin galonul pus pe mâneca hainei unuia. De o parte și de cealaltă, e aceeași. </p>
<p>   — Fiți pe pace, oameni buni! Două cozi pierdute, două găsite! </p> 
<p>   — Ce tot vorbești, moș Simu? Crezi că de asta ne arde nouă acum? răspunse aspru un unchiu al mirelui. Toii a fost răpit de haiduci ! </p> 
<p> A, cu ce groază azvârli trofeele scârboase cu părul năclăit de sânge închegat. Ca un lunatic Simu înaintează până lângă grupul de oameni, apoi, picioarele i se înmuiară, cade și, buimăcit, privește casă strălucitoare încă de lumină. </p>
<p> Și vorbește singur : </p>
<p>   — D-apoi atunci ? Strâmbuleștii !... Nici vorbă, rușinea cu catârii ne vine de la dânșii ; dar nu al de Stâmbu ne-a răpit pe Toli !... Bețivul ăla și desmățata aia n-au haiduci în buzunar. Haiducii noștri nu se uită la așa lichele și n-ar asculta de un Toma Strâmbu și de o Talia Diamandopulo... Trebuie să fie aici o taină. </p> 
<p> Bătrânul se ridică și cu brațele întinse spre cer: </p>
<p>   — Ah, Doamne Dumnezeule, luminează-mă cum să scap pe fiul stăpânilor mei, pe copilul pe care l-am legănat pe genunchi ! </p> 
<p> O mână a căzut pe umărul lui: e mâna lui Mitri Samota. </p>
<p>   — Moș Simu, ajută-mă să-mi găsesc copilul. </p> 
<p> Stăpânul și sluga se privesc printr-o sită de lacrimi. </p>
<p> Apoi, recăpătându-și sângele rece printr-o încordare de voință, Mitri puse pe Simu în curent cu tot ce știe. </p>
<p> Îl târăște spre șopron; îi arată spărtura făcută de haiduci; îl duce de asemenea înaintea cadavrului păstorului înjunghiat, iar Simu clatină capul zicând: </p>
<p> — Asta e isprava lui Strâmbu, sau mai drept a lui Gavril... Ala care a fost znopit în bătaie deunăzi a dat cu cuțitul... Piară însă toți păstorii, cu mine în cap, numai Toli să fie scăpat! </p>
<p> Și zorile începură să albească cerul, când dinspre Gridali sosesc în goana cailor niște călăreți, care se duseseră să-și facă de știre pe un alt drum decât acela pe care apucase Simu. Și povestesc tot ce au aflat la Gridali, tot ce nu știe încă bătrânul păstor: copiii lui Strâmbu rătăcind pe drumuri, tatăl mort, mama și fiica dispărute. Sâ fi fost oare răpite cum fusese răpit și Toli? Ori or fi fost în înțelegere cu haiducii și s-or fi ascunzând undeva pentru a scăpa de răzbunarea familiei Samota?... </p>
<p> Dar nu se poate. Cu toții conchid că grecoaica e prea bleagă, iar fata prea tânără; ce înțelegere puteau să aibă ele cu cetele de haiduci? Și apoi pentru ce oare să-și piarză vremea cu fel de fel de păreri, ba că o fi așa, ba că o fi pe dincolo? Vorba e să scape pe Toli. </p>
<p> Acum răsăritul cenușiu ca mărgăritarul începe să se rumenească, pe când se sting una câte una stelele ca lumânările la sfârșitul slujbei. </p>
<p> Două cete de oameni, peste tot vro patruzeci, două tabere înarmate stau colea; deoparte, tribul lui Samota. de cealaltă tribul lui Hagi-Steriu, care a sărit în ajutorul bărbatului Vasilichiei. </p>
<p> De odată bătrânul Simu strigă cu voce poruncitoare: </p>
<p> — Nimeni să nu treacă înaintea mea! S-a bătătorit prea mult p-aici pământul depăși. Să porniți când oi striga eu: Înainte! și să vă opriți când oi striga: Stați!... De ce n-am cu mine pe câinele meu Caraman? Să meargă cineva să mi-1 aducă de la turmă. Iute, să dea fuga călare! </p>
<p> Simu se strecură prin spărtura șopronului. După puțin începu să bombănească: toți au trepădat pe aici, pământul e bătut parcă s-a învârtit hora pe el. </p>
<p> Cu toate astea caută, scormonește, încovoiat în două, urmând o linie dreaptă, zicându-și că răpitorii nu și-au pierdut vremea făcând ocoale la început, că, pentru a se face iute nevăzuți, au apucat negreșit spre păduricea care se întindea la vreo două sute de metri de acolo. </p>
<p> Iacă la jumătatea drumului iarba nu mai este atât de călcată de umblete. Simu s-a pus în genunchi. Deodată se ridică și strigă: înainte! </p>
<p> Cele două cete se reped. La zece pași mai departe, păstorul îi oprește: Stați! </p>
<p> — Vino încoace, stăpâne, dar numai d-ta, zise păstorul adresându-se lui Samota. </p>
<p> Căci Simu a dibuit ceva. E aci un mic spațiu fără iarbă, un pământ lutos în care s-a întipărit urmele proaspete de tot de opinci bătute cu cuie, așa cum le poartă haiducii. </p>
<p> Și bătrânul picurar explică: </p>
<p> — Sunt trei... Uitați-vă la urma asta mai adâncă, mai greoaie. Omul ăsta trebuie să fi dus o greutate pe umeri; el trebuie să fi purtat pe Toli în spinare, nu încape nicio îndoială... Ceilalți doi umblau unul drept înainte, celălalt în urmă, ceva mai la dreapta... Acum le-am dat de urmă... Stai alături de mine, stăpâne, dar numai d-ta! </p>
<p> La câțiva pași de tufiș, Simu scoate un strigăt de bucurie, dar care se sfârșește într-un hohot de plâns: </p>
<p> — Uite! Aici au dat jos pe Toli, iată urma ghetei lui... iat-o și aci... Pasul e smucit, mai scurt, apoi mai lung. Bietul băiat a fost târât, împins... Recunosc opinca lată a aceluia care-1 purta mai adineaori; e un picior mare. Firește, acum urma e mai ușoară. </p>
<p> Și, întorcându-se spre cetele înarmate cu puști, spre cele două triburi nerăbdătoare, zise: </p>
<p>   — înainte ! </p> 
<p> Apoi adăugase mai îndată: </p>
<p>   — Stați, să nu intre nimeni în pădure ! </p> 
<p> Umblă puțin, plecat pe brânci ca săpătorii prin straturile cu aur. Deodată, un strigăt de uimire : </p>
<p> — Asta e o drăcie curată! </p>
<p> Și fiindcă Mitri Samota îl întrebă cu privirea: </p>
<p>   — Două urme noui mergând în direcția opusă!... piciorul unui tânăr cu opinci și un picior de femeie, îngust, bine încălțat, una din acele ghete cu vârf ascuțit și cu toc înalt, cum am văzut pe la Vlaho-Clisura. </p> 
<p>   — Gheată cu vârf ascuțit ? Poate să fie a ticăloasei ăleia de Talia Strâmbu ! </p> 
<p>   — Peste putință! După cele spuse de călăreții noștri, ea trebue să fi ieșit din casă mult mai târziu, când copiii îi erau în curte, ca să vaza catârii cărora le tăiasem cozile... </p> 
<p>   — Frosa poate ? </p> 
<p>   — Fără dor și poate. Frosa! Și dacă e Frosa, celălalt nu poate fi dcât Gavril... Ghicisem bine eu: Gavril a ucis pe păstorul nostru care păzea caii; Gavril a tăiat cozile celor doi catâri ai noștri. Cu asta și-a vărsat el focul care îl ardea în suflet; cât despre răzbunarea Taliei, Gavril și fata — poate chiar și mama — erau înțeleși cu haiducii. Uite, cele șase urme se cunosc aci pe acele de brad, care au fost mișcate din loc... Cele două grupuri s-au oprit... ghetele Frosei stau în dreptul ghetelor lui Toli și cât p-aici să se atingă... apoi s-au despărțit... Dar ce ne pasă nouă de asta acum? Dacă e vreo socoteală de răfuit cu familia Strâmbu o vom încheia noi la vreme; acuma să găsim pe Toli ! </p> 
<p> Soarele se înalță pe cer. înainte!, Opriți!, înainte! Nu înaintau prea iute; și era de ajuns o pietricică mișcată din loc, câteva lire de iarbă mototolite pentru ca Simu să dea iar de urmă, când o perdea. </p>
<p> Se aflau acum într-un imaș pe care haiducii îl trecuseră cu pași largi, în linie dreaptă, Toli fiind luat în cârcă de cel mai tare haiduc. </p>
<p> — In sfârșit! zise bătrânul păstor, cu Caraman o să mergem mai iute!... Caraman! </p>
<p> Câinele veni la chemarea stăpânului său. Simu scoase din cingătoare fesul lui Toli pe care-l luase de jos. </p>
<p> Îi dădu lui Caraman să-1 miroase, apoi, apucând câinele de cap îi aplecă botul spre pământ și repetă de două-trei ori acest îndouit manegiu. Animalul aținti atunci asupra stăpânului său o privire nu de întrebare, ci o privire care arăta că a priceput. Dădu din coadă și se repezi înainte ca un ogar care a mirosit dâra unui epure. </p>
<p> — înainte! strigă Simu. Acum avem să câștigăm timpul pierdut! </p>
<p> Caraman nu stase la îndoială o clipă. După ce străbătu pășunea apucă pe o văgăună. </p>
<p> Oamenii se  țineau cu greu după el; a trebuit să-i mai astâmpere iuțeala. </p>
<p> Toți muntenii avuseră același gând : </p>
<p> — Mergem spre Valea-Caldă. </p>
<p> In zare se vedea într=adevăr creștetul uriaș care astupa drumul, muntele Ou, acel munte care e locașul vijeliilor, al vulturilor și al haiducilor. </p>
<p> Deodată bătrânul păstor își recheamă câinele. Sosiseră în albia unui pârâu ale cărui maluri erau formale de nisip mărunt. Urme de pași, de tot proas pete, se desemnau aci minunat. Simu le cercetă îndelungat. </p>
<p> — Puteți să vă apropiați, zise în sfârșit. Acum știu destul. Uite piciorul lui Toii, uite încălțămintea lui nouă de tot din ziua nunței... Și acela care îl purta mai adineauri, este Despali din banda lui Garelia... Nu încape nici o îndoială; talpa năprasnică și urâtă, cu ieșitura osului, cu nodul de sub degetul cel mare de la picior aș deosebi-o între o sută, între o mie! Ce noroc că acest Despali, pocit dar tare ca un bivol,   a   venit de vreo două ori să-mi fure oi. Am putui să-l măsor din talpă până în creștet și bine am făcut. Prin urmare, ceata lui Garelia a răpit pe Toli... înainte, Caraman! </p>
<p> Și goana începu din nou și mai grabnică. </p>
<p> Însă toți erau îngrijorați. Cu un adversar ca Garelia era să aibă de furcă; mai aveau mult de lucru pentru a scăpa pe Toli. </p>
</div>
<div type="chapter" n="27">
<head> CAP. VI. Mut, surd și orb. </head>
<p> Da, era surd, era orb, era mut acela pe carw cei trei haiduci îl duceau spre necunoscut. </p>
<p> Aici dus în cârcă, aici împins sau târât de către unul din răpitorii săi, pe când ceilalți doui îl sprijineau de coate, fie că era ridicat pe sus ca un lucru inert, fie că umbla poticnindu-se de pietre, Toli nu își venise incă pe deplin în fire. </p>
<p> Atâta știa numai confuz că era robul unei cete de haiduci, că, în toiul bucuriei, în cel mai frumos ceas al vieței sale, niște mâini aspre îl înhățaseră și-1 despărțiseră silnic de tot ce iubea. Și acolo jos, o mamă și o nevastă plângeau; și cântecele de nuntă se sfârșeau în bocete, precum visul său frumos se sfârșea într-un vis urât. </p>
<p> Un vis urât... de ce nu? </p>
<p> Deodată Toii începu să se îndoiască de realitate... Dar dacă ar fi numai un vis urât ? </p>
<p> Și căută să se încredințeze că așa era. </p>
<p> In preziua ajunului nunții mai că nu se culcase, iar în ajun nu dormise de loc. </p>
<p> Petrecuseră și jucaseră toată noaptea. </p>
<p> Cine știe dacă oboseala nu-l toropise într-un colț mai adineaori? </p>
<p> Această himeră îi plăcu, o mângâie, trăi în ea; se gândi la hazul ce era să fie când o fi să se deștepte. </p>
<p> Ei, da, acu, când o fi să se sfârșească, avea să spue prietenilor care o să râdă pe socoteala lui : </p>
<p> — Măi! Dacă ați ști!... am făcut o prostie cum n-aveți ideie!... Inchipuiți-vă că am adormit... Și să mă credeți, fraților, că am visat ceva nebun, ceva absurd. Mi se părea că am fost răpit de haiduci din mijlocul vostru, în toiul nunței, și că am fost dus ca un sac de grâu, cu o legătură la ochi care mă impedica de a vedea, cu un căluș la gură, care mă împedica de a striga, cu astpușuri în urechi, care mă împedicau de a auzi. Zău așa, puteți să râdeți, aveți de ce!... </p>
<p> Pe urmă se făcea că ne am oprit și niște degete subțirele și reci — mâna unei moarte, mă trece fiori când mă gândesc — mi-au pipăit tâmplele și bărbia... Apoi am pornit iar: mi se părea că răsuflu când aerul umed al pădurei, când aerul uscat al livezilor... Zău e o prostie curată să adormi așa!... Cu toate astea nu eram beat !... Mai adineaori auzeam pe nașu-meu Mărgărit spunind atâtea lucruri frumoase și bune; aș putea să le repet cuvânt cu cuvânt... Și din când in când trăgeam cu coada ochiului, prin ușa deschisă, in odaia unde era Vasilichia, care răspundea încet nu; tutulor acelora ce-i dădeau zor să mănânce și poate că mă și vedea printre gene... Nu-i așa ? Spu-neți-mi câ am visat! Spuneți-mi-o, prietenii mei!... Așteptați, am să mă ciupesc până mi-o da sângele pentru a mă trezi pe deplin, deoarece visul urât începe iarăși. </p>
<p> Să se ciupească ! Toli n-avea cum, brațele îi erau legate. Va să zică dar nu era un vis? Așa dar era adevărat ? </p>
<p> Și încordându-și bicepșii, reținându-șî răsuflarea, tînărul făcu o sforțare așa de violentă în cât frânghiile trosniră intrându-i în cărnuri. </p>
<p> In momentul acela era dus în spinare. Deodată fu pus pe picioare și o mână ca de fier îl scutură pentru a-i porunci să stea liniștit, ca și cum ar fi luat drept o încercare de răzvrătire acea încordare dureroasă a mușchilor lui, care pentru Toli fusese un mijloc de a-și da seamă dacă groaznica nenorocire i se întâmplase sau dacă un vis urât îi chinuia creierii. </p>
<p> Nu mai avu atunci nicio îndoială... </p>
<p> Dar oare avusese în adevăr vreo îndoială?... </p>
<p> Și deodată gândul i se duse la Strâmbu; bănui că bine să fi pus la cale această lovitură. Însă, ca și Simu, înainte de o cercetare mai întinsă, respinse acest gând: bețivul tâmpit, străina urâtă și disprețuită nu puteau fi amestecați în întunecoasa aventură; fii lor erau prea tineri, iar o fată mare nu e făcută pentru asemenea uneltiri. </p>
<p> Toli se supuse voinței lui D-zeu. </p>
<p> Nu el cel dintâi fuse răpit de haiduci și nici cel din urmă nu era să fie. Și apoi, ce? Era să fie răscumpărat ca atâțea alții, sau era să fie zmuls cu puterea din mâinile tâlharilor. Oricum, era să-și revadă în curând pe iubita sa nevastă și pe scumpii săi părinți. </p>
<p> Până atunci, va ști el să-și păstreze cumpătul, el, un fiu de celnic, n=avea să-și arate slăbiciunea înaintea haiducilor, avea să respingă lacrimile, când l-ar podidi; se va arăta cu o față nepăsătoare, întocmai ca a Vasilichii adineaorea înaintea curiosităței satului. </p>
<p> Își reaminti cea dintâi întâlnire ce avuse cu haiducii. </p>
<p> Erea de vr-o opt sau nouă ani, pe vremea coborârii în Tesalia. Erau aproape să ajungă la popas; deja miezul caravanei ajunsese pe copiii care porniseră înainte sub conducerea bătrânelor. Înaintau printr-o trecătoare sălbatică peste care se ridicau stânci uriașe. </p>
<p> Deodată, din dosul stâncilor, din dreapta și din stânga, se ivesc niște oameni posomorâți, cu mantale de lână de capră peste fustanelă, cu o basma pe cap, cu niște cearcăne de argint la braț peste mâneca largă a cămășei, încinși cu iatagane, cu pușca în mână și cu cartușiera pe după umăr. </p>
<p> E ceata lui Rușan bey albanezul. Se face o mare învălmășeală, femeile scot țipete sfâșietoare, cărăușii se reped la vitele lor, pentru a le pune pe fugă, bărbații se pun în apărare, căci sunt numeroși și înarmați. De amândouă părțile încep să se descarce pușcile; unii dintre catâri cad, alții azvârlă cu copitele, își fac vânt, se înghesuie unii într-alții ; oile sunt cuprinse de spaimă și fug dobitocește, înainte și înapoi, prin cele două ieșiri ale trecătoarei. Bătrânul Simu se repede la Toli ; îl ia în brațe și-1 strânge la piept, ca să-i facă o apărare din corpul său. Băiatul nu mai vede nimic, pitulat sub mantaua ciobanului; aude însă pocniturile de pușcă și gălăgia infernală a incăierării, căci e luptă, nu glumă. Apoi detunăturile devin mai rarw; tâlharii au plecat, lăsând cățiva morți, însă după ce au izbutit să ia cu dânșii câțiva catâri încărcați. Morți sunt de asemenea și printre oamenii din sat, vreo șase, șapte și încă mai mulți răniți: se strigă unii pe alții, se numără și se vede că în familia băiatului, toți au scăpat teferi, au suferit numai pagube materiale. </p>
<p> Și toate evenimentele din acel trecut depărtat se ivesc în mintea tânărului cu o vioiciune uimitoare, cu o amănunțime extraordinară, pe când Toli a fost luat iarăși în cârcă de către atletul care umblă cu înlesnire sub această povară. </p>
<p> Tânărul însă suferă de o sete ce-i arde gâtul; arterele îi zvîcnesc de friguri; e pe jumătate înăbușit neputând să răsufle de cât prin nări; cât p-aci să leșine. </p>
<p> în sfârșit, îl depun jos. Călușul îi e scos din gură dopurile de ceară îi sunt luate din urechi, legătura de la ochi îi este desfăcută. </p>
<p> Și vede... </p>
<p> Vede trei oameni la fel cu tâlharii lui Rușan-bey purtând o barbă lungă și nepieptănată, cu mantale de păr de capră peste fustanelă, — și această fustanelă e ruginie, ca și cum toate terenurile munților și-ar fi lăsat coloarea lor pe cutele pânzei; în loc de fes, o basma la cap: la braț, cercuri de argint peste mâneca largă a câmășei; cu două cartușiere cruciș pe piept, cu pușca pe umăr, cu înalta cingătoare de piele plină de pistoale și de hangiare. Cu deosebire de Albanezi, ei mai au pieptul încărcat de iconițe de argint suflate cu aur, prinse cu lănțișoare de argint. </p>
<p> Unul din acești oameni, cu aerul nobil și blând, căpetenia lor, întinse plosca cu apa la buzele robului. </p>
<p> — Bea, ii zise. îndată o să ți se dezlege brațele; nu ți se va face niciun rău de prisos. Ai să umbli între cei doi tovarăși ai mei, însă să știi bine, că, dacă ai încerca să fugi sau să strigi, are să fie rău de tine. </p>
<p> — Fie precum zici. Dar cum te cheamă? </p>
<p> — Pentru ceilalți, Garelia. Pentru tine, astăzi, mă numesc destinul. </p>
</div>
<div type="chapter" n="28">
<head> CAP. VII. Tabăra haiducilor. </head>
<p> Acum, Garelia a ajuns pe șesulețul împădurit, înconjurat de prăpăstii, pe muntele peste care se înalță creștetul Oului, un adevărat peisaj ca ale lui Salvator Roșa, romantic și sălbatic, în care rădăcinile pinilor, care mai toți poartă brazdele trăsnetului, se târăsc pe pământ ca niște șerpi uriași. </p>
<p> Vreo doisprezece inși sunt grămădiți aci pitoresc in jurul unui foc, la care frig încet, trași în frigări de lemn, doi berbeci luați de la niște păstori. </p>
<p> Un animal însă de soiul acesta care nu va avea sfârșitul obișnuit e mândrul berbec de luptă, mânând, care vine acum lângă căpitan. E negru peste tot, cu o stea albă în mijlocul frunței și răspunde la numele de Caleș. Conștiința îi-e încărcată cu omorul mai multor câini; are specialitatea de a-i atacă pe de lături, și de a le rupe costelc. O salbă de monede de aur îi împodobește puternicul gât ; pe pieptul său se resfiră mărgele albastre, agățate de fiecare creț de lână, formând o podoabă simetrică. </p>
<p> Caleș e mândria și dragostea stăpânului său, care-i mângâie cu mâna enormele-i coarne încolăcite. </p>
<p> Banda e liniștită, sub paza a două, trei sentinele, care stau la pândă in dosul unor stânci. Oricum trebuie să se mai întărească printr-un bun prânz; pe urmă, după ce or trage un mic somn, s-or duce să se adăpostească într-un loc mai ascuns. </p>
<p> Garelia este sigur că a trebuit să fie urmărit. La nuntă erau destui bărbați ca să mai aștepte ajutorul jandarmilor turci din Avdela; se bizuie însă pe drumul ce a făcut înaintea lor — și acest lucru e cu atât mai mare, cu cât goana n-a putut să înceapă serios înainte de a se lumina bine de zi; apoi potera a trebuit să le caute urma și, chiar cu câini deprinși, vânătorii de oameni au neajunsuri, mai ales față de un vânat așa de deștept cum e haiducul din Pind. într-adevâr, din momentul în care lui Toli s-a ridicat legătura de la ochi, din momentul în care el nu era dus orbește sau purtat în cârcă, haiducii avură grijă a înainta, făcând aici o cotitură, aci un pas înapoi, și străbătând uneori torenți pe unde urmele se pierd, unde mirosul unui ogar ca și ochiul cel mai pătrunzător al unui păstor nu fac două parale. </p>
<p> De altfel, afară de strejele puse în locuri admirabile pentru a vedea, doi cercetași au scotocit împrejurimile. E deci pentru moment siguranță relativă, singura de care se poate bucura totdeauna haiducul; mai târziu vor vedea ei ce mai trebuie făcut. </p>
<p> Și cu toate astea, siguranța părea desăvârșită, judecând după liniștea acestor oameni tolăniți înaintea focului, sorbind mirosul fripturii. </p>
<p> Nimic încordat, nimic care să trădeze neliniștea în atitudinea lor, afară doar că vorbeau încet; s-ar fi părut că sunt niște oameni pașnici făcând o petrecere la țară, gata să mănânce pe iarba verde în împrejurimile unui oraș, unde o poliție neadormită îndepărtează ideea de orice pericol pentru locuitori. Dar nu trebue oare o îndrăzneală oarecum supraomenească pentru a sta la masă în asemenea condiții ? </p>
<p> Dar iată că berbecii s-au fript și au fost scoși din frigări. Cu toată atențiunea datorită unui oaspe de seamă, Despali, însărcinat mai cu deosebire cu paza lui Toli, care e servit cel dintâi, îi oferă o bucată aleasă. </p>
<p> Și fiind că tânărului nu-i venea să primească ce-i dedea haiducul : </p>
<p> — Nu face nazuri ca o mireasă, îi zise acesta; la noi masa e mai puțin regulată de cât la un han din lanina. Dacă în momentul ăsta n-ai poftă, mănâncă pentru foamea ce are să ți se facă mai târziu; așa e mai cuminte. Și bea din burduful de țap vinul care dă putere voinicilor, căci poate că vei avea nevoie. </p>
<p> Toli făcu o sforțare. Mancă, bău. Știa cât influențează fizicul asupra moralului! Făcea provizie de energie, hotărât să o tulească, cu toate amenințăiile lui Garelia, dacă fuga va fi cu putință. </p>
<p> Sentinelele nu dădeau semn de viață. Afară de doi, trei oameni, care vegheau asupra prizonierului, haiducii adormiseră cu toții. Și, rupt de oboseală, Toli, simți și el că pleoapele i se închid. Când se deșteptă, soarele trecuse de amiază. </p>
<p> Tânărul se uită împrejur. Acum haiducii făceau ocol focului, fumând fără a vorbi. </p>
<p> De odată se auziră, abia perceptibile, trei strigăte de bufniță alternând cu strigătul gaiței. Nimeni nu se mișcă; nu era un semnal de alarmă, ci se vestea sosirea cuiva, cum s-ar zice răspunsul la cuvântul de ordine într-o cetate. </p>
<p> In curând se iviră Gurguli și Salamura, care soseau din Vasilița prin poteci dosnice, veteranul mereu grav și tăcut, băiețoiul cetei cu o mâncărime de a vorbi, dată pe față prin aerele grozave ce-și dădea. Evident că ar fi voit să fie întrebat; văzând însă câ se mărgineau a oferi nouilor veniți un picior de berbece păstrat pentru dânșii : </p>
<p> — Ei, ei, fraților, cum vă veți așterne, așa veți dormi. Eu unul știu o femeiușcă care, astă seară n-are să doarmă în patul ei, ca doamnele de la oraș, cu sau fără un grec alăturea de dânsa, și care, când s-o trezi dimineața, n-are să bată în palme pentru a i se aduce cafeaua... </p>
<p> Gurguli dete ne vârstnicului o palmă de-i scăpărară ochii, și arătându-i pe Toiș, cită zicătoarea : </p>
<p>   — Vorba multă, sărăcia omului. </p> 
<p> Lui Salamura îi tăcu leoarba. Insă, pentru a da un derivativ spiritului său zeflemist, se duse de se puse înaintea ostaticului, făcu un salut comic, cu brațele încrucișate, și-i zise : </p>
<p> - De vreme ce nimeni nu se gândește să mă prezinte, am să îndeplinesc eu însumi această îndatorire... Mă recomand Salamura, sluga d-tale, stăpâne !.... Și cu cine, mă rog, am onoare a vorbi?... Cu un domn bine îmbrăcat, ori cum... Parcă ești un ginere!... îmi iei ochii așa strălucești! Gione-Aleptu si Ficior-Mușatu n-au înfățișare mai mândră: dacă Mușata Loclui (Frumoasa Lumei) ar da târcoale pe aici, i-ai răpi la moment inima. Zău! </p>
<p> Salamura se așeză familiar lângă Toli, și, trăgâdu-și cuțitul, își tăie o bună felie de carne. Însă Cianaca, cu aerul său de cavaler al Tristei Figuri, puse mâna pe felie zicendu-i: </p>
<p>   — Flecarii nu mănâncă la noi. </p> 
<p>   — Doar beau! răspunse pungașul punând mâna pe o ploscă. </p> 
<p>   — Cât or pofti, însă apă. </p> 
<p> Și plosca zbură de la gura lui. </p>
<p> Salamura făcu pe necăjitul într-un chip așa de comic încât haiducii cari priveau scena, izbucniră într-un râs cam prea tare pentru grija siguranței comune. </p>
<p> Garelia, cârma Gurguli ii povestea încet ce se petrecuse la Gridali și în peștera din Vasilița, făcu un gest de nerăbdare și râsetele încetară. </p>
<p> Adresându-se atunci lui Salamura : </p>
<p>   — Hotărât, măi piciule, ești așa de limbut, că mai degrabă te-ar lua cineva drept un grec, și nici de cum drept un român. Insă să știi bine că un ostatic nu e de râsul tău; ține minte ce-ți spun. Și pentru ca să-ți tai pofta de a mai face caraghioslâcuri, iți poruncesc să iei în spinare toate merindele ce ne au rămas și să mergi înainte, căci o ștergem de aici. </p>
<p>   — Slavă Domnului că nu prea sunt grele, bombăni Salamura. </p> 
<p> Cercetașii se-ntorseseră lângă sentinele și acum veneau împreună spre miezul cetei. Veștile ce aduceau nu erau tocmai bune. Vr-o patruzeci de inși, bine înarmați, erau pe urma lor, duși de un bătrân păstor foarte iscusit și care mai avea un câine minunat. Erau numai la o depărtare de vreo jumătate de oră. </p>
<p>   — Atunci, zise Garelia, care prelungise popasul numai și numai pentru ca Gurguli și Salamura să știe unde să-i găsească, atunci, fără a căuta să-i facem de o cam dată să ne piardă urma, avem să-i lăsăm mult înapoi. Niciodată oamenii de la Șopote nu vor putea merge așa iute ca noi. Aici toate stâncele sunt părtașii mei, muntele Oul e cu mine în potriva lor. Oricum, noaptea asta ajungem la Valea-Caldă; acolo suntem ca la noi acasă. Aceia care ne urmăresc n-au piciorul haiducului, am să-i obosesc... Dimineața, avem să-i lăsăm cu mult în urmă. Urmele nu vor mai putea fi descoperite nici cu ochiul nici cu mirosul, roua va fi trecut peste ele și atunci nu mai fac două parale nici câinii nici păstorii. </p> 
<p> Și haiducii o luară iute la picior prin poteci ascunse, mergând unul după altul, și călcând unul pe urma celuilalt, pentru ca urmăritorii lor să nu-și poată da seamă de mărimea cetei. Haiducii se fereau cu multă grijă de locurile descoperite, umblând prin păduri sau folosindu-se de cele mai mici accidente de teren pentru a se furișa privirilor care, in depărtare, scotoceau muntele fără îndoială, — privirilor ochilor deprinși ai păstorilor, cari văd la depărtări uimitoare, cari fac din oamenii de la Pind niște adevărați Argus, de vreme ce se găsesc printre ei oameni care zăresc pe sateliții lui Jupiter, fără a ști măcar că există ocheane astronomice. </p>
<p> După două-trei ceasuri, Toli dădu semne de oboseală încălțămintea-i nouă, udată da apa torenților, îl supăra. Despali înțelese: </p>
<p> — Las că am bună spinare eu, zise. </p>
<p> Și se pregătea să ia în cârcă pe ostatic, când Garelia, care auzise exclamațiunea voinicului, porunci să se oprească toți. </p>
<p> Se gândi o clipă, se uită repede la oamenii săi și, ațintind pe unul din ei, anume Balațo, care, după talie, semăna mult cu Toli, era aproape de aceeași vârstă cu el și firește n-avea barbă, ci numai o mustăcioară, îi porunci să schimbe hainele și încălțămintea cu tânărul celnic. </p>
<p> Această metamorfoză înveseli puțin banda. Ținându-se de hotărârea luată, Toli se supusese ordinului fără a protesta, iar blajinul Despali, uimit de a vedea cât de bine îi șade tânărului fustanela, îi zise: </p>
<p> — Mai degrabă ai fi fost tu un bun haiduc de cât Balațo, un bun celnic. El are aerul bleg în hainele tale, pe tine însă te prinde de minune costumul lui. </p>
<p> Adevărul e că Balațo arăta cam caraghios în hainele de nuntă. Cât pentru încălțăminte, neavând deloc poftă să se chinuiască cu niște ghete cari nu erau făcute pentru piciorul lui, le legase cu o sfoară și le atârnase de gât. </p>
<p> Salamura însă voi să-și spună și el cuvântul. Aducându-și aminte că, de anul nou, copiii din comunele Pindului au obiceiul de a se deghiza în haiduci și, ducându-se mascați din casă în casă, cer să li se dea bani drept răscumpărare, zise în zeflemea: </p>
<p>   — Al naibei Toli Samota, se gândea el ieri că era în ajunul anului nou ?... Dar stați, mă rog, că-i lipsește ceva noului nostru tovarăș, cingătoarea-arsenal și pușca lui Balațo. I se cuvin de drept... Ba nu, zău, dar care din amândoi are să le poarte? </p> 
<p>   — Nici unul, ci un al treilea, tu, zise Garelia. </p> 
<p> Și sub ochii cetei, care se prăpădea de râs, echipamentul lui Balațo trecu pe spinarea lui Salamura, care făcu o strâmbătură de nemulțumire. Chiar pe buzele lui Toli se desemnă un zâmbet ușor. </p>
</div>
<div type="chapter" n="29">
<head> CAP. VIII. Înconjurați! </head>
<p> Se făcuse noapte când ceata, precedată de cercetași, răzbi în trecătoarele înguste ale Văii-Calde, trecători care seamănă minunat de bine cu ale Dâmbovicioarei de lângă Rucăr - natura poate avea de două ori acelaș capriciu. </p>
<p> La dreapta și la stânga, două ziduri uriașe de stânci râpoase îngrozitoare, unde se agățau câțiva brazi piperniciți ca niște clovni ai regnului vegetal; la poale, un șuvoi spumegos care se azvârlă din cascadă in cascadă pentru a străbate printre bolovanii de pietre năruiți, un peisaj ca al lui Dante, din ce în ce mai cuprins de umbră. </p>
<p> Acum haiducii începură să umble pe dibuite prin întuneric, căci cerul se incărcase de nori groși anunțând o vijelie. Pentru a umbla printre atâtea piedici grămădite în fundul acestei crăpături deschisă prin siluirea milenară a apelor, haiducii n-aveau nici măcar acea lumină slabă a unei nopți înstelate, suficientă pentru ochii lor, pe cari un exercițiu îndelungat i-a făcut întocmai ca ochii pisicilor și ai bufnițelor. Și trebuia străbătut neapărat acest gang lung din cale afară, pentru a găsi dincolo regiunea haotică a muntelui Ou, unde natura a înmulțit ascunzătoarele misterioase, cetățuile imposibil de luat, ca stânca Roșie, unde Garelia avea rezerve de merinde și de muniții prin scorburile stâncilor. </p>
<p> Nimeni nu crâcnea. Sprijinit și ținut de Despali, Toli umbla ceva mai puțin orb de cât adineaori, când era legat la ochi. Din când în când se poticnea câte unul și se rostogolea în torent; se opreau atunci din mers, se auzeau înjurături pe jumătate înăbușite, apoi începeau iarăși să înainteze, dar cât de încet! </p>
<p> Deodată o scăpărătură spintecă norul, urmată imediat nu de bubuitul tunetului, care trebuia să se producă mai târziu, ci de plescăitul unei palme zdravene. </p>
<p> Salamura umbla în momentul acela între Garelia și Cianaca își acesta îl prinsese mușcând zdravăn dintr-o ciozvârtă de berbec, pe semne pentru a se ușura hrănindu-se. </p>
<p> Haiducii se opriră și se folosiră de acest incident pentru a descărca pe pungaș de restul proviziilor, care au fost împărțite îndată. Cianaca tăie pâinea și carnea cum putu pe când Garelia, făcând apelul încet, dase tainul fiecăruia din oamenii săi, rezervând pe al celor doi cercetași. Lui Salamura nu-i s-a dat nimic, deoarece el își luase partea în mod fraudulos. </p>
<p> Cât pentru a-și stinge setea, fiindcă cel din urmă burduf se golise, numai rămânea altceva de făcut decât să se culce pe burtă și să bea din apa gustoasă și rece a torentului, aducându-și buzele până la ea. </p>
<p> De astădată Toli n-a așteptat să fie rugat; a început sâ mănânce și dânsul ca și tovarășii ce-i dăduseră soarta. Foamea, care umilește cele mai mari dureri morale, nu-1 cruțase. </p>
<p> . La lumina unui fulger observă că Balațo — acest haiduc îi atrăgea luarea aminte pentru că schimbase hainele cu el — își scotocea buzunarele cu aerul neplăcut surprins al unui om care a pierdut un obiect prețios. </p>
<p>   — Fir-ar al dracului, cine mi-a luat ceasornicul? zise acest Sosie ai lui Toli; nu mai dau de el. </p> 
<p>   — Fără doar și poate, o fi căzut împreună cu tine, adineaori, și nu s-o fi sculat tot așa, răspunse Salamura cu o pripire care da de bănuit. </p> 
<p> — Fără doar și poate că l-oi și găsi la pungașul care mi l-a șterpelit, ripostă Balațo, folosindu-se de lumina unei noi scăpărări pentru a sări asupra băiețoiului. </p>
<p> Și pe când cu o mână ținea mâinile subțiri ale ștrengarului, cu cealaltă procedă la o cercetare repede a hainelor și a cingătoarei lui Salamura. </p>
<p> Nimic. </p>
<p> Hoțomanul însă se zmuci dându-și repede capul înapoi, când ajunseră aci degetele destoinice ale lui Balațo, care simți ceasornicul pus în fioncul basmalei. </p>
<p> — Măi scârnavule! mai murdar   cat-de-câne! zise Balațo cu o indignare sinceră. Știam bine eu că el a făcut pungășia asta. </p>
<p>   — Ei și? treabă mare! Mie mi-ar fi fost drag să-ți spun câte ceasuri sunt ori de câte ori m-ai fi întrebat! </p> 
<p>   — Noi suntem haiduci și nicidecum pungași, declară Garelia cu autoritate. Cel puțin corb la corb să nu-și scoată ochii !... Tu, Balațo, dă ceasornicul robului nostru, cum avem să-i dăm mai târziu toate hainele sale! Știi, pricepi pentru ce am ținut să se facă acest schimb vremelnic... Și acum, înainte! </p> 
<p> Mersul devenea acum ceva mai ușor, deoarece fulgerele care se țineau lanț permiteau haiducilor a-și da seamă de configurația trecătoarei și a ocoli piedicile. </p>
<p> Deodată începu să plouă; cădea apa din cer de pafca ar fi vărsat cu găleata. </p>
<p>   — îmi place asta, șopti Garelia. Vijelia e ajutoarea haiducului; ea spală orice urmă. Pe lângă asta puhoiul se umflă în urma noastră și dimineața n-o să mai poată trece pe aici... în mai puțin de un ceas, chiar dacă am merge încet ca broasca, vom fi acolo sus, la deschizătura Văii-Calde. </p> 
<p> Și începură să înainteze cum puteau sub bătaia ploaei, sub bubuitul tunetului, aci izbiți de o lumină orbitoare, aci în întuneric beznă. Toii punea un picior după altul mecanic, ca un automat, aproape dus pe sus de mâna herculeană a lui Despali. </p>
<p> Erau cât p-aci să ajungă la marginea de sus a trecătorii, când, deodată strigătul unui cocoș de sihlă, semnal de alarmă, pironi locului pe haiduci. Cei doi cercetași dăduseră fuga spre bandă: </p>
<p>   — înapoi! ziseră șefului; soldații turci ne închid drumul, sunt vreo treizeci... cei din Avdela, de sigur. Deocamdată s-au pus la adăpost sub o stâncă. </p> 
<p> Garelia dete iute ordine. În mijlocul vijeliei se întoarseră apucând același drum în josul apei, cu doi noi cercetași ca avangardă, deoarece ceilalți doi de mai înainte se opriseră pentru a lăsa banda să se depărteze ca de o bătaie de pușcă și pentru ca dânșii s-o păzească de la spate. </p>
<p> Șeful era îngrijat. Văzând primejdia, se făgădui să îmbrace în argint pe Sf. Gheorghe din Perivoli. </p>
<p> — Ca să mai răzbatem încă o dată toată strâmtoarea, își zise, nu mai e chip... Peste mai puțin de un ceas și jumătate ajungem la albia Urlătoarei, singura vale laterală — ce-i drept nu tocmai netedă, ba încă foarte primejdioasă! — care duce la țintă, la Stânca Roșie, printr-un ocol prin pădure... Cui i-ar fi dat prin gând că oastea avea sâ ne ia înaint?.. Și prin ce împrejurare se află ea tocmai acolo ?.... E o minune că a putut să ajungă acolo așa de iute; și de n-o fi o simplă întâmplare, apoi trebue să fie un vrăjitor acela care i-a arătat acest punct de păzit, de vreme ce mi-am ales drumul fără a spune nimic nici măcar lui Gurguli!... încă-i bine că potera din Șopote e încă la o depărtare de trei sau poate chiar și patru ceasuri de aici, de nu s-o fi retras, în urma ploii ce a început, în sfârșit, avem vreme; Sf. Gheorghe să ne ajute! </p>
<p> Cu toate acestea un instinct ascuns îi spunea că trebuie să se grăbească și zorea pe tovarășii săi, cărora fulgerile, devenite acum mai rari, abia din când în când le mai lumina drumul, când de odată Toli dase un țipăt ușor și se rezemă pe brațul lui Despali, își scrântise piciorul. </p>
<p> — Ei, asta-i acum ! Asta ne mai trebuia ! </p>
<p> Herculele luă iute o hotărâre. Fără șovăială, luă în spinare pe prizonier, însă retragerea a suferit o întârziere din pricina aceasta. Va trebui acum un ceas mai mult ca să ajungă la despicătură pe unde ar fi putut scăpa. </p>
<p> Nu vom întră în amănuntele acestei fugi pe dibuite, acestei retrageri contrariată de îngroparea torentului, devenit acum apa de furios în cât trebuia din când în când să-și înfigă bine picioarele pentru a nu fi târâți de curent. Garelia se ruga încet de toți sfinții; Salamura îi înjura în gura mare. </p>
<p> După o liniște momentană, vijelia se deslănțui cu mai multă furie; s-ar ti crezut că cataractele cerului se deschideau pentru un nou potop. </p>
<p> Garelia nu mai zicea nimic; socotind însă că nu va fi de ajuns îmbrăcămintea de argint a S-lui Ghe-orghe. făgădui încă în minte la douăsprezece biserici douăsprezece făclii de ceară mari cât dânsul, dacă va sosi cu bine până la acea Stâncă Roșie unde-i zbura gândul. </p>
<p> încă o sforțare, Urlătoarea nu era departe; Piatra Țapului, o stâncă cunoscută care o domina, se ivi într-o clipă pe cerul fosforescent. </p>
<p> Haiducul scoase un suspin de mulțumire... care se schimbă în suspin de neliniște, când cercetașii din avangardă făcură din nou să se auză strigătul lugubru al cocoșului de sihlă. </p>
<p>   — Ei, ei ! ascultați! </p> 
<p> Ceata se opri încremenită, cu urechia la pândă: Lucrurile se încurcau rău de tot. </p>
<p> Șeful dădu iute un ordin lui Despali. </p>
<p> Acesta puse pe ostatic cu precauție pe o stâncă. </p>
<p>   — Cu iertare, zise, dar la război ca la război. </p> 
<p> Și-l legă cobză, îi puse banda la ochi, călușul în gură și dopurile de ceară în urechi, precauții cu totul de prisos față de un nenorocit cu piciorul scrântit. </p>
<p> Și Toli deveni iarăși orb, surd și mut, în momentul când simțea că soarta sa era în joc. </p>
<p> — Fiți cu băgare de seamă! zise Garelia, punând degetul pe trăgaciul pușcii. </p>
<p> O scăpărătură orbitoare îl făcu să vadă pe cei doi cercetași care se întorceau, urmăriți de un enorm câine lătrând îngrozitor, în care haiducii azvârleau cu pietre. </p>
<p> Două voci gâfâitoare îi spuseră tot : </p>
<p> — Suntem înconjurați... este colea potera din Șopote pe urmele noastre, la două, trei sute de metri cel mult!.. A trecut de crăpătura Urlătoarei ! </p>
<p> Și câinele lui Simu urla, ținut în respect de paturile puștilor. </p>
<p> Atunci berbecul Caleș întră în scenă. </p>
</div>
<div type="chapter" n="30">
<head> CAP. IX. Drumul Păsărilor. </head>
<p> Se începu atunci, între Caraman și Caleș, un teribil duel, o luptă pe moarte fără martori, căci de o parte, haiducii se întoarseră încă odată înapoi, căutând o ieșire din această capcană, iar, de cealaltă, potera din Șopote, era încă la două bătăi de pușcă departe de teatrul încăierării. </p>
<p> Vijelia se depărta; zorii începeau acum să se ivească la răsăritul limpezit de nori, și licărirea lor lumina această scenă. </p>
<p> Câinele avea colți; berbecul o frunte de bronz. Acesta dădea navală cu capul plecat; acela izbutea să ferească atacul, nu însă și să prinză pe adversarul său de gât. Dacă armele erau deosebite, șansele păreau egale, aceeași forță, aceeași îndemânare. </p>
<p> Urmară mai multe hărțueli fără rezultat, întrerupte de mici pauze în timpul cărora cei doi luptători se observau nemișcați ca niște statuete de bronz d-ale lui Barrye. In ultima năvală însă, Caraman, dându-se prea repede îndărăt, alunecă pe o lespede glodoasă și se izbi de stânca dreaptă ca peretele. Caleș își luase vânt; se năpusti asupra câinelui care prezintă flancul; o lovitură înăbușită; un pocnet urmat de un urlet de durere;  prins între stâncă și coarnele berbecului, între ciocan și nicovală, Caraman se alese cu coastele rupte. Un al doilea iuruș al berbecului, și urletul deveni o horcăială de agonie. O a treia bufneală, și tovarășul bătrânului nu mai mișca. </p>
<p> Alergând la chemarea lui, zece minute mai târziu, păstorul care conducea potera găsi, sdrobit de stâncă, cadavrul câinelui credincios, pe când, deja sărind printre năruiturile de petre cu behăituri de triumf, învingătorul, a cărui ureche sfâșiată sângera, ajunsese pe stăpânul său Garelia. </p>
<p> — Aci sunt, ceva mai-nainte, zise Simu celor dintâi sosiți, după ce aruncă o lungă privire de milă prietenului său credincios, fratelui inferior care pierise pentru salvarea lui Toli Samota. Da, haiducii sunt ceva mai-nainte și iată cea dintâi victimă a lor!... Nu vor avea poate vreme să ajungă la capătul strâmtoarii... vorba e însă să nu ne lăsăm a fi omorâți unul câte unul. Haideți, strângeți-vă la un loc! E destulă lumină... Impărțiți-vă acuma! înconjurați stânca pitulându-vă, ceata lui Samota la dreapta, ceata lui Hagi-Steriu la stânga !... Cred că în curând praful de pușcă are să-și spue cuvântul; băgați bine de seamă însă: nu uitați că Toli este înaintea gloanțelor voastr!’... Eu plec înainte. Urmați-mă cu toții fără a vă împrăștia! Și când oi striga «Săriți!», să alergați iute. </p>
<p> Și, întorcânda-se spre stăpânul său, păstorul adaugă încet : </p>
<p> — Dumnezeu să te apere, stăpâne! Dacă nu ne-om mai vedea, rămâi sănătos ! </p>
<p> Să ajungă la capătul trecătoarii aceea care bateau în retragere!... Păi cum! Simu nu putea ști că soldații turci din Avdela înaintau din partea opusă. Grija lui era de a preîntâmpina scăparea haiducilor peste culmea Văei Calde, pe unde se deschideau niște păduri prin care n-ai mai fi putut da de ei. De unde să bănuiască el că dușmanii, împresurați in josul râului, erau de asemenea împresurați și in susul lui, și tocmai în partea cea mai râpoasă a trecătoarei, unde nu se deschidea nici un fel de ieșire laterală ! </p>
<p> Aceasta Garelia o știa, el care era mai familiar cu configurația locurilor. Ariergarda sa, devenită din nou avangarda sa, îl înștiințase că turcii se coborau încet, dar sigur. Avea deci să fie strâns între cei doi craci ai unui clește, înspăimântător, prins între două focuri de niște forțe care la un loc, erau de patru ori mai mari de cât ale sale ! </p>
<p> Să treacă peste corpul oamenilor din Șopote, lăsându-le pe ostatic, era greu, și nu voia să pună în rizic pentru nimic viața oamenilor săi și pe a sa proprie; reținând pe prizonier, era cu neputință. </p>
<p> Simu lăsase cu mult în urmă pe cei cărora le servea de călăuză; întorcându-și capul nu-i mai văzU o cotitură îi masca. </p>
<p> Și deodată, înaintea sa, trecând dincolo de o stâncă răsărită mai în afară și în fața căreia strâmtoarea se întindea în linie dreaptă între două ziduri prâpăstioase. Lumina searbădă a dimineții îi arăta o priveliște stranie: haiducii dedându-se la acel exercițiu de gimnastică care se cheamă «piramida omenească», pe când dânsul îi credea mult mai înainte și fugind cât îi țineau picioarele. </p>
<p> Garplia, cu privirea lui sigură, zărise, la dreapta acestui îndoit perete de mormânt, o cută a stâncii, formând un fel de potecă strâmtă ce se ridica deasupra prăpastiei, largă aici numai ca de un picior și jumătate — însă la ce înălțime era această zbârcitură, această încrețitură pe pielea muntelui! </p>
<p> Potecuța avea forma unui accent circumflex răsturnat, al cărui unghiu se lăsa in jos până la vreo șaisprezece sau șaptesprezece picioare deasupra albiei râului, și ale cărui două laturi se ridicau, în dreapta și în stânga, pentru a se duce să se piardă în masa stâncoasă în care făceau spărturi — una la vreo douăezeci de metri mai departe, în spre partea de unde veneau turcii, cealaltă la vreo treizeci în spre partea de unde soseau oamenii din Șopote. </p>
<p> Dar erau oare aceste ieșiri libere? N-aveau să dea, ici sau colea - dincoace și dincolo poate — în vreo înfundătură? Și cum să aleagă între aceste două drumuri amețitoare și cu totul descoperite și pe unde o întoarcere îndărăt ar trebui să se săvârșească sub o ploaie de gloanțe? </p>
<p> O împrejurare nepriincioasă la prima vedere, fu cu toate acestea, după o matură chibzuială, privită ca de bun augur: poteca servea de scoc la două pâraie de apă noroioasă, formate de ploaia torențială, care curgeau din două despicături laterale. Judecând dupe volumul acestei ape, mai mult sau mai puțin practicabile ce-i drept, trebuia să se prelungiască departe în munte. Și apoi, ori cât ar fi fost de îndoios, nu exista decât acest mijloc de scăpare — care, pe lângă puțina siguranță ce prezintă, mai avea neajunsul de a împinge pe haiduci în partea opusă a Stâncii Roșii la care ei se sileau să sosească. Dar, fiindcă n-aveau de ales, un plan, singurul posibil, se desemnase numai decât în mintea șefului, și cu jumătate voce, îl împărtășise oamenilor săi, grămădiți în juru-i. </p>
<p> Și iată pentru ce bătrânul Simu vedea cinci haiduci — printre cari Despali și Gurguli — rezemați de stâncă, cu alți doi în picioare pe umerii lor și cu un al treilea încununând edificiul. Urcându-se de la un cat la altul, escaladând treptele piramidei omenești un băiețaș subțirel — era Salamura — se ridică până la poteca după creștetul stâncii. </p>
<p> Am spus că în această trecătoare, mai mulți pini răsăriți ca prin minune se cățărau de cea mai mică scobitură a stâncii. La rădăcina unuia din acești arbori, care crescuse pe cărărușa îngustă — tocmai la unghiul accentului circumflex răsturnat, unde fărămițeala stâncii și găinațul păsărilor formase puțin pământ vegetal, — legă zdravăn un capăt de frânghie cu noduri, pe care o purta încolăcită in jurul șalelor și aruncă celălalt capăt tovarășilor săi. </p>
<p> Piramida omenească se desfăcu atunci și rând pe rând, se suiră toți cu ajutorul frânghiei. </p>
<p> Simu recunoscu pe Toli spânzurat deasupra abisului... sau mai bine zis recunoscuse hainele iui Toli, căci de bună seamă nu fiul stăpânului său ar fi arătat atâta bunăvoință, atâta grabă, atâta agerime a se sui, dând din mâini, pe această cută a stâncii și apoi a da o mână de ajutor celor care urmau. </p>
<p> Nu era Toli; — cititorul știe că era Balațo. </p>
<p> Toli însă cel adevărat, deghizat, era ridicat acolo sus ca un mototol fără suflet de către trei oameni, cu ajutorul unei alte frânghii care-i trecea pe sub subțiori, — operație care fu repetată pentru Galeș, apucat de coarne. </p>
<p> Da, era fiul stăpânului său, deghizat în haiduc, acel tânăr cu brațele legate, cu ochii acoperiți de o bandă, cu gura încleștată de un căluș. </p>
<p> O ! de astă dată, Simu îl cunoscuse bine. </p>
<p> Și, cu glas răsunător, strigă : </p>
<p> — Veniți încoa ! </p>
<p> Era la vreo treizeci de metri de locul escaladării, fără alte arme decât cârligul și cuțitul său. </p>
<p> Și cu toate astea, se năpusti, nebunește, fără vreo speranță, asupra celor doi haiduci care rămăseseră cei din urmă la picioarele peretelui, erau Despali si Gurguli. </p>
<p> Păstorul ridică cârligul. O lovitură dată cu patul puștii îl făcu să-i cază din mâini. </p>
<p> Patru pumni zdraveni căzură asupra lui Simu. Doi erau de prisos. </p>
<p> — Suie-te, tu! zise Gurguli lui Despali; lasă-1 pe mâna mea pe picurar! </p>
<p> — Ne-a dat destulă bătaie de cap cu câinele său; fă-i ce ne-ar face și el nouă dacă ar li mai tare! răspunse Despali apucând frânghia. </p>
<p> Gurguli avu o pornire generoasă. Repede, îi zise lui Simu: </p>
<p> — Treci pe sub mâna mea; sărută-mi icoana și, pe urmă, cară-te! </p>
<p> Și ținându-1 cu mâna stângă, întinse dreapta orizontal, îndoind încheietura mâinii. </p>
<p> A trece pe sub mâna unui haiduc, înseamnă a trece pe sub jug; a săruta tatuajul de pe pieptul său, însemnează a se închina lui. </p>
<p> Simu se îndârji. Furci caudine nu primea. </p>
<p>   — Nu! zise. </p> 
<p> Și cu voce tare : </p>
<p>   — Săriți, fraților ! Uite colea sus, la dreapta, Toli... </p> 
<p> N-avu timpul să isprăvească, Gurguli îî tăiase gâtlejul. </p>
<p> Bătrânul haiduc apucă apoi frânghia, și, cu agerimea unui tânăr, se sui cu ajutorul mâinilor. </p>
<p> Ajunsese la capătul frânghiei; un tovarăș îi întinsese mâna, când pocniturile de pușcă izbucniră. Oamenii din sat veneau fuga; un glonț izbi pe Gurguli în șale. </p>
<p>  —  M-au lovit în spate, zise. </p>
<p> Și se rezemă de brațul tovarășului care izbuti să-l ridice pe scobitura stâncii, apoi trase frânghia. </p>
<p> Atunci, urmând planul lui Garelia subt o îndoită salvă de puști,— căci turcii soseau de cealaltă parte și se împreunau cu ceștilalți, însă prea târziu căci nu mai aveau pe cine prinde, — haiducii se târâră pe cărărușa inundată, la adăpost de gloanțe, apucând la stânga drumului amețitor, târând după ei pe Gurguli aproape nemișcat. </p>
<p> Numărul lor nu era complet, de oarece trei dintre ei apucaseră pe drumul opus, cu ostaticul. Aceștia nu se târau, ci mergeau drept înainte fără sfială, cu Garelia în frunte; după dânsul venea Gianaca ținând pe prizonier de picioare cum se ține o targa, pe când Despali îl ținea de umeri. Și înainte de a șe auzi prima pocnitură de pușcă, izbutiră să dispară în crăpătura cea îngustă, unde-i vom urma îndată. </p>
<p> Ceilalți fură tot atât de fericiți, și oamenii din Șopote, precum și soldații turci — nu putuseră să-și dea seamă de sistemul de scăpare, al cărui secret Simu îl luase cu dânsul în mormânt - ramaseră nedumiriți, întrebându-se dacă dracul nu transportase pe haiduci acolo sus, dacă dânsul nu le dase aripi. </p>
</div>
<div type="chapter" n="31">
<head>   CAP. X. Moartea Leului. </head>
<p> Așadar ceata lui Garelia, afară de căpitanul, Despali și Cianaca, care apucase împreună cu ostaticul în partea din potrivă, dispăruse, sub salva de pușci, în despicătura din stânga, fiecare om târându-se la început pe cărăruia descoperită, pitulați în așa chip, încât să nu poată să-i nimerească gloanțele trase de jos. </p>
<p> Precedați de berbecul Caleș, haiducii se suiau acum cu mâinile și cu picioarele în acea despicătură prin care abia era loc să treacă, ba une ori erau nevoiți să se strecoare târându-se pe coaste. De când e lumea, niciodată ființă omenească nu trecuse probabil pe acel drum, deschis parcă printr-o lovitură de topor al vreunui Titan, măturat de apele torențiale și repede ca scara unei clopotnițe. </p>
<p> Ușor se poate înțelege cât de grea trebuia să fie transportarea p-aici a unui om cu sufletul pe buze. </p>
<p> — Părăsiți-mă, măi fraților! zise Gurguli: vă fac să zăboviți degeaba; eu sunt dus! </p>
<p> Propunerea a fost respinsă cu indignare. </p>
<p> Cu toate astea trebuia să se grăbească, căci aceia care îi urmăreau — și care urmăreau numai pe dânșii, cu ideea că dânșii duc pe ostatic, deoarece fuga celor trei tovarăși împreunâ cu Toli se săvârșise fără martori — ar fi putut în curând, dacă nu toți, cel puțin cei mai deciși, cei mai îndemănateci, sâ combine un plan pentru a se urca pe cărarea dupe stâncă. </p>
<p> Iată că haiducii găsiră atârnată deasupra despicăturii o stană de piatră clătinată din loc de ape și aproape dezlipită, prezentând forma unui colț, subțiat în partea de jos. </p>
<p> — Stați! zise Salamura, e chip să închidem poarta după noi. Și al dracului să fie, cine o putea s-o mai spargă! </p>
<p> își spuse ideea. Li se păru bană. În două minute se fabrică o cartușă mare de aproape două kilograme. Salamura se suise urcându-se mai întăi pe umerii tovarășilor săi și mai pe urmă agățându-se de cele mai mici asperități ale stâncii; așezase cartușa în crăpătura stâncii și dăduse foc fitilului. </p>
<p> Numai dânsul rămăsese ceva mai în urmă, pe când haiducii se depărtaseră la o sută de metri mai sus, când izbucni o detunătură înspăimântătoare, repercutată de ecourile muntelui. Colțul de piatră, smuls prin puterea prafului de pușcă, alunecase așa de bine încât astupă cu desăvârșire drumul ca portița unei curse de șoareci. </p>
<p> Salamura, care se pusese la adăpost și mai apoi se întorsese să vază, ajunse iute banda de haiduci cu agerimea sa de veveriță și spuse tovarășilor săi că stratagema izbutise minunat, — atât de bine, încât cei care îi urmăreau se izbiră cu nasul de peretele acestei stavile neînvinse. </p>
<p> Din acest moment fuga deveni ușoară; spărtura se lărgea încetul cu încetul, râpa scădea, vegetațiunea reapărea, și după ce străbătură un colț de pădure, haiducii se pomeniră într’un imaș, unde pășteau mii de oi și zecimi de catâri. O mulțime de corturi negre. grupate ca casele dintr’un sat. vesteau prezența unui trib de Fărșeroți. </p>
<p> Bine am nemerit, ziseră haiducii: o să le lăsăm pe Gurguli. </p>
<p> Cilnicul  Fărșeroților veni întru întâmpinarea lor. </p>
<p> Îi spuseră în ce încurcătură se aflau. Fără a fi văzut încă pe cel ce trăgea de moarte și care era dus acum pe o targa făcută din două pușci, celnicul le zise: </p>
<p> — Bine, am să-l primesc. </p>
<p> Când însă se apropie de rănit și se uită la dânsul, scoase un strigăt de încremeneală și de durere : </p>
<p> — Gurguli, unul din ai noștri!... Iute, să se dea de veste mă-sii! </p>
<p> Numai de cât sosi, tremurând și adânc mișcată, o septuagenară cu părul alb. </p>
<p> — Vai, fiul meu! copilul meu! </p>
<p> Și luă, în mâinile sale de bătrână, capul de leu al murindului. </p>
<p> — Da, mamă, fiul tău care vine să adoarmă sub cor!... Binecuvântată fie mâna care are să-mi închidă ochii!                     . </p>
<p> — Să mori, tu, să mori! </p>
<p> — Să iei banii din chimirul meu, și Garelia o să-ți dea partea ce mi se cuvine... Dumnezeu să-mi ierte păcatele!... Ochii mi se întunecă; pentru mine soarele s-a stins... Rămâi sănătoasă, mamă; rămâneți cu bine, tovarășii mei ! </p>
<p> Și. lăsându-și capul în jos, Garelia își dete sufletul. Mamă-sa în genunchi, își aplecase fruntea pe pieptul fiului; ea plângea în tăcere și lacrimile îi curgeau șiroaie pe icoana de argint suflat cu aur, care n-avea să mai salte de bătaia unei inimi eroice. </p>
<p> Haiducii trecură atunci unul câte unul pe dinnaintea cadavrului și-l sărutară pe obraji. </p>
<p> Apoi cel mai bătrân dintr-înșii scoase un tas din cingătoare, aruncă in el o liră turcească și, făcându-o să sune ca la strângerea cu talerul, întinse tasul la toți pe rând: </p>
<p>   — Pentru înmormântarea lui, fraților! </p> 
<p> Fiecare își aduse prinosul după ce făcu câte o cruce, chiar și Salamura, a cărui megidie se amestecă cu monedele de aur. </p>
<p> Pe urmă, produsul colectei fu depus pe pieptul mortului: </p>
<p>   — Înainte! porunci acela care ținea locul șefului. Și banda dispăru în pădure, dincolo de imaș. </p>
</div>
<div type="chapter" n="32"> 
<head> CAP. XI. Bocetele la moartea Iui Gurguli. </head>
<p> Armânii nu-și duc morții pe tăcute, la cel din urmă locaș; durerea lor e zgomotoasă și se înconjoară de forme tradiționale. </p>
<p> Vom începe să descriem obiceiurile privitoare la moarte, așa cum sunt practicate în Pind, servindu-ne de prețioasa lucrare folcloristică a d-lui Pericle Papahagi, profesor, lucrare care face pereche cu a lui Gh. Dem. Theodorescu. </p>
<p> îndată ce cineva și-a dat sufletul, i se închid ochii, se spală cadavrul. Dacă e bărbat, i se tunde părul și i se rade barba, apoi, înainte de a-i strânge falca cu o batistă, i se strecoară in gură o monedă oarecare, deși, în mare parte, acești oameni n-au ideie de existența lui Caron, totuși îi rezervă obolul bătrânului cărăuș de suflete. </p>
<p> înainte de a i se înțepeni membrele, se pun mortului haine noui și-l întind pe un covor, avându-se grija ca sâ fie cu picioarele spre răsărit. Pe piept i se pune o icoană și o lumânare aprinsă, așezate într-un coșuleț de formă specială. </p>
<p> După aceea toate matroanele vin să «plângă» pe mort — rude, prietene, simple cunoștințe, chiar dușmane; și acestea nu se văicăresc mai puțin ca celelalte. Toate la un loc împlinesc un rit; ce fac e necesar, consfințit, neapărat. Căci aceste femei nu sunt numai verele bocitoarelor din Corsîca, care cântă jertfa și sacrificiul «prin gura unei răni»; ele se trag din acele  pracficae ale Romei antice, care acum douăzeci de secole însoțeau cortegiul lovindu-și pieptul, smulgându-și părul, urlând de desperare, «fântâni publice de lacrimi banale», vorba lui Paul de Saint-Victor, de unde fiecare putea să-și ia partea de durere: unealtă de bocire căreia nu i se cerea de cât diapazonul hohotului de plâns. </p>
<p> Da, însă aici lacrimile sânt adevărate: o mamă, o soție sau o soră conduce bocetele, intonează cântecul morții, totdeauna improvizat, totdeauna rimat, totdeauna ritmat, de cele mai multe ori pe un metru de șapte sau opt silabe, «neperechea» lui Verlaine. Și după cum, prin simpatie, vibrează o coardă armonică impresionată de resonanța unei coarde străine, tot așa ondulații sonore de durere trec peste cele-lalte femei de față și le încovoaie sub vântul   lamentației   fieare din ele reamintindu-și, la această jale, jalea ei proprie, fiecare din ele asociindu-și durerile sale de mamă, de văduvă sau de soră cu durerile sfâșietoare ale mamei, ale văduvei sau ale surorei defunctului. Această rasă poetică n-a îmbogățit literatura română cu numele unui Bolintineanu și unui Grandea? </p>
<p> Toată psihologia, toată metafizica poporului armân e cuprinsă în aceste cântece: rugăminți și suspine, avânturi de dragoste, cârteală împotriva strășniciei hotărîrilor providențiale, mustrări ușoare la adresa aceluia care a părăsit lumea, amintire a episoadelor vieței sale, somații pentru a se îndura să-și deschidă ochii la lumină, ca și când atârna de dânsul de a se înapoia dragostei rudelor sale. </p>
<p> E aci o adevărată comoară de poezie populară, pe care nimeni n-ar putea s-o culeagă, nici chiar un Pericle Papahagi,— nu doar că în cartea sa nu ne dă câteva «bocete» sau bucăți de  «bocete»; dar însuși declară că n-ar fi deloc bine primit un folclorist care ar voi să le noteze cu creionul în mână. Pe lângă asta, în Pind, există superstiția că o femeie care ar repeta ce a cântat, ar atrage moartea în casa ei. </p>
<p> La o asemenea ceremonie impunătoare și sfâșietoare, întreruptă totdeauna în timpul nopții pentru a reîncepe a doua zi pănă la înmormântare, vom asista deci înaintea cadavrului haiducului Gurguli, greu de cunoscut în hainele noi fărșerotești, cu care a fost îmbrăcat, căci un armân nu s-ar înfățișa înaintea marelui Judecător cu o fustanelă neagră ca funinginea. Îmbrobodită cu o basma de jale, mamă-sa stă în genunchi în genunchi sau ghemuite, tovarășele ei din corturi stau în jurul mortului, fiecare cu câte un mănuchi de flori de câmp în mână și cu câte o lumânare înfiptă in buchet. </p>
<p> Și bocitul începe, cântat pe o melodie monotonă, jalnică, tărăgănată, sfâșietoare, fiecare suspin sfârșindu-se printr-un hohot de plâns. </p>

	<l> Fiul meu, voinicul meu. </l>
<l> Cum nu ți-a fost milă de mă-ta ! </l>
<l> Vai, ce nenorocire pentru bătrânețile mele!  </l>
<l> Trebuia să trăiesc eu pentru a-ți închide ochii! </l>
<l> Întoarce-te, scumpule, întoarce-te că te chem. </l>
<l> Sub cortul unde ai crescut, </l>
<l> Unde te-am hrănit cu laptele meu. </l>
<l> Unde te-am legănat pe genunchi! </l>
<l> Intoarce-te, Soarele tremură </l>
<l> Și e urât drumul acolo unde te duci! </l>
<l> Intoarce-te, mielușelul meu;  </l>
	<l> întoarce-te, leul meu. </l>
	
<p> Lacrimile înăbușă vocea. O altă femeie urmează atunci bocetul: </p>
	
<l> Întoarce-te sub cortul mamei </l>
<l> Pe care moartea l-a făcut negru ca păcura! </l>
<l> îmbrățișează pe cea care te-a născut </l>
<l> Apoi pleacă iar la munte </l>
<l> Cu voinicii tăi tovarăși! </l>
<l> Dar mama a început iar: </l>
<l> Tu ești Gurguli cel viteaz. </l>
<l> Cuibul vulturilor e sălașul tău. </l>
<l> Muntele tremură sub pașii tăi, </l> 
<l> Armele tale scânteiază la soare. </l>
<l> Lanțurile de argint strălucesc pe pieptul tău </l>
<l> Și binecuvântată e icoana ta de argint. </l>
<l> Dormi, fiul meu ? Deșteaptă-te! </l>
<l> Moartea s-ar speria de Gurguli. </l>
<l> Ea n-ar îndrăzni să-l atace! </l>
<l> Și corul bocitor repetă: </l>
<l> Moartea s-ar speria de Gurguli. </l>
<l> Ea n-ar îndrăzni să-l atace; </l>
	
<p> Vai, biata mamă și-a dat seama de deșertăciunea speranței sale! Atunci ea ocărește moartea : </p>
	
<l> Moarte neagră și otrăvitoare. </l>
<l> Moarte fără ochi și fără urechi, </l>
<l> Ai învins prin viclenie! </l>
<l> Ai biruit pe acest viteaz! </l>
<l> Vrei să mi se stingă neamul </l>
<l> Tu care-mi trimeți băiatul pe drumul întunecos </l>
<l> Cu lumânări în loc de arme ? </l>
<l> Să fle vârât în pământ pentru totdeauna ? </l>
<l>Vrei ca fiul să meargă în rai Și lași pe mamă în iad ! </l>
<l> A...! A...!</l>
	
<p> Apoi începu o femeie tânără, a cărei voce contrastează cu vocea răgușită a septuagenarei: </p>

	<l> Mamă, așa a fost voia lui D-zeu. </l>
<l> Suferă ce au suferit și alții! </l>
<l> În leagăn mi-a răpit mie Moartea </l>
<l> Pe noul născut, alb ca spuma laptelui: </l>
<l> A plecat lăsându-mi dorul. </l>

    <p> Dar muma lui Gurguli nu vrea să se mângâie: </p>

    <l> Femeie, sânul tău e tânăr, </l>
<l> Vei naște iarăși, </l>
<l> Eu însă, la sfârșitul vieții. </l>
<l> Mă văd singură în lume ! </l>
<l> Sub cortul tău va fi iarăși </l>
<l> Un ciripit de păsărele, </l>
<l> Pe când bufnița se va cocoța </l>
<l> Pe cortul meu negru ca păcura... </l>
<l> Fiul meu, scumpul meu fiu, </l>
<l> Tu nu ai frați nici surori </l>
<l> Cari să mă poată consola ! </l>
<l> Au plecat toți înaintea ta, </l>
<l> Și bietele mele degete tremurătoare </l>
<l> Au culcat mulți morți in sicriu : </l>
<l> In al tău îmi închid inima zdrobită. </l>
<l> A... ! A...! </l>
<l> Și corul ține isonul văitării mumei : </l>
<l> Da, bietele-i degete tremurătoare. </l>
<l> Au culcat mulți morți în sicriu; </l>
<l> În al tău, ea îsi închide inima-i zdrobită. </l>
	
<p> Și cea mai în vârstă din toate, aproape o centenară, spune jalea mormintelor răspândite prin toate colțurile acestui pământ și părăsite rând pe rând de tribul rătăcitor: </p>

	<l> Voi toate pe care v-am căzut nâscăndu-vă, </l>
<l> Noi Fărșeroții rătăcitori </l>
<l> N-avem nici măcar mângâierea </l>
<l> De-a ne ruga și de a plânge pe morminte, </l>
<l> De a pune pe ele flori îmbobocite. </l>
<l> Morții noștri rămân stingheri </l>
<l> Când smulgem țărușii de la corturi </l>
<l> Ca să ne ducem să îngropăm alți morți </l>
<l> In alte văi, în alte pășuni, </l>
<l> Acolo unde ne duc   celnicii   noștri. </l>
<l> A... ! A...! </l>
<l> Și toate vocile repetă pe ritm jalnic: </l>
<l> Noi n-avem măngâierea </l>
<l> De a plânge și a ne ruga pe morminte. </l>
<l> Morții noștri rămân stingheri </l>
<l> Când smulgem țărușii de la corturi </l>
<l> Mama îndurerată își reîncepe atunci bocitul: </l>
<l> Închideți-mă, surorile mele, </l>
<l> In coșciugul voinicului Gurguli ! </l>
<l> Și rugați-vă pentru mamă, și rugați-vă pentru fiu </l>
<l> Ca să nu simtă singurătatea ! </l>
<l> Putea-voi eu să-mi mai iau bățul </l>
<l> Ca să urmez pe   celnic   în alte imașuri, </l>
<l> Ca să duc în alte văi </l>
<l> Bietele oi ce mi-a dat fiu-meu? </l>
<l> Rodul a căzut de pe pom, </l>
<l> De pe pomul pe jumătate uscat; </l>
<l> Veniți, veniți, tăietorilor, </l>
<l> Să tăiați lemnul nefolositor! </l>
<p> Și bocetele continuă, nesfârșite, mereu aceleași și mereu diferite. </p>
	
<p> Și mâine, un preot, chemat din satul cel mai apropiat, va veni să binecuvinteze sicriul grosolan, ale cărui scânduri Fărșeroții le cioplesc cu barda. </p>
<p> Și pe un morman de pământ o cruce făcută din două bețe împreunate, va spune că o ființă omenească și creștină se odihnește acolo — sus, sus de tot pe munte. </p>
<p> Niciun nume — și nimeni nu va ști că, în acest mormânt, doarme Gurguli voinicul, Gurguli haiducul. </p>
</div>
<div type="chapter" n="33">
<head>   CAP. XII. Apa și pâinea. </head>
<p> Să mergem acum se regăsim pe Toli Samota, purtat rând pe rând de către Despali și Cianaca, mai mult de cel dintâi, pe când Garelia merge în frunte. </p> 
<p> Crăpătura din dreapta pe care au apucat, este tot atât de îngustă și încă mai grea de suit de cât aceea din stânga pe unde se urcă mulțimea bandei; vijelia din noaptea trecută a prefăcut-o într-un torent noroios, așa de repede în cât cei trei haiduci se târăsc cu o încetineală de disperat; dar oare o urmărire eventuală nu s-ar izbi de aceleași greutăți ? </p>
<p> Cei trei oameni nu făcuseră încă două sute de metri, când auziră detunătura produsă de mâna din gangul opus — detunătură care n-a fost auzită numai de dânșii, de vreme ce, cu toate astupușurile de ceară din urechi, ostaticul tresări în spinarea purtătorului său. </p>
<p> Fără a se opri, haiducii făceau conjecturi pe cari și le spuneau cu jumătate voce  Garelia însă ghici numaidecât adevărul : </p>
<p> — Pe semne, tovarășii noștri astupă intrarea în urma lor... Asta nu prea îmi convine. Cine știe dacă potera, dându-se înapoi, nu va veni acuma să caute prin partea asta. N-avem deci nici un minut de pierdut pentru a ne strecura pe acolo sus!... Încă dacă prizonierul ar fi putut să umble!... Afurisita aia de scrântire, ne-a schimbat în vite de povară. Și n-o să treacă așa iute... </p>
<p> Mersul devenea din ce în ce mai greu pe coasta udă și alunecoasă. Ridicându-și capul, fugarii noștri nu vedeau de asupra gangului întunecos decât o fâșie îngustă de cer, strălucind sus de tot, albastră ca o speranță depărtată. </p>
<p> Peste puțin Garelia înăbuși un strigăt de turbare; arătă pumnii acestui petic de azur. </p>
<p> Crăpătura era acum stăvilită din naintea lor de un perete de piatră făcând o râpă înaltă de cinci, șase metri, netedă ca o oglinda, și din care se prăbușea o trombă de noroi și de spumă. </p>
<p> Garelia își încrucișa brațele și-și mușcă buzele până la sânge. Apoi făcu o mișcare de sfidare cu capul, pe când Despali și Cianaca se uitau încremeniți. </p>
<p> Nenorocirea ar fi fost într-adevăr fără leac, dacă n-r fi zărit căpitanul un brad dezrădăcinat căzut peste apă, tocmai sub cascadă, ținându-se la un capăt de un bolovan de stâncă, iar la celălalt prins într-o crăpătură a peretelui lateral. </p>
<p> — Iată scândura noastră de scăpare, zise Garelia si, fiind-că în josul apei n-am mai dat de vren alt arbore căzut, avem să facem o manoperă  îndrăzneață pe care alții n-or putea s-o imite în urma noastră, căci nu vor avea cu ce... Veți vedea! </p>
<p> Ostaticul — el nu-și putea da seama din ce în ce inai puțin — trecu de pe umerii lui Despali pe spinarea lui Cianaca, dată fiind imposibilitatea de al pune jos și cu atât mai mult de a-l ridica pe picioare. Garelia și Herculele, numai ei amândoi, izbutiră sâ ridice și să reazime bradul de perete ca un catart aplecat sub un unghi de 45°. Apoi pe când șeful îl ținea de rădăcină pentru a rezista împinsăturii torentului, Despali se sui pe trunchiu și peste puțin, cu ajutorul crăcilor, ajunse scocul cascadei. La rândul său ținu aiborele de capătul de sus, pe când Garelia săvârși această ascensiune. </p>
<p> După asta, traseră bradul și-1 înțepeniră bine de-a curmezișul prăpastiei pentru ca să nu fie în primejdie de a fi luat de apă. </p>
<p> Se repetă atunci o operație pe care am mai descris-o deja. O frânghie se lăsă de sus. Cianaca o trecu pe sub subțioarele lui Toli, care fu ridicat îndată de cele patru mâini zdravene, nu fără a primi năprasnicul duș. După ce ostaticul fu deslegat, Cainaca își înnodă și dânsul frânghia la subțioare, și fu ridicat de Despali. </p>
<p> Și cei trei haiduci, de pe cari curgea apa, se uitară unul la altul, scoțând un lung oftat de ușurare: Scăpați ! </p>
<p> Mai avură, nu-i vorba și alte locuri grele de trecut. Despali sufla ca un bou sub greutatea prizonierului; Cianaca mergea după el pentru a-l sprijini, când îi alunecă piciorul și sta să-și piarză echilibrul. Cel puțin tot atât de favorizați de soartă ca și tovarășii lor, ei închiseră drumul într-un mod diferit, trăgând după dânșii bradul care le servise de scară. </p>
<p> In sfârșit, ajunseră în vârful stâncilor care domină Valea-Caldă. </p>
<p> Cu picioarele rupte de oboseală, cu unghiile smulse — căci numai dând din mâini și din picioare, agățându-se de stânci, putuseră să ajungă la țintă și mai auzeau încă și mațele chiorăind de foame, fără să aibă cu ei măcar o fărămitură de pâine. Dar ce le păsa? Aci era pădurea, era scăparea și picioarele lor îndurerate călcau acum pe un covor de mușchiu. </p>
<p> — Mi se pare că astăzi mi-am câștigat partea mea de rai! strigă Despali descărcându-se de ostatic. </p>
<p> încă odată lui Toli i s-a zmuls călușul din gură, legătura de la ochi, cocoloașele de ceară din urechi și frânghia de pe brațe. Știa că-l ridicaseră peste o prăpastie cu zguduituri violente, corespunzând fiecare din ele cu câte un junghi ce-i da prin piciorul scrântit. Mai știa încă un lucru, vai! Oricât îi erau de astupate urechile mai adineaori, timpanul său fusese izbit nu numai de detunătura minei, ci încă și de zgomotul pocnetelor de pușca. Vrea să zică, sforțarea făcută pentru scăparea lui nu izbutise. Era deci să rămâie în mâinile haiducilor pănă la plata răscumpărării sale. Era să fie târât astfel, Dumnezeu știe unde și cât timp. Și energia sa fizică slăbi. Mai bine orice decât această închisoare vie, ambulantă, ale cărei ziduri se duc, vin, se depărtează și se apropie, privesc și ascultă, pe când călătorește pe spinarea temnicerului! Ofta după odihna și izolarea unei carcere, pănă în ziua când era să fie înapoiat ființelor scumpe lui. </p>
<p> Ființele scumpe... însăși energia-i morală suferi o deprimare; se înduioșa amintindu-și de nevastă și de mă-sa; i-a fost greu să-și ție lacrimile. </p>
<p> Frigurile făceau să-i treacă prin artere valuri de foc; o sete arzătoare îl mistuia. În ajun, ar fi murit mai degrabă de cât să ceară ceva de la aceia cari-l răpiseră; dar, după ce luptă cu el însuși, zise cu o voce slabă : </p>
<p>   — Dați-mi puțină apă! </p> 
<p>   — Bine, măi băiete, de ce nu spuneai mai curând! răspunse Despali cu un accent de compătimire sinceră. Și, ridicând pe prizonier, își iuți pasul sub povară pe când Garelia și Cianaca căutau un izvor. </p> 
<p> Câteva minute dup’aceea ai fi putut vedea pe Toli jos pe mușchiu, iar pe hoțul pocit ca un Quasimodo stând în genunchi înaintea lui în atitudinea bunului Samaritean, întinzându-i teasul de argint plin pană în vârf, apoi scoțându-i opinca cu multă precanțiune și spălând cu apă proaspătă piciorul scrântit. </p>
<p> Și porniră iarăși. </p>
<p> Dar, nu se vedea nicio turmă, nimic de vânat. </p>
<p>   — Meseria noastră nu e tocmai plăcută astăzi, zise </p> 
<p> Garelia; va trebui să postim, deși nu suntem în postul mare! </p>
<p> Apoi adresându-se prizonierului : </p>
<p> Și tot ce s-a petrecut, toată tevatura asta este spre răul tău, Toli Samota! Tot va trebui odată să ajungem la o înțelegere; de ce părinții tăi n-au așteptat liniștit propunerile mele, care n-ar fi întârziat? </p>
<p> In cele din urmă ajunseră la marginea unei mari poiene, unde un păstor își păzea turma. </p>
<p> — Bine am nemerit, zise Cianaca, căruia i se făcuse o poftă nebună de miel fript. </p>
<p> — Da, însă nu așa cum înțelegi tu, răspunse șeful. Pe lângă că n-avem vreme să învârtim frigarea, nu-i deloc momentul ca să ne mai facem un dușman care ar putea să dea de veste despre trecerea noastră p-aci. Ascundeți-vă aici voi, și lasați-mă să fac cum știu eu! </p>
<p> Câinii veneau spre ei lătrând. După ce Garelia îi făcu de departe semne prietenoase, păstorul îi rechemă. Nu se speriase câtuși de puțin, o, nu. Inimile care au forța de a suporta fără zdrobire priveliștea nemărginitei și de a sta față cu Dumnezeu nu bat mai tare pentru o fustanelă întrezărită. </p>
<p> Acest păstor era tocmai un Fărșerot din tribul din care făcea parte mama lui Gurguli, a cărui tabără se găsea în apropiere, împrejurare necunoscută de haiduc. </p>
<p> — Frate, vinde-mi puțină pâine, zise acesta, scoțând o megidie din cingătoare. </p>
<p> — Nu o vând, o dau, răspunse păstorul prezintînd jumătate dintr-o pâine ce o avea în traistă. Mai ia și bucata asta de brânză, că ți-o fi foame: tovarășul meu are să vie să-mi aducă de mâncare astă-seară. </p>
<p>   — Fie Dumnezeu să binecuvinteze dar pe păstorul care-și face pomană cu haiducul! </p> 
<p>   — Și Dumnezeu să fie cu haiducul care cruță turma și cere păstorului ce ar fi putut să-i ia cu sila! </p>
<p>   — De astăzi înainte e o legătură între tribul tău și Garelia. De ai cui ești, măi Fărșerotule? </p> 
<p>   — Sunt din ai lui Chendra. Află, dacă nu știi, că tovarășul tău Gurguli s-a născut sub corturile noastre. </p> 
<p>   — O știam... De le ar găsi, ca să moară cel puțin sub ele! adăugă Garelia gândindu-se la tovarășul rănit de moarte. </p> 
<p> Și în acel moment chiar, voința îi era împlinită. </p>
</div>
            </div>
            <div type="part" n="4">
            <head> PARTEA IV  </head>
            <head> OSTATICUL </head>
<div type="chapter" n="34">
<head> CAP. I. Ascunzătoarea. </head>
<p> Toli Samota și-a deschis ochii, după un somn greu, de care n-ar putea să-și dea seamă cât a ținut; nicio mișcare însă nu-i trădează deșteptarea. </p>
<p> Cu capul vârât în pernă, cu învelitoarea trasă până peste bărbie, stă culcat pe o saltea aruncată într-un fel de firidă arcuită formând alcov pentru această împrejurare, la capătul unei pivnițe spațioase, solid boltită, închisă cu o ușă de ștejar bătută cu piroane cu capul lat și gogoneț și a cărei unică răsuflătoare a fost astupată cu scânduri, peste care s'a mai îndesat și un strat gros de paie menținut de o perdea de pânză, — fără îndoială pentru a izola încă și mai mult această carceră, totdeodată însă și pentru ca mirosul boccelelor de tutun grămădite în acest depozit ascuns să nu se trădeze afară. </p>
<p> Tânărul și-a dat seamă de starea lucrurilor la lumina slabă răspândită de o mică lampă pusă pe o mescioară cu picioarele scurte, turcească. </p>
<p> O carceră, am spus. Dorința lui Toli să iî fost oare îndeplinită? acea tristă dorință a ostaticului, așa de iute obosit de o închisoare vie și ambulantă, ai cărei pereți se mișcau împreună cu dânsul, cu ochi și cu urechi pentru a-l spiona pe când călătorea în spinarea temnicerului. </p>
<p> Vai, nu! afară doar că se bucură în fine de repausul dorit — cât de trebuincios după aceste patru zile copleșitoare! Toli Samota n-a găsit acea singurătate după care va ofta până în momentul când va li înapoiat iubirei ființelor scumpe, căci cei trei răpitori ai săi sunt aci, țintuiți lângă el, Despali și Cianaca tolăniți pe pământul bătut și dormind duși de nu-i puteai trezi cu tunul, iar Garelia, ghemuit fără a se mișca, cu privirea pironită în văzduh, respectând somnul în care părea încă adâncit prizonierul său. </p>
<p> De aceia și Toli își închise iar ochii pentru a-și concentra gândurile și a le pune puțin în ordine. </p>
<p> Piciorul scrântit îl face să sufere cumplit, deși, de când s-a produs acest accident haiducii i-au cruțat orice pas în dauna spinării lor, până în momentul când l-au pus pe un cal pentru lungile drumuri pe care le-au făcut în ultimile nopți. Această durere o poate nesocoti; însă e o altă durere morală, căreia acest fiu și acest hoț n-ar putea să-i spuie cu stoicism : «ești numai un cuvânt»! </p>
<p> Toli se află așa dar într-o pivniță, fără îndoială, la un contrabandist. Unde? Tânărul nu știe; pe semne într-un oraș, cea-ce îl surprinde; însă câmpul ipotezelor este foarte larg: se plimbă cu gândul printre trei, patru centre de populație, Grebena, Șacișta, Vlaho-Clisura, Castoria. </p>
<p> De ce un oraș și nu un simplu sat ? — ferme izolate neexistând în acest ținut. Mai întâi, pentru că această pivniță e construită într-un chip caracteristic, cum nu se vede pe la casele din comunele Pindului; apoi, pentru câ de un sfert de oră de când ascultă cu băgare de seamă, în lipsă de orice zgomot și cu toată piedica oblonului garnisit cu paie ce astupa răsuflătoarea, strigăte de precupeți au ajuns, de și foarte slab, până la auzul așa de fin al lui Toli. «Cireși!... Ai la cireși! Caise... Ai la caise!...» Apelurile dese la mușterii denunță de bună seamă o aglomerație urbană; care anume aglomerație? O fi Castoria, Vlaho-Clisura, Șacișta ori Grebena? </p>
<p> Curiositate aproape zadarnică, de altfel; întru ce i-ar folosi să știe bine acest lucru? Nu cumva ar fi oare mai puțin o pradă tremurând sub mâna haiducilor ? </p>
<p> Pentru a arăta, într-un mod sumar, în urma căror peripeții se găsia Toli în această pivniță, vom suplini ignoranța sa, cu atât mai ușor de înțeles cu cât, în afară de timpul pentru mâncarea ce-i se dădea în fundul pădurilor, în tufișuri dese unde îi era peste putință să se orienteze, și de somnul sub paza alternativă a unuia din cei trei haiduci, ostaticul fusese supus, de când cu scena de la fântână, la întreita operație care îl făcea surd, orb și mut. </p>
<p> Așadar, după ce a luat pâine de la Fărșerot, Garelia colindase restul zilei si noaptea următoare pe lângă Valea-Caldă, fără a izbuti, cum a putut s-o facă ceata cea mare, să zădărnicească, pentru a ajunge la Stânca Roșie, pânda soldaților turci și a locuitorilor din Șopote cari cutreierau pe acolo, încăpățânându-se într-o urmărire pe care nu o descurajase nici cea dintâi neizbutire, nici pierderea bătrânului Simu. Și căpitanul haiducilor, ținut departe de conacele sale, fusese nevoit să dea puțin câte puțin îndărăt până în momentul când o alarmă, depărtându-1 de muntele de deasupra căruia se înalță mândru vârful Oului, il aruncase spre Arzel prin platoul Fagul-cu-Vânt. </p>
<p> Dacă   celnicii   se îndărătnicesc, zicea dânsul, nici eu nu m-oi lăsa mai prejos și om vedea care pe care. </p>
<p> Părăsind atunci regiunea Pindului, Garelia furase un cal dintr-un imaș; pusese pe ostatic pe cal și, umblând trei nopți de-a rândul prin trecătoarea de la Scară și prin potecile pierdute în pădure, ajunsese la satul Loșnița, unde avea să găsească un prieten sigur, pe contrabandistul Tușu Burena. </p>
<p> Pe când satul era încă cufundat în somn, căpitanul bătu într-un chip deosebit la poarta acestui afiliat, care eșise îndată din casă pentru a urina pe Garelia, spre un loc retras unde acesta își lăsase tovarășii. </p>
<p> Pus în curent cu situația, Burena se gândi un moment, apoi propuse ceva îndrăzneț — acest om avea spiritul născocitor. </p>
<p> — Pentru a găsi pe Toli Samota, zise, cerul si pământul are să fie răscolit; nici o văgăună n-are să rămână neexplorată, nicio pădure necolindată în toate direcțiunile: însă e un loc unde nimănuia nu-i va da în gând să caute pe tânărul tău celnic si acest loc e un oraș... </p>
<p> — Ce? un oraș! strigă Garelia. </p>
<p>   — Ți se pare ciudat, nu-i așa? îți vine să zici că ar fi să te arunci în gura lupului, să te joci cu focul, pe când în adevăr vei face să se încurce bănuelile, să se piardă orice urmă. Astfel Toli Samota al tău va fi sfeterisit, făcut nevăzut, risipit ca fumul... Și apoi, după câte mi-ai spus, ostaticul nu va putea să umble mult având piciorul scrântit; are nevoie de odihnă și de căutare. Trebuie cât mai curând să se dea jos de pe mărțoaga care-l poartă de colo pană colo. </p> 
<p> - Ai dreptate, întrerupse Garelia; da, un cal bate oricând la ochi, dă din picioare, sforăie; cât pentru nechezat am avut grijă eu să-i leg falca de jos... Și pe lângă asta, un cal îți face multe neajunsuri, nu trece pe orișiunde... Dar la ce oraș te-ai gândit? De sigur, la Vlaho-Clisura? </p>
<p>   — Tocmai. Am acolo pe Teșa, văduva lui frate-meu, omorât de vameșii cari nu-1 cunoscuseră; e o femeie credincioasă și tăcută, care are o pivniță bună unde-mi strâng eu boccelele de tutun. Le dă câte ceva agenților prepuși la descoperirea contrabandei, iar ei se fac că nu văd... Dacă vrei, mă duc înainte să-i dau de veste că veniți noaptea următoare. Numai să fii cu două ceasuri înainte de revărsatul zorilor la marginea pădurei, care e deasupra orașului, tocmai acolo unde poteca se lasă spre mahala. Oi veni eu să te iau... Și, bine că-mi adusei aminte, știi, vorba aia: frate, frate, dar brânza-i pe bani: ce aș putea să-i propuiu din partea ta cumnatei mele? </p> 
<p> O liră pe săptămână pentru hrana robului și zece la sută din suma răscumpărărei. Vrei așa? </p>
<p>   — Vreau, dă mâna încoace! </p> 
<p> Și acești doi oameni încheiară învoiala dându-și mâna. </p>
<p> Contrabandistul acesta era un psiholog adânc. Fără a fi citit vreodată Scrisoarea furată a lui Edgar Poe, știa că nimic nu rătăcește mai bine o cercetare de cât lipsa de precauțiunea cea mai elementară. A sechestra pe cineva într-un oraș de șase-șapte mii de suflete, sub nasul unui  mudir, era tot atât de paradoxal — și tot atât de îndemânatic — ca și a pune faimoasa scrisoare a scriitorului american cu totul in evidență într-o cutie, unde nu le-a dat în gând să se ducă s-o caute, când n-aveau de cât să intindă mâna ca s-o ia polițailor cari cercetau pereții, răscoleau mobilele și ridicau scândurile podelei. </p>
<p> Și iată cum, după douăzeci și patru de ore în apropierea unui oraș, Toli fu dat jos de pe cal, de care s-au scăpat punându-i în ureche o bucățică de iască aprinsă, care-l făcu să fugă prin pădure mâncând pământul. Ostaticul fu atunci pus iar pe spinarea Iui Despali, după ce i s-a examinat bine călușul, după ce i s-a strâns bine legătura de la ochi și după ce i s-au vârât bine cocoloașele de ceară în urechi. </p>
<p> După un umblet zdruncinător pe un teren plin de pietre, Toli simți, după siguranța pasului, că acela care-1 purta călca pe o suprafață netedă și solidă, prezentând pe ici pe colea un fel de mică treaptă de coborât, apoi iarăși, alta de suit. Finețea observației sale nu mergea pană a desluși limpede că era un drum cu trotuar tăiat de străzi lăturașe. Tot asemenea, când cotul i s-a izbit de vreo două, trei ori de un perete vertical, el luă drept o stâncă netedă ce era numai un zid. </p>
<p> In fine, după o cotitură la dreapta, urmată de o oprire, mirosul îl înștiința că se afla într-un loc împrejmuit și locuit, de unde venea un miros amestecat de coloniale acoperind un vag parfum de tutun —c ăci, pentru a ascunde depozitul tăinuit, văduva ținea de ochii lumii o mică băcănie. Apoi, niște zguduiri de sus în jos daseră să înțeleagă tânărului că-l coborau pe o scară de vreo optsprezece până la douăzeci de trepte; Despali își încovoia spinarea pentru a trece cu povara sa pe subt o ușe scundă. Și numai decât Toli fu izbit de răcoarea umedă a unei pivnițe; un aer închis, încărcat cu emanațiuni grele de bectemis și de ienige, îi îngreună respirația. Și mai simți că-l puneau jos pe o saltea, unde, de astă dată, îi dădeau iarăși și pe deplin uzul ochilor și al limbii și unde îl descălțați pentru a-i ușura piciorul îndurerat. Pe o măsuță turcească, s-a servit îndată o cină abundentă, de care însă nu voi să se atingă. Abia luă în seamă o femeie de vreo patruzeci de ani, o bună cumătră grăsulie, cu o fizionomie plăcută, cu buza de jos tăiată de o mică dungă ca o cireașă, care-1 privea cu o curiozitate mai mult simpatică și compătimitoare. </p>
<p> Și dormise ca și cum l-ar fi lovit cu sapa în cap. Și acum gazda din ajun îi întrerupse visarea, aducând o tavă cu patru cafele. </p>
<p> Cu toată ușurința acestui pas femeiesc, Despali și Cianaca săriră din somn, și tânărul, luând o hotărâre, renunță de a se mai preface că doarme. </p>
<p> — Adu-mi puțină hârtie și călimări, zise Garelia Teșei. </p>
<p> Pe Toii Samota îl trecu un fior de neliniște amestecată cu bucurie. </p>
<p> Hârtie și călimări... înțelegea pentru cine avea să-i ceară o scrisoare haiducul. Libertatea sa mai mult sau mai puțin grabnică depindea de o cifră. Dar care era acea cifră? Cât prețuia el pentru nepăsătorul, Garelia care își sorbea încet cafeaua? </p>
<p> Pentru a se îmbărbăta puțin, Toli își înghiți pe a sa fierbinte. </p>
<p> — Acum, voi, ceilalți, cărați-vă, zise arbitrul soartei sale. </p>
</div>
<div type="chapter" n="35">
<head>   CAP. II. Musca și păianjenul. </head>
<p>   — Așa, neică, așează-te colea bine, zise Garelia cu condescendență, ridicând pe Toli pe așternut, după ce a pus tânărului la îndemână hârtia, cerneala și condeiul. </p> 
<p> Haiducul se așeză la marginea saltelei. Se gândi o clipă. </p>
<p>   — Toii Samota, zise ?  în fine, cu o bunătate cam zeflemistă, n-ai a te plânge de noi, nu-i așa, tu care te bucuri de un tratament de favoare? Meseria noastră fiind de a pune mâna pe  celnicii ca tine, am îndeplinit-o față de tine, într-un chip cât se poate mai blând; biata spinare a lui Despali știe ce a suferit. Și orice osteneală merită răsplată ! </p> 
<p>   — Spune mai iute ! întrerupse tânărul  celnic  cu oarecare nerăbdare. </p> 
<p>   — De ce ? n’avem de ce ne grăbi, începu iar vorba haiducul. Scrisoarea ce ai s-o scrii am s-o iau tocmai la miezul nopții... Așa dar, fătul meu, tată-tău e bogat, pe când noi am fost legănați de degetele slabe ale sărăciei; se cuvine deci să îndreptăm această prea mare nepotrivire de averi. Nu mă întreba de ce te-am ales pe tine... și mai ales de ce te-am ales în cutare zi mai mult de cât în cutare alta; ai avut nenorocirea să cazi în mâinile noastre, asta e destul; lasă că, cu puțină bunăvoință, familia are să te scoață în curând din mâinile noastre... Pentru asta, ai să faci cunoscut respectabilei tale mame, care se va înțelege cu vrednicul tău tată că ai să fii înapoiat dragostei lor, fără a ți se întâmpla nimic rău, în schimbul unei plăți de o mie de lire turcești, bani sunători. </p> 
<p> O clipă, vălul de mâhnire care acoperea fața lui Toli se rupsese ca un nor străbătut de o rază de soare. La acest singur cuvânt de «o mie de lire» norul se închise iarăși, des, negru, peste raza de speranță. </p>
<p> Garelia citise pe fizionomia tânărului. </p>
<p>   — Lasă, lasă, zise dânsul, o mie de lire sunt un fleac pentru familia Samota. Când suma va fi gata, voi arăta eu părinților tăi, care-s buni ca pâinea caldă, unde și cum să mi-o trimită. N-o să stau acum la târguială cu dânșii, cuvintele mele sunt legi... Scrie-le numai că li se dă un termen de două săptămâni, după trecerea căruia se va proceda ca dupe obicei... Știi cum ? </p> 
<p> Și Garelia ciupi prietenește urechia dreaptă, apoi urechia stângă și în fine nasul lui Toli adăugând : </p>
<p>   — Între fiecare din aceste mici operațiuni chirurgicale, de care mi-e tot atâta groază mie cât și pacientului însuși, s-ar strecura șapte zile întregi. Scrie... Și ca să nu uităm nimic, iată ce ți s-ar întâmpla, dacă o încăpățânare foarte puțin probabilă din partea a lor tăi, ar contraria via mea dorință de a-ți da drumul... </p> 
<p> Isprăvindu-și fraza, haiducul dase cu muchia mâinii o lovitură ușoară pe ceafa ostaticului. </p>
<p> Și fără tranziție, foarte amabil: </p>
<p>   — Uite, astea-s lucruri de cari nu-mi place să vorbesc. Dacă însă ar fi de trebuința să precizăm... </p> 
<p>   — E de prisos, zise cu răceală Toli; am înțeles. </p> 
<p>   — Cu atât mai bine!... Dar-ar Dumnezeu să pleci sănătos, întreg, cu toate mădularele ce ți-a dat D-zeu, când ai venit pe lume. Meseria meii își are cerințele ei; un soldat trage cu pușca asupia unor necunoscuți care nu-i au făcut niciodată vreun râu... Dar să nu mai vorbim de niște perspective așa de neplăcute. Eu îți doresc atâta bine, în cât am să te tratez aci ca pe un pașă. Toate dorințele tale care se pot împăca cu șederea ta în această pivniță — ședere care de altfel atârnă de la tată-tău ca s’o scurteze — toate dorințele tale vor fi ordine pentru noi. Vin bun, rachiu vechiu, cafea, berbece gras, pește proaspăt, poame d-ale vremii, tutun de care ți-o plăcea, n-ai de cât să poruncești. Cât pentru piciorul tău scrântit, cumătră pe care ai văzut-o adineaori și care e un giuvaer de femeie are să ți-1 tragă și are să îndrepteze un accident, care de altfel îți procură pacea și liniștea, în loc de alergătură obositoare prin munți, prin soare și pe ploaie. Și-ți las doi buni tovarăși ca să ai cu cine vorbi și juca cărți... </p> 
<p>   — Mă scutesc de a-ți mulțumi, întrerupse Toli cu amărăciune. </p> 
<p>   — Mie tot una mi-e, răspunse haiducul. Fă numai scrisoarea pe îndelete. Dragoste de ai d-acasă, câtă ăi vrea; însă nici un cuvânt despre întâmplările drumului și încă mai puțin despre locuința ta de față. Nicio indicație de loc sau de persoană, mă înțelegi. </p> 
<p> încolo mă privește...Haide, în curând ai să vezi fumul ieșind pe coșul casei tale, în curând ai să dai ochi cu tânăra ta nevastă... Să dea Dumnezeu să trăiți un veac și să aveți mulți copii destul de bogați pentru a ispiti pe vreun viitor Garelia! </p>
<p> Deodată, haiducul părăsi acest ton cam glumeț. Cuvintele de «femeie și copiii» deșteptaseră o amintire adormită nu pe deplin în fundul inimii sale. Oftă și, încet, cu voce înfundată: </p>
<p>   — Crezi oare că nu mi-ar fi fost mai drag să fi rămas păstor cum am fost? Crezi oare că tâlharii fără fustanelă, cari au intrat acasă la mine într-o zi, e cam mult de atunci, erau ca Garelia sau ca Despali ? Pentru darea ce n-am putut să plătesc episcopului grec, au răpit două vieți, pe a unei soții și pe a unui copil ce-l purta in pântece, pe când eu cer numai un fleac din prisosul unui patriarh bogat de turme. </p> 
<p> Fruntea nobilului bandit se încruntă dureros; dar urmă vorba făcând o sforțare asupra lui însuși : </p>
<p>   — Toli Samota, pentru că vei fi cunoscut restriștea, ai să guști mai bine fericirea; nu-ți duc defel grijă, răscumpărarea ta are să fie plătită. Sunt însă nenorociri cărora nu poate să urmeze nici un fel de fericire. </p> 
<p> Garelia făcu un gest, parcă ar fi vrut să înlăture niște gânduri prea dureroase. Și, spre cinstea omenirii, sau mai bine zis spre cinstea acestui neam, vom spune că tânărul  celnic  aruncă o privire de simpatie dureroasă asupra omului, care, cu câteva minute înainte, îl amenințase să-i taie urechile, nasul, chiar capul la nevoie. </p>
<p> Astea ținură numai cât o clipă. Fiecare reintră iute în rolul său. </p>
<p>   — Mă rog, aș putea sâ rămâiu singur ca să fac scrisoarea? întrebă ostaticul. </p> 
<p>   — Ceri prea mult, răspunse Garelia. Dar prezența mea te va stânjeni cât se poate mai puțin: am să mă trag în fundul pivniței și am să mă întorc cu spatele la tine. Și pe urmă, poți să faci ca la tine acasă! </p> 
<p> Și haiducul se retrase frumușel în colțul cel mai dosnic al ascunzătoarei, unde se așează turcește cu nasul spre perete. </p>
<p> Cu tocul în mâna dreaptă și cu hârtia în mâna stângă, Toli Samota cugetă mult înainte de a scrie un rând. </p>
<p> Deodată sunetul unui clopot, foarte înăbușit, abia perceptibil, ajunse până la auzul său. Această voce a bronzului sacru fu o încurajare pentru dânsul și cu credință își făcu cruce. </p>
<p> Apoi hotărât, fără a se mai codi, umplu patru pagini cu un scris îndesat. </p>
<p> își reciti scrisoarea în tihnă, apoi cu glas foarte liniștit : </p>
<p> — Am terminat, zise. </p>
<p> Fără nici o grabă în aparență, ca un director de închisoare care își împlinește o datorie profesională luând cunoștință de corespondența unui deținut, haiducul luă hârtia și urmări textul, fără ca o singură mișcare să-i trădeze impresiile. </p>
<p> Toli Samota se lungise iar pe saltea și părea nepăsător de ce se petrecea în jurul său. </p>
<p> în fine Garelia îndoi hârtia zicând cu răceală : </p>
<p> — Foarte bine. </p>
<p> Și puse scrisoarea în cingătoare. </p>
<p> Toii, în această Tebaidă de întuneric și de praf urmărea cu ochii o dramă repede, o dramă din lumea insectelor. în arcul format de bolta firidei sale, bine luminat de lampa pusă lângă dânsul pentru a putea scrie, o pânză de păianjen era întinsă. O biată musculiță dase nebunește într-însa. Monstrul venea în fugă să-și prinză prada, slăbuța insectă era să fie înfășurată în ițe, apoi suptă de vie, când iată că, dintr’un colțișor ascuns, se ivi un al doilea păianjen mai mare care se năpusti asupra celui dintâi și-1 luă la goană. Mulțămită acestei întoarceri neașteptată a lucrurilor, musca putuse să scape din mreje. </p>
<p> Încă un semn prevestitor favorabil căruia nenorocitul zâmbi ușor. </p>
</div>
<div type="chapter" n="36">
<head> CAP. III. Dulce țară! </head>
<p> Ar fi o cruzime, nu-i așa? să ținem pe cititorii noștri sub strașnica secuestrare care apasă pe Toli Samota. De aceea, invitându-i a părăsi pivnița umedă și pătată de silitră a Teșei dositoarea, le vom face onorurile bunului oraș care dă ospitalitatea, fără știrea lui, eroului nostru, le vom face onorurile Vlaho-Clisurii, ale cărei o mie de case adăpostesc vreo șease sau șapte mii de locuitori, toți Români, afară de autoritățile constituite și de forța publică. Socoteala acestui element turcesc va fi, de altfel, iute stabilită; cele cinci degete ale mâinei sunt de ajuns: în totul și pentru toate, un mudir (funcționar în doi peri, care e și subprefect și primar), secretarul său și doi-trei jandarmi. </p>
<p> Scriitorul are inferioritatea aceasta asupra pictorului că el nu poate arăta obiectele decât pe rând, unul după altul; de aceea vom examina mai întăiu poziția, făcând abstracție de oraș. </p>
<p> Pentru acest scop, să ne suim pe unul din vârfurile care domină orășelul. De acolo de sus, o panoramă neînchipuită se desfășură la picioarele noastre, arătându-ne dincolo de țuguietura turlelor și acoperișurilor: la nord-est câmpia Sarighiolului (Lacului Albastru), cu șireagul său de lacuri de safir cu țărmuri de smarald; la nord-est, marea pânză de apă care scaldă Castoria și veselele comune împrăștiate dealungul malurilor sale. Albe peste tot în verdeața viilor, aceste centre de populații sunt o dovadă de activitatea și de bogăția acestei câmpii creștine și formează contrast cu cocioabele dărăpănate și cu aspectul mizerabil al vâlcelei musulmane din Ostrova. Totalitatea apare ca o adevărată Elveție macedoneană, care într-o zi va atrage pe turiștii din Occident: un peisaj acoperit cu dealuri și păduri, brăzdat de ochiuri de ape fără scurgere, din care puhoaiele de munte formează atâtea mări interioare. Și în zare, foarte departe, o cingătoare de munți cu forme fine, aproape străvezii, topindu-se încet în albastrul cerului. </p>
<p> Să părăsim acum acest observator și să ne coborâm pănă în oraș; vom fi încă la o mie de metri înălțime. </p>
<p> Inchipuiț'.-vă străzi pavate, înguste, anevoioase, suind-mereu, pe unde n-a trecut niciodată vreo trăsură. Sunt mărginite de case de piatră acoperite cu ardezii, cu două sau trei caturi, strânse una lângă alta ca în Lipscanii noștri. Bazarul ocupă un cartier întreg: câteva hanuri găzduiesc, de două ori pe săptămână, în zilele de târg, pe țăranii din localitățile vecine, pe aceia cel puțin care ne depărtându-se de Vlaho Clisura găsesc aci centrul lor de aprovizionare și locul de desfacere pentru produsele lor. </p>
<p> Ca monumente, în mijlocul orașului, două biserici mari cu clopotnițele foarte înalte, prevăzute cu ceasornice și inălțând crucea în văzduh. Clisurenii sânt foarte mândri de clopotele lor răsunătoare pe cari nici o voce de muezin nu le osândește la tăcere, ca in orașele mixte cu moschee, în cari religia lui Hristos trebue să se umilească și să amuțească înaintea religiei Profetului. La marginea orășelului se mai află de asemenea încă două edificii consacrate cultului, insă de mai mică însemnătate, iar pe două dealuri din apropiere se mai înalță două frumoase paraclise. </p>
<p> întruna din bisericile principale, aceea care e cu hramul Sf. Nicolae, slujba se face cu rândul: o săptămână in românește, și o săptămână în grecește. </p>
<p> însă cele două școli rivale nu se pot împăca sub același acoperiș. </p>
<p> Școala greacă, foarte frumoasă, foarte bine instalată, se bucură de mai multă considerație; mai modestă, școala română e instalată într-un local ocupat altă dată de fetele grecomanilor, cari au fost alungate de aci în urma mai multor certuri în care sângele a curs. </p>
<p> Ca și în satele Pindului unde s-au desfășurat cele dintâi scene ale povestirei noastre, influența grecească la Vlaho-Clisura nu trece de altfel peste pragul casei: grecomanii cei mai dârji, partizanii cei mai îndărătnici ai bisericii și ai culturei grecești nu se servesc decât de dialectul armânesc în viața de toate zilele. </p>
<p> Din nenorocire Vlaho-Clisura este un oraș în decădere. După cum o arată numele ei, această «trecătoare a românilor» a fost străbătută odinioară de caravanele românești, atunci când era drumul obligatoriu între orașele Pindului și Bitolia, între Albania și Rumelia. </p>
<p> Buna ci stare a dispărut numai de vreo cincisprezece sau douăzeci de ani. Mai înainte, cea mai mare parte din locuitorii Vlaho-Clisurei aveau stabilimente în România, la Viena, la Salonic, la Volo, la Belgrad. Dar condițiile comerciale sau schimbat cu totul de când cu drumurile de fier și cu centralizarea afacerilor. În loc de a înființa contoare in străinătate, se stabilesc acolo din ce în ce mai mult cu familiile lor pentru totdeauna: părăsesc fără gând de a se mai întoarce încântătorul orășel, odinioară păzitor al căminului casnic. Și acest fenomen, care se vede cât de colo după prețurile foarte scăzute ale chiriilor și după numărul din ce în ce mai mare al caselor părăsite, nu se observă numai la Vlaho-Clisura: s-ar putea spune același lucru despre Crușova. Golul se face în toate micile aglomerații in folosul metropolelor comerciale. </p>
<p> In ciuda acestei decăderi neașteptate, Vlaho-Clisura totuși mai poartă încă pecetea bogăției sale trecute; ea trăiește din averea adunată. </p>
<p> Dacă bărbații, ale căror aptitudini pentru negoț sunt așa de minunate, au rămas ceva cam închiși pentru tot ce nu este negoț, femeile în schimb nu sânt lipsite nici de maniere delicate nici de gusturi fine; aplecarea lor spre un lux solid contrastează cu simplicitatea cu totul patriarhală din mediul de păstori căruia am consacrat până acum toată atenția noastră. Mobile confortabile de un model vienez ieșit din modă împodobesc casele lor ținute cu o îngrijire migăloasă. </p>
<p> îmbrăcămintea acestor femei este semi-occidentală, semi-levantină. Pe cap poartă o basma de mătase, sau, dacă sunt tinere și vor să fie elegante, un mic fes cu ciucure foarte lung revărsându-se pe umeri și prins cu ace de aur în părul împletit peste el; pentru zilele de sărbători mari, fesul e cu totul acoperit de părăluțe de aur așezate unele peste altele. Rochia e de colori bătătoare la ochi, mai adesea ori de mătase cu flori mari. O vestă fără mâneci strânge bustul, găitănită cu fireturi și cu șireturi de mătase, cu isvoade neasemuit de complicate și de o închipuire încântătoare. Orice Clisureană care se respectă posedă trei scurteici, strânse la tălii și ale căror poale formând o mulțime de cute cad până peste pulpe: cea dintâi este căptușită cu o blană de vulpe; a doua, e chenăruită cu o fâșie de blană neagră și cu ceaprazuri de aur; a treia, mai ușoară și fără blană, se poarta numai vara. </p>
<p> Dacă fetele mari sânt osândite la o claustrație aproape absolută, în schimb regimul la care sunt supuse femeile măritate e mai puțin aspru de cât în comunele Pindului; obiceiul îngădue acestora sa iasă oricând și să meargă la plimbare în cârduri, — viața lor însa e foarte curată, deoarece grija de ce va zice lumea preocupă în cel mai înalt grad pe aceste femei, pe lângă că inima acestor frumoase orâșence pare a fi un viscer iară friguri. </p>
<p> întru cât privește pe barbați, afară de fes, îmbrăcămintea lor n-are nimic caracteristic; unii din ei poartă costume orientale, iar alții haine nemțești, adică modelele din Viena, importate ori făcute la fel de croitorii din partea locului. De altfel sexul tare e puțin numeros la Vlaho-Clisura; acești bărbați intermitenți aleargă mai mult prin străinătate după afacerile lor, pe când femeile își trec zilele țesând covoare minunate, cu un gust și o pricepere uimitoare întru cât privește armonizarea culorilor: </p>
<p> Două ceasuri, după asfințitul soarelui, orice mișcare e suspendată; orășelul doarme, iar rarii noctambuli nu pot circula, după regulament, decât cu un felinar în mână. </p>
<p> Astfel e viața lor dulce, îmbelșugată și tihnită. în ciuda sfâșietoarei drame care se va desfășura în subsolul ei, Vlaho-Clisura s'ar putea defini: o localitate în care nu se petrece nimic; doi, trei jandarmi sunt de ajuns pentru a menține ordinea, pe care dș altfel nimeni nu se gândește s-o turbure... nici măcar ei. </p>
<p> La începutul lui Iulie 1903 ar fi trebuit să te întorci cu două-zeci și cinci de ani în urmă pentru a găsi un eveniment vrednic denotat, cînd două-trei sute de haiduci, făcend jocul grecilor, își făcură într-o bună dimineață apariția pe dealurile ce domină Vlaho-Clisura și, după ce au chefuit și au danțat hora palicarilor, s-au dedat la jaf sub ochii câtor-va jandarmi, care urmăreau scena prin ferestruicele clopotniței unde se baricadaseră. </p>
<p> înaintea venirei revoluționarilor bulgari, pe care îi vom întâlni în curând, Vlaho-Clisura era dar o localitate foarte liniștită, perfect de nemerită pentru destinația ce-i hotărâse vulpoiul acela de Tușu Burena. </p>
<p> Cine ar fi venit să caute pe prizonierul lui Garelia în acest orășel liniștit și somnolent, în care iarba începe să crească între lespezile curților ca în Bruges-la Morte, și în care cei doi-trei jandarmi, de și s-au dat jos din clopotniță de atunci încoace, totuși exercitau una din sinecurile cele mai de invidiat, binecuvântând pe Alah care le-a dat acest huzmet și care pe deasupra a mai creat o cumătră ca Teșa, pentru a le strecura din când în când câte o megidie în mână și câte un pachet de tutun. </p>
<p> De aceea și sfântă le este casa acestei femei de treabă. Toli in zadar s-ar încerca să facă vre-+o gălăgie în această pivniță, că ei n-ar auzi nimic, chiar dacă răsuflătoarea ar fi desfundată, precum nici nasul lor n-a vrut să simtă mirosul pătrunzător al contrabandei, după urma căreia li se asigurase, într-un mod foarte discret și fără explicații de prisos, un mic tribut. </p>
<p> Fericiți jandarmi! fericită Teșe! Dulce țară! </p>
</div>
<div type="chapter" n="37">
<head> CAP. IV. Cele două dureri. </head>
	
<p> Ia spune-mi, Armâne, unde te duci, </p>
<p> Și ia spune-mi de ce ești trist, </p>
<p> Să-mi vânz mie și berbecii toți, </p>
<p> Ca să-ți alin durerea. </p>
	
<p> Biata Vasilichia, cât de cumplit era chinuită de această strofă dintr-o veche baladă, care îi venea mereu în minte! </p>
<p> Tristul cântec nu mai ieșea din gândul ființei îndurerată, care nu era nici fată mare, nici soție, nici văduvă, de și era toate astea de odată. </p>
<p> Ea restălmăcea înțelesul acestor versuri; le punea in gura lui Mitri Samota, — căci el, tatăl lui Toli, ar trebui numaidecât să vânză oi și berbeci, pentru a-i alina durerea. Ficei lui Hagi-Steriu de acum înainte cu totul a familiei Samota, deoarece pentru nimic în lume ea n-ar fi trecut peste pragul casei cufundată în jale pentru a revedea acoperișul sub care se scursese copilăria-i fericită — un instinct secret, un presimțământ peste putință de înlăturat îi spunea că goana îndărătnică prin păduri și peste stânci n-avea să ajungă la niciun sfârșit bun. Gândul primejdiilor și oboselilor, la cari Toli era expus din cauza acestei urmăriri, îi sfâșia inima. Oare un glonte ucigaș sau truda covârșitoare nu erau să i-l răpească pentru totdeauna»? </p>
<p> De vreme ce nenorocirea îl izbise, cu sau fără complicitatea familiei Strâmbu, — prea puțin îi păsa ei de cum se întâmplase și ce mai urma! Dânsa ar fi vrut ca tatăl soțului ei să se fi supus numaidecât sorții și să fi așteptat propunerile haiducilor in loc de a-i îndârji printr-o goană nebună. </p>
<p> Căci trecuse mai bine de o săptămână din noaptea fatală, și dacă unii din prigonitori se întorseseră în sat și răspândeau fel de fel de zvonuri descurajatoare pentru a explica și îndreptăți neizbânda lor, cei mai mulți stăruiau în voința d-a scăpa pe Toli din mâinile haiducilor cu puterea: Mitri Samota și Petre Hagi-Steriu mai aveau încă pe lângă dânșii vreo douăzeci de oameni hotărâți. Pe lângă asta mai erau sprijiniți de forța publică. Apostol Mărgărit, care se bucura de multă trecere pe lângă autoritățile turcești, ceruse și dobândise concursul tuturor posturilor militare din acest ținut. </p>
<p> Deși bătrân și bolnav, el nu se codise de a încăleca în revărsatul zorilor, îndată după răpirea lui Toli, pentru a se duce să se înțeleagă cu șeful detașamentului din Avdela; mulțumită adâncii sale cunoștințe a locurilor și spiritului său de pătrundere, el înjghebase acel plan îndrăzneț care cât p-aci era să izbutească, îndemnând pe căpitanul turc să meargă in grabă la marginea trecătoarii Văii-Calde pentru a închide ieșirea. </p>
<p> Prezența sa ne mai putând fi de niciun folos, Apostol Mărgărit plecase iar la Bitolia, punând capăt acestei triste călătorii ale cărei triste emoții avea să-i grăbească sfârșitul. </p>
<p> Ce ar fi făcut la Șopote, între două biete femei nemângăiate? O rană vie nu trebuie zgândârită prin atingeri și sondaje; ea trebuie sustrasă cât mai curând posibil influențelor externe printr-un strat de bumbac aseptic. Ce alt pansament mai bun pentru ele de cât singurătatea și tăcerea? </p>
<p> Mamei lui Toli îi secaseră ochii de plâns. Încremenită de durere, ea ascultase povestindu-se cum murise bătrânul Simu și cum scăpaseră haiducii prin cărarea dupe vârful stîncii. Stătea acum ziua întreagă la fereastră, în picioare, nemișcată, pândind pe absentul care nu se mai întorcea. </p>
<p> Vasilichia făcea treaba în casă cu moleșeală; aducea în tăcere de mâncare soacră-sii, de și aceasta, ca și dânsa, de altfel, nu mânca nimic. Și cele două femei stăteau fără a-și vorbi, ne având a-și spune nimic pe care să nu-1 fi exprimat oftaturile lor, neîndrăznind chiar a se privi pentru a nu izbucni in hohote de plâns. </p>
<p> Același cearcăn vânăt împresura ochii lor stinși; floarea primăverii care înfrăgezește fețele tinere pierise de pe obrajii Vasilichiei, al cărei nas se subția parcă ar fi fost ciupit de Moarte. Și acum, printr-o minune sfâșietor de dureroasă, aceste două femei semănau una cu alta, precum vor fi trebuit să se asemene, la piciorul crucei, mama dumnezeescului răstignit cu Maria Magdalena. </p>
<p> Da, cu toată deosebirea de vârstă între grava matroană și fecioara cu trăsurile feței drăguțe, aproape copilă încă în ziua de 24 Iunie, nenorocirea le frământase pe amândouă cu aceiași asprime, suferința le adâncise obrajii, durerea străpungătoare le întipărise pe chipuri și mumei și soției aceeași expresie. </p>
<p> Și vechea baladă nu mai eșea din gândul Vasilichiei ! </p>
<p> Ia spune-mi, Armâne, unde te duci, </p>
<p> Și ia spune-mi de ce ești trist, </p>
<p> Să-mi vânz oile și berbecii toți, </p>
<p> Ca să-ți alin durerea. </p>
<p> Da, toate oile, toți berbecii! Să se vândă cât mai iute cele patru mii de capete de vite! Și dânsa va toarce până la sfârșitul vieței sale pentru a plăti răscumpărarea lui Toli. </p>
<p> Și toată această dramă era închisă înăuntrul sufletului ei. Vasilichia nici o singură dată n-a făcut vreo întrebare, nici nu și-a dat vreo părere, nu și-a formulat vreo dorință. Aceeași modestie fecioreasca, care o făcea nepăsătoare la hora nupțială, o împiedica de a-și spune și jalea ce o sfâșia; de n'ar fi fost schimbarea înfricoșată a feței, s-ar li crezut că are o inimă de piatră această soție fecioară, care, noaptea, își mușca învelitoarea pentru a-și opri dinții de a clănțăni ca un cioc de barză, privind cu ochii căscați, sperioși nălucile cari umpleau întunericul camerei sale, — aceleași fantome cari șcrâșneau din dinți și la căpătâiul, lui Toli, în frigul umed și negru al pivniței din Vlaho-Clisura. </p>
</div>
<div type="chapter" n="38">
<head> CAP. V. Ce era într-un potcap </head>
<p> Dacă, în realitate, ceasurile trec totdeauna cu un pas egal, bucuria ori durerea noastră le împrumută un mers mai iute sau mai încet. Pentru Tana Samota și pentru Vasilichia minutele erau veacuri. </p>
<p> Era 5 Iulie, și autoritățile făceau- încă cercetări la cei bănuițî, și patrule de soldați răscoliau neîncetat muntele,și potera din Șopote își continua goana dupe urmele găsite ale haiducilor lui Garelia — un tertip al bandiților pentru a rătăci cercetările — credinț.i tululor fiindcă banda întreagă ducea cu sine pe Toli la munte. . </p>
<p> Pentru a întări această convingere, Balațo pierduse, la un moment oportun, ghetele lui Toli, pe care le purta atârnate de gât; și bineînțeles, aceia care le găsiră trebuiau să tragă concluzia că ostaticul nu era departe. A ! dacă bătrânul Simu ar fi trăit, cum ar fi descoperit numaidecât șiretlicul ! </p>
<p> Deși nu făcuse în cele două lumi vâlvă enormă ca aventura Missei Stone, răpirea fiului lui Mitri Samota, fără însemnătate dincolo de graniță, forma cu toate acestea subiectul general de conversație în Pind și chiar dincolo de munte. Printr-o ironie a soartei, se vorbea mult de acest eveniment Ia Vlaho-Clisura, unde familia era foarte cunoscută. Dar și aci ca și aiurea se spunea că «nu se știe încă nimic» cea-ce, în cazul de față, însemna «urâte vești». </p>
<p> Așa dar la 5 Iulie, pe la asfințitul soarelui, muma, care nu obosea de a tot privi în zarea depărtată pe drumul mare, stătea ca de obiceiu la pândă lângă fereastră — o pândă întreruptă numai de la amurgul serii până la revărsatul zorilor — când zări deodată venind pe un călugăr robust, cu barba încărunțită, a cărui figură nu-i era necunoscută: ea își aduse numaidecât aminte că-l văzuse la mănăstirea S-ta Treime. </p>
<p> Și, fără să știe de ce, inima îi bătu tare, sângele i se îmbulzi în valuri în vine. Ghicea că era un mesager. Un mesager de bucurie, nu, de oare-ce călugărul nu călca iute ca un om care aduce veste fericită. </p>
<p> Muma așteptă. </p>
<p> Vasilichia introduse numaidecât pe călugăr, care-i făcu semn să se retragă. </p>
<p> Cu o privire repede, părintele Isaia se asigură că conversația n-avea să aibă nici un martor, apoi se opri în mijlocul odăii, fără a spune o singură vorbă, fără a face un singur gest, cu mâinele încrucișate sub largile mâneci ale rasei sale. </p>
<p> Tana se îndreptă spre el, fascinată ca una din acele biete pasări cari se duc să se arunce în gura căscată a unui șearpe. </p>
<p> — Mamă amărâtă, zise atunci călugărul, Dumnezeu să-ți dea tărie! </p>
<p> Vorbea rar și încet, c’un ton rece care avea să dea o ironie teribilă formulelor religioase cu cari își va presăra discursul. </p>
<p> După o pauză: </p>
<p> — Inchină-te înaintea hotărârilor ascunse ale Proniei, care face din mine, om al lui Dumnezeu, trimisul oamenilor Dracului. </p>
<p> Muma tresări. Fără îndoială ceasul dorit și temut sosise. </p>
<p> Iar o tăcere mai lungă. </p>
<p>   — Am ascultat la sfântul tribunal al mărturisire! păcatelor, zise ieromonahul, pe un om plin de păcate și cu inima împietrită în rele, care nu venise, vai, cu pocăință pentru iertarea greșialelor sale. Cu totul din potrivă, invocând taina spovedaniei... </p> 
<p>   — Dă scrisoarea încoace! îi tăie Tana vorba cu o voce sugrumată. </p> 
<p> In odaia de alături, se auzi un zgomot înăbușit ca doi genunchi izbind cu tărie pardoseala acoperită cu preșuri. </p>
<p> Călugărul dete ușor din umeri, și nepăsător: </p>
<p>   — Cu totul din potrivă, îți spuneam, invocând taina spovedaniei — și aș putea să o trădez cu atât mai puțin, cu cât fața nelegiuitului era acoperită cu o basma, acest om m-a însărcinat pentru d-ta cu o misiune grea, somându-mă totdeodată să-i aduc răspunsul într-un anumit loc... </p> 
<p>   — Dă scrisoare încoace! îl întrerupse iarăși Tana cu același glas sugrumat, la care răspunse un nou zgomot înăbușit, în odaia de alături, ca și când, de astă dată, o frunte izbea pardoseala. </p> 
<p> Aceeași dare de umeri din partea călugărului. </p>
<p> Cu brațele azvârlite îndărăt, cu bustul întins, cu ochii ieșiți din orbite, cu răsuflarea șuierătoare, așa aproape de el în cât suflarea ei de friguri îi dogorea fața, mama așteptă. </p>
<p>   — Tana Samota, zise în sfârșit călugărul scandând silabele, ascultă-mă pe mine, trimete vorbă bărbatului tău să se întoarcă acasă... Are altceva de făcut decât de alergat prin munți; nopțile sunt răcoroase, sus la munte, și ar face bine să se păzească de reumatisme!.. Ia deci în serios intervenția mea cu totul caritabilă, al cărei caracter dezinteresat va fi înțeles fără îndoială și de aceea care stă la pândă după această ușă; căci sărmanul tău fiu, sărmanul ei soț ar fi mai întăiu schilodit, apoi în sfârșit omorât, dacă condițiile arătate în scrisoarea sa n-ar fi întocmai împlinite... </p>
<p> Apoi, c-un ton umilit de nevinovăție fățarnică : </p>
<p> — Și eu, biet călugăr, de, ce-s de vină? nu mi-au făgăduit și mie că-mi vor tăia barba și că mă vor snopi în bătaie, dacă, într-un timp foarte scurt, n-aduc un răspuns că da ori ba!.. De altfel, eu nu știu ce cer ei drept răscumpărare, plicul fiind închis. </p>
<p> Și, ridicându-și potcapiul cu amândouă mâinile, scoase dintr-însul o scrisoare. </p>
<p> Mama era să se repeadă asupra scrisoarei ca o leoaică asupra pradei. </p>
<p> Călugărul ridică în sus hârtia și, mișcând-o încet: </p>
<p> — Rabdă creștinește această crudă încercare, biată mamă; am să mă rog lui Dumnezeu pentru fiul tău și pentru tine... precum m-am rugat și pentru o altă familie asupra căreia a căzut greu mâna lui Dumnezeu, familia Strâmbu. </p>
<p> Cuvintele din urmă fuseră spuse cu o voce care nu se poate defini. </p>
<p> Insă Tana nu asculta. Ea făcu o nouă sforțare pentru a pune mâna pe scrisoare. </p>
<p> — Mai așteaptă puțin, zise călugărul, că n-am isprăvit. </p>
<p> Și, rece ca un cămătar, sfârși: </p>
<p> — Mă întorc după cincisprezece zile... A! cât p-aci să uit ceva: Femeie, solul este sacru și fiul tău ar avea să sufere cele mai mari... neplăceri, dacă, din pricina limbuției tale sau a nurorii tale, mi s-ar face cel mai mic neajuns în urma acestei înștiințări pe care ți-o fac călcându-mi peste inimă și adăugând binecuvântarea mea. </p>
<p> Călugărul întinse scrisoarea cu stânga, pe când mâna dreaptă despică aerul făcând semnul crucii. </p>
<p> Mama dedese fuga la fereastră pentru a citi hârtia la ultima licărire a amurgului. </p>
<p> Ochii îi erau uscați, degetele nu-i tremurau. Ea urmări fiecare linie cu chibzuială, cu luare aminte. Apoi, revenind spre călugăr : </p>
<p>   — Fie, zise, am să trimit vorbă bărbatului meu să se înapoieze. Tatăl are să facă un sacrificiu pentru băiat... care nu e unicul nostru copil; însă ni se cere o mie de lire și noi n-avem de unde da o asemenea sumă... </p> 
<p> Și ea imploră pe călugărul bandit. </p>
<p>   — Fie-ți milă de noi. Pe sfântul tău veștmânt, pe sufletul tău de călugăr, caută de-i înduplecă să ne pue condiții mai ușoarei </p> 
<p> Cu tonul cel mai firesc, ca și când ar discuta o afacere comercială, părintele Isaia îi zise: </p>
<p>   — Ne pierdem vremea și d-ta și eu. Acela care a răpit pe fiul tău e dator profesiunii sale să fie neînduplecat. Dacă n-ar face așa, familiile ostaticilor ar căuta rugăminți pentru a-l înduioșa, în loc de a căuta lire turcești pentru a plăti răscumpărarea cerută. A mă ocupa de cifră, asta trece peste căderea mea,însă pot lua asupră-mi, să vă scot un termen de o lună. </p> 
<p> Vocea i se făcu părintească, pentru a adăuga această cruzime, scontându-i efectul, — căci călugărul știa că, pentru a prinde, cuiul trebue bătut tare : </p>
<p>   — Femeie, fiul tău e bolnav; cred că e bine s-o știi; suferă, bietul băiat, de oboseala de care haiducii nu l-ar putea scuti, de vreme ce goana năprasniră ce le face bărbatu-tău crează prizonierului aceleași neajunsuri... </p>
<p> Nici vorbă că s-a ferit de a vorbi de piciorul scrântit și de a face cea mai mică aluzie la șederea într-o pivniță. Lăsă pe Tana Samota să creadă că Toli rătăcea, cu ceata, fără merinde, pe creștetele pleșuve ale munților sau în desimile codrilor. </p>
<p> — Nu pregeta deci, mai zise călugărul, dacă ții la sănătatea lui... lăsând la o parte micile operații care ți-ar da pe fiul tău în bucăți... Așa, precum știi bine: înt-'o zi ai primi o ureche, apoi pe cealaltă, apoi nasul ceea ce ar fi păcat, zău! pentru un băiat frumos ca Toli Samota... </p>
<p> — Bine, bine, zise cu vocea stinsă muma gata să leșine. </p>
<p> Călugărul își strânse buzele pentru a nu lăsa sâ-i scape un cuvânt de adevărată milă, care ar fi stricat toată treaba. </p>
<p> Deschise ușa. </p>
<p> însă, ca să ieasă, fu nevoit a trece peste un corp omenesc, peste corpul unei tinere femei lungită pe pardoseală, cu fața în jos. </p>
<p> Era Vasilichia. Auzise totul. </p>
<p> Tana o ridică și o duse încet în patul ei. Apoi trimese doi păstori la oamenii din sat care se întoarseră cei din urmă din expediție, ca să afle de la aceștia pe unde ar trebui să caute pe Mitri Samota, pentru a-i duce scrisoarea lui Toli, la care dânsa adăugase câteva cuvinte, care aveau să determine pe soțul ei să înceteze prigonirea haiducilor și să vie să se ocupe de răscumpărare. </p>
<p> Și, după asta, Tana Samota veni să șează ghemuită </p>
<p> lângă Vasilicbia. O luă de mână și noaptea trecu ast-fel. </p>
<p> Cele două femei schimbaseră intre ele numai aceste cuvinte : </p>
<p>   — Fata mea </p> 
<p>   — Mama mea!... </p> 
</div>
<div type="chapter" n="39">
<head> CAP. VI. Intermezzo. </head>
<p> Timpul trecu, urmând zile după zile, sau mai bine zis nopți înșiruite de douăzeci și patru de ceasuri, la licărirea unei candele. </p>
<p> Numai regularitatea mesei dedea lui Toli noțiunea timpului; și, pentru a nu pierde socoteala, când Teșa aducea cafeaua dimineața, ostaticul făcea o dungă pe pereți cu un cui ruginit; el însenina răsăritul unui soare care nu-l mai lumina, care nu-l mai încălzea : era calendarul unuin in pace. Și, fără un gând definit, prin acea aplecare firească care împinge pe cei mai obscuri a lăsa o urmă de trecerea lor prin această lume — cum bunioară un Popescu care contrasemnează, la Cozia, augusta piatră mormântală a unui Mircea cel Mare — Toli își săpase de asemenea numele pe peretele mormântului său. </p>
<p> Păzitorii lui, foarte blajini, nici nu băgară de seamă acest lucru; ei își executau strict consemnul: a păzi pe prizonier și a împiedica orice comunicație dintre el cu cineva din afară. De celelalte prea puțin le păsa. </p>
<p> Teșa gătea minunat; în pivniță, carnea era bună și de ajuns, însă Toli își pierduse pofta de mâncare. Mecanicește își pipăia urechile și nasul, ca și cum ar fi vrut să se asigure că aceste organe erau mereu la locul lor, cu o temere vagă că se va vedea în curând despărțit de ele. </p>
<p> Căci, de, o mie de lire sânt o sumă: tocmai 22,700 de lei, și, dacă prizonierul știa că tată-său e în stare să-și primejduiască viața pentru a smulge pe fiul său din mâinile răpitorilor lui, știa tot asemenea că în conștiința tare a celnicului avea să se agite o dureroasă problemă morală. Stricta sa dreptate ar fi consimțit oare la prea marea jertfă bănească pe care haiducii o cereau de la Mitri Samota? Cu alte cuvinte, acest cap de familie și-ar fi recunoscut oare dreptul de a despuia pe cei trei copii mai mici, numai în folosul întâiului născut? Și apoi, o avere care consta din turme nu se preface în bani cu aceeași ușurință ca niște valori de bancă. </p>
<p> De sigur, mă-sa n-ar fi stat pe gânduri și durerea mută a Vasilichiei ar prețui cât toate renunțările; însă în Pind, în orice împrejurare, femeile au prea puțină trecere! </p>
<p> Ori cum, această sechestrare avea să fie lungă; tatăl ar fi stat la tocmeală așa cum știe s-o facă un muntean de p-acolo, nu s-ar fi muiat de cât la ultima nevoie și, în fond, Toli îi dădea toată dreptatea. </p>
<p> Se gândea la toate astea privind mașinaliceste insulele necunoscute și continentele chimerice ce le desemnase umezeala pe pereții pivniței, în timp ce unul din păzitorii săi sforăia ca o pedală de orgă, iar celălalt lăsa să i se vadă toate măselele într-un căscat de fiară ducând dorul savanelor. </p>
<p> Vai! ce monotone erau zilele astea! Pentru a distrage pe robul lor, pentru a-și face lor înșiși o petrecere, cei doi haiduci organizau nesfârșite partide de concină la care lua parte și Toli; după câteva ceasuri însă, cei trei oameni, azvârlind cărțile, se priveau consternați, în vreme ce mâncărimile unei erupții, ce începea să-i iasă pe tot corpul, imprimau niște contracțiuni ușoare sprâncenelor tânărului celnic. </p>
<p> Ce făcea nevastă-sa? Ce făcea mă-sa ? Ce soartă avusese scrisoarea sa? Aceste gânduri îl chinuiau. Îngrijorat de sănătatea sa morală, voia să dea la o parte gândurile, temându-se să nu înebunească. </p>
<p>   — Știți ce? Povestiți-mi ceva istorii! zise într’o zi temnicerilor săi; asta e mai bine decât să ne plictisim stând de geaba. </p> 
<p>   — Dacă e vorba de povești, răspunse Cianaca, știm noi o sumedenie... și mai întâi pe ale noastre. </p> 
<p>   — Ia spuneți ceva povești de haiduci! </p> 
<p>   — Ascultă, începu Cianaca, după ce se gândi o clipă: vrei să auzi frumoasa ispravă de la Viaho-Clisura din... din 1887 sau 1888? Am uitat, zău, anul însă știu cu siguranță că era in ziua de 6 August. </p> 
<p>   — Și eu am auzit ceva despre asta, de la părinții mei, răspunse Toli; dă-i-nainte însă. O știu bine Vlaho-Clisura; nu sunt nici două luni de când am fost acolo... </p> 
<p> Cei doi haiduci schimbară un surâs imperceptibil care însemna: «și chiar de atunci încoa». </p>
<p>   — Atunci, urmă Cianaca, ai fi știind că la fi August e obiceiul să meargă cu toții să mănânce pe dealurile înverzite ce domină orașul, la poalele muntelui înalt ce poartă o cunună de fagi... </p> 
<p>   — Da, parcă le văd dealurile, zise Toii cu vioiciune. </p> 
<p> Și fără a băga de seamă un nou surâs de înțelegere între Despali și Cianaca : </p>
<p>   — Așa este, în ziua aceia, toți se duc să mănânce pe iarbă verde... Nu se mănâncă însă carne, ci pește din causă că e postul cel mic. Toți es din oraș: bărbați, femei, copii; rămân acasă numai bătrânii ologi. Se așează frumos pe iarbă pâlcuri-pâlcuri mănâncă, cântă și chefuesc cu lăutari. </p> 
<p>   — Așa. Anul acela, urmă Cianaca, pe când toți petreceau cât se poate mai bine, niște băieți pătrunseseră în pădure căutând fructe sălbatice. Deodată o iau la sănătoasa la vale, strigând înspăimântați: «Haiducii! Haiducii!». Adevărul e că eram acolo sus vreo doisprezece sau vreo cincisprezece voinici. Nn mai era de așteptat, de vreme ce fusesem desc-periți de acești draci... Năvălirăm asupra mulțimei... Măi, cum se risipiră toți în toate părțile. A fost o fugă nebună cu chiote și țipete peste râpele săpate de apă în spre partea orașului. Nu-i vorba, au fost destule picioare scrântite, însă spaima dedese aripi celor mai mulți Clisureni... Cu toate astea ibutim să punem mâna pe o mulțime de fesuri femeești garnisite cu părăluțe de aur; smulgem o grămadă de salbe și oprim vreo douăzeci de ostatici care ne-au ieșit înainte... Da ce folos, nu erau decât oameni de mâna a zecea ca bogăție; a trebuit să le dăm drumul numaidecât; norocul nu ne ajutase... Am aflat în urmă că fiul lui Mărgărit era și el p-acolo. Pe ăla dacă am fi pus mâna... </p> 
<p>   — Ce! strigă Toli cu indignare; ați fi pus mâna pe fiul lui Apostol Mărgărit! Doar nu erați greci. </p>
<p>   — Suntem români tot atât de neaoși ca și tine; răspunse flegmatic Cianaca; însă când fiul lui Mărgărit intră, mă rog, într-o prăvălie, nu cumva negustorul chiar de ar fi Armânul cel cu mai bune simțiri românești, ii dă de geaba marfă? Ei, iacă și pentru noi iubirea de neam e una și meseria e alta. </p>
<p> Despali se amestecă în vorbă. </p>
<p>  — S-a spus că voinicul Musa, Albanezul lui Mărgărit, a schimbat, in ziua aceea, câteva gloanțe cu voi. </p>
<p>   — Da, răspunse Cianaca și era un bun pușcaș. Am avut noroc că a sosit târziu la petrecere. Când a sărit în apărarea fiului stăpânului său, noi ne isprăvisem treaba și ne retrăgeam cu prada noastră... Dar numai un fricos nu era ăla! </p> 
<p>   —  Dar ce știi despre moartea bietului Musa? Când eram mic, am văzut odată la noi cu nașu-meu și de atunci am mai auzit pe Mărgărit vorbind cu drag de acest credincios păzitor. </p> 
<p> O, despre Musa nimeni n-ar putea mai bine ca tovarășul meu să-ți spună cum a murit; era de față când a fost omorât Albanezul... </p>
<p>   — Mă rog, eu, anume, nu sunt de fel părtaș la această faptă, declară cu vioiciune Despali; eu unul aș fi cruțat pe Musa... </p> 
<p> —- Era sufletul cel mai drept din lume, zise Toli ; era devotamentul încarnat... Când un musulman e bun — și sunt mulți dintre ei buni — apoi e bun ca pâinea caldă. Însă ca ăla nu s-o mai găsi altul. </p>
<p>   — Treaba asta s-a petrecut în 1889. începu Despali. Fusese o mare încăierare între grecomanii și românii din Vlaho-Clisura pentru o biserica pe care se certau. Institutorul român fusese chemat de autorități la Castoria. După ce a dat lămuririle ce i s-au cerut, căuta să găsească un tovarăș de drum pentru a se întoarce, când iată câ se ivi Musa... Porniră deci amândoi călări </p> 
<p> și ajungând la o poteca adâncă, mărginită de dealuri: plantate cu vii, dau peste trei haiduci - unul eram eu — ocupați a despoia trei măcelari din Vlaho-Clisura. «Tu dă pinteni calului și fugi înapoi!»; zise Musa institutorului care se grăbește să-i urmeze sfatul. Iar Albanezul, descălecând, ochește și trage cu pușca. Pușca însă nu ia foc... Mai trage o dată, de două ori, de trei ori, tot nu ia foc... Trebuie să vă spun că Albanezul împrumutase fratelui său revolverul cu câteva zile înainte; era înarmat numai cu pușca. Și cu toate astea, fără a șovăi, se îndreptă spre noi... adică spre cei doi tovarăși ai mei, căci eu o luasem razna prin vii pentru a ajunge pe institutor. Mi s-a povestit însă ce a urmat... Așa dar unul din haiduci — un oarecare fiu de popă — se îndeletnicea cu măcelarii; celălalt a întâmpinat pe Musa voinicește. Albanezul își face un ciomag din patul puștii; insă haiducul ferește lovitura. O luptă corp la corp se încinge între acești doi oameni. Se rostogolesc jos. -«Ajutor» strigă haiducul care era dedesupt... Atunci fiul popei lasă pe măcelari și, ridicând un bolovan de piatră, zdrobește capul bietului Musa. Apoi, văzând că Albanezul mai dădea semne de viață, îl mântui c-un glonț de revolver... </p>
<p> — Ce murdar asasinat! oftă Toli. </p>
<p> — Asta a și adus nenorocire pe capul fiului popei. Puțin  în urmă se ascunse într-un patul lângă Castoria. Fiind denunțat, soldații înconjură ascunzătoarea sa și sparg ușa. Somat a se preda, fiul popii încearcă să se împotrivească; a căzut însă subt o ploaie de gloanțe. Cincizeci si două de răni au fost numărate pe corpul lui. </p>
<p> Se făcu o tăcere lungă. </p>
<p> De odată, Toli Samota, care'urmărea un gând, întrebă repede: </p>
<p>   — Sa întâmplat cuiva dintre voi să taie urechi ? </p> 
<p>   — De obicei, amenințarea e de ajuns, răspunse Despali cu simplitate. Înțelegi că noi nu punem mâna pe oameni de nicio valoare, pe bătrâni care sunt mai mult o povară pentru familiile lor, pe femei de care bărbații lor ar fi prea fericiți să scape; noi alegem de pildă un comerțant bogat, un fiu scump pentru familie, un soț adorat, un frate iubit, în sfârșit unul din aceia pentru care face cineva pe dracu în patru ca să-i răscumpere... Întru cât mă privește, o dată numai mi s-a întâmplat... Cum să-ți spui? Cunoști pe institutorul Papazi, ăla care poartă fesul vârât până peste urechi? </p> 
<p> Ostaticul, căruia se adresa această întrebare, făcu un semn de negare. </p>
<p>   — Ei, uite, urmă Despali, pe când se plimba într-o zi ceva mai departe, a fost răpit și dus la munte... I s-a poruncit să scrie nevesti-sii, că, dacă peste o săptămână de zile, o sută de lire turcești nu vor fi aduse într’un anumit loc, ar primi, drept întâia somație, urechia dreaptă a bărbatului ei... S-a pus omul pe tocmeală ; ne-am încredințat că suma cerută era prea nepotrivită cu mijloacele institutorului; ne-am coborât la jumătatea prețului... Scurt, scrisoarea ajunse la destinație... Însă, în ziua a noua, fiind-că suma nu fusese adusă, un mic pachet bine legat cu sfoară și îngreunat cu o pietricică, străbătu un geam din camera în care nevasta lui Papazi se sfătuia trist cu rudele ei pentru a găsi cât mai iute cele cincizeci de lire... </p> 
<p>   — Și acest pachet cuprindea...? întrebă Toli îngrozit </p> 
<p> — Urechea dreaptă, înfășurată într-o a doua scrisoare, scrisă de astă dată nu cu cerneală, ci cu sânge, pentru mai multă solemnitate, prin care institutorul vestea expediția, tot în termen de opt zile, a urechii sale stângi, dacă răscumpărarea n-ar fi venit până atunci... tot cincizeci de lire, nici o megidie mai puțin... Au vândut bieții oameni, s-au împrumutat, știu eu ce au mai făcut? că, înainte de sfârșitul săptâmânii, suma a fost adusă la locul arătat... Institutorul se întoarse acasă, cu capul legat sub fes, adus de acum înainte până peste urechi. De altfel, operația fusese făcută cu îndemânare... </p>
<p> Și Despali adăugă cu oarecare sfială : </p>
<p> — ... cu toată lipsa mea de deprindere. </p>
<p> O muzică veselă, venind din catul întâi și care se auzea foarte bine, cu toată grosimea bolții, schimbă cursul conversației. </p>
<p> Sus se dansa. Ce antiteză ! </p>
<p> Ei da, Teșa dădea o mică petrecere cu dans intimilor ei, ca și când nu s-ar fi petrecând nimic. </p>
<p> Și sub dunga peretelui arătând ziua, pentru curiozitatea faptului, Toli făcu un semn suplimentar. Efimeridele după calendar. </p>
</div>
<div type="chapter" n="40">
<head> CAP. VII. Nepoata lui Averoff. </head>
<p> După o poveste urmă alta. Despali povestea cu simplitate, cu măsură. Tovarășul său care, mut asupra oricărui alt subiect, nu mai înceta cu acesta, punea în accentul său puțin din mândria unui vechiu soldat care își povestește campaniile, însă fără nicio alterație a adevărului. Și lungile zile deveneau mai suferite și Toii simțea un farmec în aceste amintiri haiducești, cari-1 smulgeau de la tristele sale gânduri. </p>
<p>   — Ascultă, îi zise odată Cianaca, dacă vrei să știi una din cele mai frumoase isprăvi ale noastre, am să-ți povestesc cum am răpit pe Duca Gioanopolo, pe însăși nepoata vestitului Gheorghe Averoff, care a lăsat milioane să vânturi cu lopata... </p> 
<p>   — Da, întrerupse Toli Samota, le câștigase în Egipt și a lăsat o bună parte din ele grecilor, el care era Armân ca tine și ca mine... Dar spune că te ascult... </p> 
<p>   — Fără a fi grozav de bogat ca Gheorghe, urmă Cianaca, fratele lui Averoff care a făcut Olimpicile, avea și dânsul o avere bunicică. Precum știi, ei sunt originari din Mețova (Aminciu pe românește), unde n-a încetat de a locui Duca Averoff, măritată după un oarecare Gioanopolo, italian de origine, care se poate lăuda că a nemerit-o bine. In sfârșit, se făcu o bandă pentru a răpi pe fica lui Nicolae Averoff, pe atunci o femeie voinică și frumoasă, — era în 1886, pe când eu mă aflam la începutul meseriei... întreprinderea era din cele mai grele. Știi desigur că un regiment turcesc stă în garnizoană la Mețova... </p> 
<p>   — De la revoluția din 1854, preciză Despali. </p> 
<p>   — Banda noastră avea informațiuni exacte asupra tuturor mișcărilor și preumblărilor ce făcea Duca Gioanopol. Se știa că dânsa eșea în toate serile la plimbare afară din oraș, pe la sfințitul soarelui, firește totdeauna însoțită de cineva. Însă nici o ocazie favorabilă nu se prezintă. Trecură două săptămâni de când o tot pândeam în zadar și era să renunțăm la întreprinderea noastră, când iată că într-o seară, pe la amurg, de la marginea pădurii unde stăm la pândă, deasupra cimitirului, o zărim venind cu bărbatu-său și cu o prietenă al cărei bărbat era în străinătate... De astă dată înaintează ceva mai mult ca de obicei și se așază frumos în marginea drumului cu spatele spre noi... Ieșim din pădure binișor și, ajunși la o distanță oarecare, năvălim asupra grupului și punem mâna pe nepoata lui Gheorghe Averoff. «Tu, zise capul nostru bărbatului ei, poți să te întorci acasă!». Ce-i drept, în ochii noștri el n-avea nici un preț; luăm însă cu noi și pe prietena ei, nu atâta pentru a scoate cine știe ce folos dupe urma ei, cât pentru ca Duca Gioanopol să aibă cu cine să-și treacă de urât. Femeile au fost luate în cârcă — grea sarcină pentru acela care ducea pe fiica lui Nicolae Averoff, aproape o uriașă — și o tulim. Strigătele bărbatului însă atrag atenția unor Mețoveni, cari se plimbau în grădina publică, așezată ceva mai la vale; se dă alarma; mai inulți Mețoveni pun mâna pe arme și trag asupra noastră, garnizoana se pune numai de cât în urmărirea noastră... Noi însă am trecut iute gârla și am intrat într-o pădure, unde, fiindcă începuse a înnopta, nu ni s-a dat de urmă. </p> 
<p> — La Valea-Caldă ați dus pe cele două ostatice, nu-i așa? întrebă Despali, numai de dragul vorbei, căci el cunoștea toate amănuntele aventurii. </p>
<p> La Valea-Caldă neapărat, răspunse Cianaca. Aci nepoata lui Gheorghe Averoff, a fost tratată cu toate onorurile cuvenite milioanelor familiei. Mi-aduc aminte că am făcut pentru aceste două femei o colibă de nuiele, cu un bun pat de frunze, la marginea unei prăpăstii care zădărnicea orice încercare de scapare. De altfel, Duca și prietena ei erau pe cât de bine îngrijite, pe atât de bine păzite; pentru dânsele am învârtit de multe ori mielul în frigare și am stat ceasuri întregi de paza. </p>
<p>   — Și asta a ținut mult ? întrebă Toli, care ținea o statistică mentală de captivități. </p> 
<p>   — Șeaptesprezece sau optsprezece zile peste tot, nici mai mult nici mai puțin, din care o săptămână în Valea-Caldă, iar restul lângă Mețova, în pădure, după ce tatăl Ducăi Gioanopolo a mijlocit ca să înceteze urmărirea noastră. Și pe lângă asta ne-a trime+is tot felul de provizii din cele mai bune; vinuri alese, miei grași, plăcinte gustoase, tot ce putea găsi mai bun ne trimitea nouă... Când mă gândesc ce vremuri bune am apucă!... Și cele șapte mii de lire ce am cerut drept rescumpărare, le-am căpătat fără nicio codire din partea familiei... </p> 
<p>   — Așa mușterii mai rar! oftă Despali. </p> 
<p>   — Da, nici vorbă că numele Ducăi Gioanopolo sau mai bine zis al Ducăi Averoff e înscris în cartea de aur a haiduciei! strigă cu lirizm Cianaca, care auzise undeva această frază și o-nvățase pe din afară. </p> 
<p>   — Dar prietena? voi să afle Toli. Desigur că i s-a dat drumul gratis? </p> 
<p>   — Nici câștigurile cele mici nu trebuiesc nesocotite, răspunse haiducul; a dat bietul bărbatu-său șase sute de lire. Ăla, săracu, o fi blestemat ceasul când nevastă-sa s-a gândit să iasă la plimbare. L-a costat cam scump această plimbare. Ce bani gata a avut, a trebuit să-i dea. </p> 
<p>   — Apoi voi trebuie să aveți bani, nu glumă! strigă Toli într’un avânt de admirație amestecată cu un pic de amărăciune. </p> 
<p> Despali începu se râdă; își desfăcu cingătoarea și </p>
<p> o deșertă pe masă. Dintr-însa căzu o puuguliță cu tutun, un amnar, o sfoară, vreo două-trei lire turcești și câțiva bani de argint. </p>
<p>   — Iată toată pricopseala mea, zise. </p> 
<p>   — Dar nici eu n-am făcut mai mare brânză, declară tovarășul său. </p> 
<p>   — Apoi dacă-i așa, înseamnă că averea rău câștigată nu prinde rădăcini. </p> 
<p> Această cugetare a lui Toli ii atrase un mândru răspuns din partea lui Cianaca: </p>
<p>   — Îți închipui oare că noi sântem niște cârciuniari, ca să ne odihnim după ce-om face avere? </p> 
<p> Nu-i vorba, mai era tezaurul colectiv ascuns în peștera din Vasilița și pe care Moșneagul de la Munte îl întrebuința pentru scopuri misterioase; dar aceia care-l câștigaseră, la urma urmelor, tot săraci lipiți erau. E neîndoios că aurul are prea puțină valoare pentru haiduc. S-ar crede că-i alunecă printre degete ca argintul viu. Fiecare din tovarășii lui Garelia — și Garelia el însuși, cu toată zeciuiaia ce lua, în calitate de șef, asupra ori cărei operații — ar fi putut spune ca un oarecare viteaz al lui Victor Hugo: </p>
<p> Deux liards couvriraient fort bien toutes mes terres, Quand tout le grand ciei bleu n’emplirait pas mon coeur. </p>
<p> Cam același lucru se petrece cu toți adevărații haiduci. Adesea siliți a-și ascunde comoara ori a o încredința vrunui depozitar, li se întâmplă să nu mai dea ochi cu dânsa într-un caz ca și într-altul. </p>
<p> In schimb, ex-voturile lor din biserici sânt o mărturie și de dărnicia lor și de credința lor simplă. </p>
<p> Am voi să completăm povestea cam sărăcăcioasă a lui Cianaca, dând cititorilor o mică idee despre Mețova sau Aminciu, cel mai curios poate din orașele Epirului și care este de asemenea tipul orașului românesc cu fumuri grecești. </p>
<p> E un centru foarte bogat, în care cu bogățiile lui Averoff s-ar mai fi putut măsura și ale altora. Originea Aminciului (așa îl numesc românii, pe când străinii îi zice Mețova), ar părea legendară ca și a Bucureștilor lui Bucur și, cu atât mai mult, ca a Constanței a Medeei, dacă neverosimila poveste ce o vom nara n-ar fi sprijinită de dovezi nediscutabile. Faptele de altfel datează de mai puțin de două secole și moșii unora din contemporanii noștri au cunoscut pe Floca, întemeitorul autentic al acestui cuib de milionari. </p>
<p> Acest Floca, stăpân de turme pe care le mâna iarna in câmpiile Tesaliei, iar vara în munții Pindului, avu prilejul să găzduiască pe un mare-vizir izbit de una din acele disgrații subite așa de dese pe atunci. </p>
<p> Dar nu numai că Armânul dedea azil puternicului din ajun, al cărui cap era pus la preț — ceea ce punea în primejdie și capul lui, dacă o indiscreție ar fi fost comisă — ba încă, în mănăstirea de la Grijan, unde Floca ascundea pe fugar, îl ținea în curent cu tot ce se petrecea la Stambul. </p>
<p> într-o zi, la un târg din apropiere, Floca aude pe strigătorul public invitând pe oricine ar avea cunoștință de ascunzătoarea fostului mare-vizir să dea de veste acestuia câ Padișahul îl reintegra în bunele sale grații. </p>
<p> Intr-adevăr, o schimbare se produsese în Vechiul-Seraiu; Sultanului îi părea rău de cinstitul său sfetnic pe nedrept urgisit. </p>
<p> Armânul nostru, după ce-și isprăvi treaba în târg, dă fuga și încunoștiințează pe oaspele său de această schimbare de soartă și-i înlesnește mijloace de a se întoarce la Constantinopol. «Bine, zise Turcul; îndată ce voiu li pus iar în slujba mea, să vii la mine și-ți voi da tot ce-mi vei cere». </p>
<p> Și când sosi momentul, iată ce ceru Floca fostului său îndatorat ajuns iarăși omul cel mai puternic din împărăție: </p>
<p>Tot cât se poate cuprinde cu privirea din vârful cutărui deal să fie pământul orașului meu. Nici un Turc să nu aibă dreptul să se statornicească aci, iar acela care, excepțional, ar fi voit să străbată această zonă privilegiată, să-și despotcovească calul înainte de a ieși din ea, pentru ca să nu ducă cu dânsul cel mai mic grăunte de praf din acest pământ. Din punct de vedere religios, orașul să se bucure de o autonomie completă și să atârne de a dreptul de patriarhie». </p>
<p> Aceste privilegii, ciuntite de Ali-pașa, au fost desființate în 1854, drept pedeapsă pentru Amincenii cari se răsculaseră după îndemnul Greciei. Cu toate astea, Poarta le-a lăsat dreptul să-și aleagă pe exarcul care îndeplinește puterea spirituală. </p>
<p> Legaturi numeroase și bogate au făcut din Arninciu unul din orașele cele mai de invidiat de pe lume; un oraș american în unele privințe. Nu numai că vreo douăzeci și cinci de binefăcători ca Averoff, Toșița, Sturnara, l-au înzestrat cu biserici minunate, cu școli frumoase, cu profesori bine plătiți, cu ospicii, cu fântâni, cu străzi, cu grădini publice, ba încă toți locuitorii acestui oraș, fără nicio excepție, au gratis îngrijirile medicale și pe deasupra toate medicamentele și încă din cele mai bune; douăzeci de fete sunt măritate, în fiecare an, dându-li-se o zestre și ale casei; ajutoare lunare mergând până la 50 de lei sânt împărțite familiilor scăpătate; școlarilor, oricare ar li situația părinților lor, li se dă în dar cărțile, hârtia de scris, linii, creioane, tăblițe, tocuri, penițe, e țara Făgăduinței. </p>
<p> Orașul lui Floca numără o mulțime de negustori ale căror contoare se răsfață în orașele Turciei, în Egipt și în România; argintăria e lucrată acolo cu multă măestrie. Mulți din locuitorii Aminciului se îndeletnicesc cu creșterea vitelor. </p>
<p> Populația se împarte în trei clase, ușor de deosebit după port, ele se deosebesc după lățimea mai întinsă sau mai îngustă a garniturei de postav roșu, care se coboară mai mult sau mai puțin jos pe sarica, comună ambelor sexe. Femeile întrebuințează păr adăugat: coade mari învîrtite în jurul fesului sau banșului dupe cap; multe din ele se îmbracă în bogate rochii de mătase, însă nici una — chiar de ar fi fata unui arhimilionar ca Averoff care a făcut Olimpicile — nu se dau în lături de a pune peste aceste rochii sarica grosolană. Multe din ele au vizitat capitalele Occidentului și în călătorie au fost nevoite să lase la o parte costumul locului; îndată însă ce s-au întors la vetrele lor, prima grijă a fost să-și reia portul. </p>
<p> Și toți acești greconiani vorbesc dialectul armânesc cel mai curat, cel mai apropiat de latineasca: nu întrebuințează mai de fel greceasca, mai cu seamă femeile, care nu știu nici măcar un cuvânt grecesc. </p>
<p> Astfel este această Țară a Făgăduinței prin care curge lapte și miere, în care patriotismul local e foarte dezvoltat și care atâția cetățeni care și-au lăsat nume în viață prin așezămintele întocmite de ei, ar fi putut să-și sape pe morminte acest verset din Ecleziast: </p>
<p>Am săvârșit lucrări mărețe; am făcut grădini și împrejmuiri în care am pus tot felul de arbori; am făcut rezervor de apă pentru a stropi răsadul tinerilor copaci». </p>
</div>
<div type="chapter" n="41">
<head>   CAP. VIII. O lectură și comentariul ei. </head>
<p> Toli se topea de vedeai cu ochii; nu mai mânca, cu toată bunăvoința gazdei care se căznea sâ facă bucate cât mai variate. </p>
<p> Erupția care îi ieșise se întindea acum pe tot corpul; în toate serile îl apucau frigurile și nu-l lăsau sau de cât dimineața. </p>
<p> Despali își sleise tot repertoriul de povești de haiduci. Intrucât privește pe Cianaca, el fusese rechemat de șef și a venit să-1 înlocuiască Salamura. Glumele ștrengarului mai totdeauna cinice nu izbuteau să înveselească pe prizonier; și nu numai că acesta nu mai lua parte la nesfârșitele partide de concine ce făceau temnicerii săi — Salamura înșela fără rușine — ba încă Toli nici nu urmărea jocul cu o privire distrasă. Gândul îi era numai la Șopote. Scrisorile ce primea de la mă-sa și de la nevastă-sa, în loc de a- alina dorul care-l mistuea, îl făceau din contră și mai melancolic; suferința sa se îndoia prin suferința nemărginită ce trădau acele foi de hârtie. Când somnul sau nebăgarea de seamă a temnicerilor săi îi lăsau cel puțin libertatea de a plânge, Toli recitea aceste scumpe scrisori peste cari curgeau in tăcere lacrimile sale. </p>
<p> Despali se arăta foarte înduioșat față de ostatic; când Salamura cu nesfârșita lui trăncăneală plictisea prea mult pe Toli, haiducul îi impunea tăcere, dându-i cât-va ghionturi zdravene. </p>
<p> Și zilele se lungeau, interminabile, monotone, toate la fel, ca trăsăturile făcute cu cuiul pe perete pentru a le însemna; și Toli aștepta cu deznădejde ceasul când neînduplecatul Garelia, sclav a ceea ce s-ar putea numi datoria sa profesională, era să-1 ciuntească cu o exactitate comercială și era să expedieze urechea-i dreaptă la părinții săi pentru a-i face să găsească mai iute exorbitanta sumă de răscumpărare. Salamura căsca de ai fi crezut că i se rup fălcile, pe când Despali, devotat consemnului său, ajunsese să nu mai trădeze prin niciun semn exterior cât apăsau pereții acestei pivnițe asupra lui, care era deprins să se miște în aerul liber al înălțimilor. </p>
<p> Aducându-i cafeaua într-o dimineață, Teșa văzu pe Toli stând pe saltea cu brațele lăsate în jos, cu ochii încremeniți, cu obrajii scofălciți, ca o statuie a Durerei. Ea schimbă cu Despali o privire repede însoțită de o clătinare a capului. </p>
<p> — Ia ascultă, dragă Toli, ce ești nebun de stai așa de posomorât? Fii și tu mai vesel, ce Dumnezeu! Da, ia spune ce ai dori? </p>
<p> — Nimic, răspunse dânsul, nimic din ce poți să-mi dai tu... Lasă-mă în pace ! </p>
<p> Femeia stărui. </p>
<p> — Nu-ți face așa sânge rău, că ai putea să te bolnăvești. Nevastă-ta și părinți tăi ar putea crede că noi suntem cine știe ce oameni răi, pe când nu-i așa. </p>
<p> — Eu te caut cât pot mai bine, ți-am vindecat piciorul scrântit... Spune-mi ce ai vrea să mănânci ori să bei, că-ți găsesc eu numai de cât. </p>
<p> Și, printr-o inspirație subită: </p>
<p> — Ascultă, n-ai vrea d-ta ceva cărți de citit ? Ani sus în dulap vreo trei, patru; mă duc să îl caut. </p>
<p> Toli schiță un gest de refuz. </p>
<p> — E, lasă nu spune ba, zise iar Teșa; așteaptă cel puțin să le vezi. N-ai să stai să te mistui gândindu-te intr-una la același lucru; citirea are să te mai facă să uiți puțin. </p>
<p> Și iute, cumătră durdulie sui treptele scării pivniței. </p>
<p> După puțin se întoarse cu un vraf de cărți pline de praf, printre care o traducere grecească a  Regelui Munților a lui Edmond About. </p>
<p> Toli puse mecanicește mâna pe volum și-1 deschise la prima pagină. </p>
<p> Privirea lui rătăcea pe hârtie, însă vădit nu citea, ceea ce Salamura observă numai de cât. </p>
<p> — Pagina asta, zise dânsul, trebue să fie prea interesantă sau prea plicticoasă, dacă nu mai treci înainte la următoarea! </p>
<p> Despali se uită rău la piciu și zise încet robului lor: </p>
<p> — Ascultă, Toli, ți-am povestit toate istoriile ce știm. Vezi bine că și noi ne prăpădim de urât ca și tine în groapa asta, din care dar-ar Dumnezeu să ieșim în curând și, cu o strângere prietenească de mână, să ne ducem să ne căutăm fiecare de treabă! Dacă ai vrea, ai putea să ne citești și nouă, de vreme ce știi mai multă carte ca noi... Are să fie bine și pentru tine, căci, citind tare, te vei interesa și tu, în sfârșit, de ce se spune în aceste cărți. Toli înțelese gândul omenos al haiducului. </p>
<p> — Bine, răspunse oftând, să încercăm! </p>
<p> Și ostaticul începu citirea Regilor Munților, acestă carte cam uitată de generația noastră, dar care pe la 1860 avu un mare răsunet în lume. </p>
<p> Sub înșirarea unei povești de haiduci, închipuită de la un capăt până la celălalt, Regele Munților este în realitate o satiră amară și de spirit în potriva grecilor, făcând pereche cu altă scriere a aceluiași autor întitulată: Grecia   Contimporană.  Traducerea însă făcuse să dispară nota ironică din lucrarea originală: nu mai era decât o poveste plicticoasă, ale cărei neverosimilități n-au putut trece neobservate și nezeflemisite de bunul simț al lui Despali, care avea, slavă Domnului, cunoștințe adânci în materie. </p>
<p> Izbea pe Despali nu tocmai faptul că acest Hagi-Stavros, bunăoară, tabără cu banda sa la porțile Atenei, își încredințează prizonierii în paza jandarmilor zvăpăiatului ofițer Pericle, pe când dânsul se duce să jefuiască casa de bani a armatei. Îi ierta eroului lui About să subvenționeze poliția, magistratura și ministerul, însă un haiduc care își ține registrele ca un contabil, un haiduc care joacă la Bursă, un haiduc care are la creditul său, la o bancă străină, o sumă de 22.750 de lire sterline, un haiduc care face plasări comerciale și ipotecare, un haiduc care înființează o companie pe acțiuni pentru a jefui in drumul mare pe călători, un haiduc care repară pe cheltuiala sa drumul de la Teba, pentru că a devenit nepracticabil și astfel nu se mai găseau pe acest drum turiști de prins, — toate astea i s-au părut bietului Despali prea boacăne, prea mari mofturi, de și nu prea înțelegea bine mecanismul acelor operațiuni financiare. </p>
<p> Pe când însă această parte de speculă și de camătă izbea toate ideile unui om care de curând își scuturase chimirul pentru a arăta cât era de gol, Salamura arăta un entusiasm adânc: </p>
<p> — Eu o pricep asta ! Așa haiduc, da, mai înțeleg și eu! Nu mai ai nimic de temut, de vreme ce te-ai pus bine cu jandarmeria, cu valiul, cu tribunalul, cu toți aceia, în sfârșit, care nu ne dau răgaz. Și toți acești oameni, judecători, valiu și jandarmi îți mai fac un serviciu, apărându-ți fondurile, supraveghind pe creditorii tăi, permițându-ți să iei și împedicând pe alții să nu te înșele. Asta e minunat, zău! A! de ce nu mai trăiește Regele Munților ? </p>
<p> Însă atât Salamura cât și Despali au fost de aceeași părere întrucât privește pe M-rne Simono, pe Mary-Ann și pe Herman Schultz pe care le-au luat drept niște păpuși ridicole. </p>
<p> — Aida-de, se poate să faci paradă de bogăție sau să arăt: unui Hagi-Stavros creditul pe care îl ai; — să spue, germanul, bunăoară, că e bursier întreținut de orașul său natal, iar englezoaicele, că sunt milionare? Dar în asemenea împrejurare, se arată ori și cine cât mai neînsemnat, cât mai sărac; cel mai nerod dintre ostatici are destulă minte să nu facă altfel. </p>
<p> — Apoi da, nu te furlandisești înaintea haiducilor; oricine se pitulează, se zgârcește, se face ghem, se strânge ca melcul în ghioace, ca broasca în țesturi. </p>
<p> Și altceva îl făcu pe Despali să dea din umeri: haita de dulăi de care se înconjura Hagi-Stavros. </p>
<p> — Aș! când apuci muntele asta-ți mai trebuie, să târăști după tine și o menagerie. Cu berbecul nostru Caleș, tot mai merge; însă o haită de câini care latră, mai degrabă te-ar da prins decât să te apere!... Și apoi, ce haiduci sunt aceia care trag cu pușca de sute de ori înainte de a începe hora, ca și când praful de pușcă n-ar fi având preț pentru ei și ca și când ar voi într-adins să atragă, prin pocnituri, un regiment pe capul lor! </p>
<p> Oarecare cruzimi nefolositoare și nechibzuite revolta pe Despali; cele două fetițe înjunghiate, ouăle răscoapte puse la subțioara femeilor, băiețașul aruncat în foc de Vasile, omul închis într-un sac cu o pisică căre-i mănâncă ochii. Și acei bieți țărani, jefuiți de cei câțiva gologani ce-i aveau la întoarcerea lor de la târg, — ca și când adevărații haiduci atacă vreodată pe oamenii săraci lipiți și cu atât mai mult pe săracii din ținutul unde operează, pe când din contra îi menajează pentru a putea trăi în acel ținut. </p>
<p> Foarte înțelepț, Salamura nu spunea nici da, nici ba; cu toate astea bătaia la tălpile picioarelor și zmulgerea părului din capul lui Schultz gâdilau întru câtva instinctele lui crude. </p>
<p> Când însă Toli ajunse la rândurile în care haiducii lui Hagi-Stavros aruncă priviri de râvnă asupra d-șoarei Mary-Ann și încearcă s-o apuce de talie, Despali se sculă furios și-și trase câțiva pumni în cap. </p>
<p> — Vai, ce mârșavi, ce murdari! Dacă i-aș avea în mână, pe dânșii i-aș coase într-un sac cu pisici, pe dânșii i-ași frige pe jăratic!... Dar nu se poate să fie adevărat! Pe un haiduc l-aș crede în stare de orișice, numai de așa ceva nu!.. își cunoaște el datoria!... </p>
<p> Și fiind-ă Salamura rânjea : </p>
<p>   — Ia ascultă măi, fiu de țigan, porc de câine, nu-mi zgândări fierea că apoi... </p> 
<p> Și deschizându-și mâna largă, haiducul o închise iarăși cu un gest de sugrumare așa de expresiv încât băiețoiul se dete înlături. </p>
<p> Salamura însă aruncă numai decât această batjocură lui Despali: </p>
<p> — Adevărat, cine are față ca a ta se poate lipsi de dragoste. Da, las'că nu mă îmbăt eu cu apă rece: când e vorba de femei, n-o să mă faci tu să cred că pentru banii ei a răpit Gurguli pe aceea pe care o știi cu ajutorul meu, nu mai departe decât... </p>
<p> Nu isprăvi; o palmă răsunătoare îl culcă la pământ, pentru a confirma oarecum proverbul turcesc: limba taie capul. Apoi, făcându-și silă, căci îi era groază de minciună, Herculele zise : </p>
<p>   — Nu-i adevărat, nu-l asculta, dragă Toli!.. Gurguli, pe care l-am văzut căzând ca un viteaz, nu era în stare să se atingă de o femeie!... </p> 
<p> Căci, pentru a menaja nervii ostaticului, care nu pronunțase niciodată numele lui Strâmbu, Despali voia ca Toli Samota să nu știe încă nimic de cele întâmplate la Gridali și la Vasilița în noaptea de 24 și în dimineața de 25 Iunie. Cu toate astea, cuprins de scrupule, adaugă: </p>
<p>   — Și chiar dacă vreunul din ai noștri a pedepsit vreo dată pe vreo deșuchiată, nu a făcut-o însă sâ sufere ultraj la care se gândește acest stricat nevrednic de a face parte dintr-o ceată de haiduci cumsecade. </p> 
<p> Salamura își freca obrazul și înghițea sângele ce-i curgea din gingii. </p>
<p> A! dacă ar surprinde vreodată, fără martori, pe Despali stând de pază la marginea vreunei prăpăstii, cum i-ar da brânci ca să se rostogolească până în fund și să-și sfărâme oasele de stânci ! </p>
<p> înțelegând însă că teribilul său tovarăș l-ar face să plătească scump orice nouă indiscreție, îngână: </p>
<p>   — E, nene, nu te supăra așa de rău! Eu... eu glumeam. </p> 
<p>   — Așa da, mai pricep, zise haiducul, îmblânzit deodată; altădată insă să-ți alegi mai bine glumele! </p> 
<p> Și mai făcu iarăși câteva reflexiuni judicioase asupra acestei povești a lui Hagi-Stavros, făcând mare haz de o tabără în care se aflau corturi și mese; — de ce nu și divanuri și dulapuri cu oglinzi?.. Lui Despali i s-a părut foarte nostim acest aforism al lui About: «Haiducii sunt singurii greci cari nu își calcă niciodată cuvântul» căci oricât ai fi de grec, pentru că îndeplinești nobila meserie de haiduc, trebuie să prețuiești mai mult de cât compatrioții tăi. Călugărul care ia zeciuiala de la fiecare pradă nu-l scandalisează defel, sau mai bine zis nu-i găsește cusur decât beția în care se tăvălește, părintele Isaia era croit din altă stofă, deși n-ar fi fost vrednic poate nici dânsul a fi calificat «unul din cei mai buni călugări din tagma sa». Însă Despali se înfurie auzind că Hagi-Stavros dădea fiicei sale Fotini a creștere de marghioală într-un pensionat din Atena, hrănind nădejdea să o mărite după vreun prinț german. </p>
<p>   — Fiica lui! oftă Salamura cu dor. A, aș vrea să fiu fiul acelei fiice! </p> 
<p> Și rămase pe gânduri. </p>
<p> Deodată scoase un strigăt. </p>
<p>   — Ce zbieri așa, măi netotule! se răsti la el Despali. Ce, vrei să ne dai de bucluc ? </p> 
<p>   — Cu iertare, dar ia uitați-vă!... Ce-i asta? Și își sumete mâneca cămeșei până la umăr. Despali zâmbi cu dispreț. </p> 
<p>   — Semnele tale?... Dar ce ai zice tu de asta! </p> 
<p> Și, deschizându-și larg cămașa, descoperi un piept ca al lui Milone din Crotona, pe care, de la sternum până la pântece, era reprczintat supliciul veneratului său patron Sf. Petru, răstignit cu capul în jos. </p>
<p> Salamura insă, adresându-se de astă data numai lui Toli, își repetă întrebarea: </p>
<p>   — Ce-i asta ? </p> 
<p>   — Apoi, zise ostaticul, ce să fie: un munte cu o coroană pe deasupra ! </p> 
<p>   — Un munte încoronat, foarte bine... Și nu înțelegi, nene Toli Samota ? </p> 
<p>   — Ce să înțeleg? </p> 
<p>   — Când vezi cornul lunii pe un fond roș, ce înseamnă? </p> 
<p>   — înseamnă armele Turciei. </p> 
<p>   — Și astea, zise țingăul întinzând cu fudulie brațul, sunt armele vorbitoare ale Regelui Munților! Eu trebue să fiu neapărat nepotul lui Hagi-Stavros!... Da. mi-oi regăsi eu familia; da, mi-oi recăpăta eu bogățiile mele nenumărate! Și fiindcă atunci am să reiau, la porțile Atenei, meseria augustului meu moș, te angajez de acum în ceata mea, Despali!... și pe tine de asemenea, Toli Samota, dacă te trage inima! </p> 
<p> Pentru prima oară, de când căzuse prins în mâinile haiducilor, Toli începu să zâmbească. Ediția grecească a Regelui Munțilo nu cuprindea capitolul de la sfârșit în care autorul zice: «Atenianule, bunul meu amic, poveștile cele mai adevărate nu sut cele care s-au întâmplat»; cu toate astea, tânărul celnic avea spiritul destul de pătrunzător pentru a face deosebire între o biografie veridică și o ficțiune al cărei înțeles nu-i scăpa lui, cu toată proasta lucrare a traducătorului. </p>
<p> Iar Despali, scuipă cu un aer grav și zise: </p>
<p> — Dacă ești grec, chiar nepot de rege dacă ai fi, iată ce prețuești pentru mine. </p>
</div>
<div type="chapter" n="42">
<head> CAP. IX. Nepot de Rege. </head>
<p> Starea lui Toli se înrăutățea. Acum nici vorbă nu mai era de lectură; tânărul abia își ridica capul de pe pernă; căzuse într-o stare de prostrație care dădea de gândit; frigurile nu-l mai slăbeau, membrele îi erau îndurerate, ca și cum ar fi fost supus la o bătaie cumplită, o sete nestinsă, însoțită de mari nădușeli, îl mistuia. Și erupția îi cauza, rând pe rând, niște mâncârimi nesuferite și sensația unei arsuri prin acțiunea unui coroziv, ca și când mii de furnici s-ar fi plimbând pe bietul său corp și apoi s-ar fi pus pe mâncare cu toatele de odată. </p>
<p> Ultimul bilet al Tanei Samota, adus de un emisar al lui Garelia, cuprindea numai aceste cuvinte: </p>
<p>Scumpul meu fiu, așteaptă și speră; nu te vom părăsi. Tată-tău face pe dracu in patru pentru a-și procura ce trebuie; pentru aceasta a și plecat la Vlaho-Clisura.» </p>
<p>  N-am putut căpăta nicio reducere asupra sumei, ni s-a acordat însă o prelungire de termen de cincisprezece zile.» </p>
<p>Frații tăi și surorile tale, n-ai ideie cât țin la tine; bieții copii ne tot spun să nu ducem grijă de viitorul lor; nu le pasă deloc că o să ne ruinăm, băieții vorbesc de pe acum să plece în străinătate, ca să-și câștige traiul ca atâția alții. Nevastă-ta a voit să-mi dea pentru tine toți banii ce-i are precum și salba. Vai, de ce nu se prefac lacrimile in aur, că ai fi de mult în mijlocul nostru!» </p>
<p>  Rămâi cu bine, scumpul meu fiu, supus la grele suferințe; noi am  încins  pentru tine toate bisericile din satul nostru și din satele vecine. Tana Samota». </p>
<p> Trimisul aștepta răspunsul, pe care avea să-1 ducă într-un ciomag scobit. Toli abia putu să scrie câte-va rânduri, făcând o sforțare nespus de mare. În scrisoare spunea că e bine, de sănătate, pe câtă vreme scrisul său îi dădea o desmințire flagrantă. </p>
<p> Scrisoarea se termina cu aceste cuvinte: </p>
<p>Am speranță și curaj, scumpii mei părinți. Faceți cum vă va dicta dragostea, dar și conștiința; nu uitați că, în afară de mine, mai sunt și alți copii către care aveți datorii. Chiar de ar fi să mor, n-aș vrea ca ai mei să scapete din pricina mea, să le fac eu rău fraților și surorilor mele. Să dea Dumnezeu să ne vedem cât de curând, iubită mamă și scumpă nevastă!» </p>
<p> Toli dădu scrisoarea deschisă lui Despali. Ca și în rândurile trecute, haiducul o suci și o învârti în mâinile sale neștiutoare de carte. Se prefăcu că voiește s-o îndoaie; dar se opri, căci trebuia să ia cunoștință de cuprins, temându-se ca nu cumva vreun amănunt să pună familia pe urmele ostaticului. Porunci deci lui Salamura să se ducă să cheeme pe Teșa, spunând haidamacului să se ducă și să stea în odaia de sus până când s-o întoarce Teșa. </p>
<p> încă o delicateță din partea lui: voia ca gândurile intime ale lui Toli sâ fie cunoscute de cât mai puțini străini. </p>
<p> Teșa citi cu voce tare, vădit înduioșată; apoi Despali zise cu tonul cam aspru al unui om care voiește să și ascunză emoțiunea : </p>
<p>   — Da, da, e bine... A! dacă ar fi vorba numai să renunț la partea mea!... IÎsă, de, ori ești haiduc, ori nu ești... Haide, femeie, dă iute scrisoarea trimisului împreună cu aceea pe care o vei semna partea mea căpitanului. </p> 
<p> Și, pe când Toli se lăsă să cadă pe așternutul său, cu glas încet el dete Teșei instrucțiunile pe care aceasta le primi cu o vădită plăcere. </p>
<p>   — Ideea e bună, zise dânsa; trebuie chemat Garelia, căci numai dânsul poate să hotărască. Până atunci insă, oi căuta să găsesc pe cineva de încredere care să aibă cunoștințe de leacuri, pe vreuna din acele   babe  care... </p> 
<p> Teșa se opri brusc : </p>
<p>   — Lasă că am găsit! Perla neagră e aci... Am văzut-o pe drum, mai adineaori, cum te văd acu pe tine... Așteaptă să mă duc s-o caut; știu eu unde s-o găsesc! </p> 
<p>   — Dar dacă ne-o trăda ? </p> 
<p>   — Să ne trădeze, Perla neagră? Peste putință!... Și apoi, dacă Toli și-o da cuvântul lui de cinste de a nu spune nimic în fața ei, poți să te încrezi în el... Cât pentru bătrâna țigancă, nu-i femeie să se crucească pentru că ar găsi pe un om topit de friguri într-o pivniță. Pivniță ori palat, dacă-i dai ei o jumătate de megidie, i se va părea foarte cumsecade această infirmerie. </p> 
<p> Teșa plecă și Salamura se întoarse cu acel aer gânditor care nu-l mai părăsea de când cu citirea Regelui Munților. </p>
<p> Despali spusese ostaticului că se însărcina dânsul să cheme o babă care să-l caute și să-i dea ceva doctori ; trebuia insă să-i jure că n-are să spuie femelei, care era să vie, nimic cu care să-i deștepte vreo bănuială. </p>
<p>  — N-ar fi, de altfel, niciun câștig pentru tine, adăugă Despali; în loc de un prizonier, au să fie doi, atâta tot, căci aș fi nevoit sâ o opresc și pe dânsa aci. Dar dacă-mi faci tu jurământ, ce spui eu acuma e de prisos. </p> 
<p>  — Pe ce vrei să jur? răspunse Toli cu o voce slabă. </p>
<p>  — Pe capul nevestei tale... Ba nu, jură mai bine pe capul mamei tale, pentru că un bărbat poate avea mai multe femei, dar mamă n-are decât una singură! </p>
<p>   — Ei, iacă, le însoțesc pe amândouă în acest jurământ... Pe capul mamei mele, pe capul nevestei mele, pentru care vreau să mă vindec, jur să fiu mut ca un mormânt! </p> 
<p> După un ceas, un fel de horcâială pe scară îi făcu să tresară. O mână pergaminată împinse ușa și, urmată de Teșa, se ivi o țigancă bătrână, un fel de mumie vie, în care nu mai trăiau decât doi ochi de jăratec, doi ochi de infern. </p>
<p> Ar fi făcut pereche cu Moșneagul de la Munte, ca și dânsul contemporană a unei lumi dispărute. </p>
<p> Și pentru că cei trei oameni o priveau uimiți: </p>
<p>   — Da, priviți-mă, zise dânsa cu o voce abia mai puțin răgușită de cât a pustnicului din Vasilița, priviți pe aceea care se cheamă Perla neagră !... Uitați-vă la acest picior desculț, întinat de praf; a încăput pe mâna lui Ali din Tebelen, pașa din Ianina... Creștini au sărutat aceste glesne, frumos rătunjite odinioară; un episcop grec și-a pierdut sufletul pentru mine... Și Perla neagră avea șireaguri de perle albe... da, pe acest gât urâcios azi, cu pielea sbârcită și moartă. ... Și vedeți, îmi cerșesc pâinea... Cu voi, cel puțin, am să mi-o câștig... Ia adu mâna încoace, tu, urâtule, puternic ca un taur; adă-o încoace să-ți citesc norocul! </p>
<p> Despali întinse mecanicește enorma sa labă. </p>
<p> — O, o ! capul nu prea îți stă bine pe umeri; are să putrezească într-o colivie de fier atârnată de un cui, pe când corpul îți va fi sfâșiat de corbi, într-o râpă... Acuma, altul! </p>
<p> Evul Mediu occidental a atribuit femeilor bătrâne o putere satanică în care tot Orientul mai crede și astăzi încă așa ca într-un cuvânt de Evanghelie. «Calul dracului» zice Românul vorbind de aceste ființe prăpădite; și, fără a aprofunda chestiunea, de ce nu am constata că sunt ceasuri când aceste babe spun vorbe fatidice, de care îți bați joc până în momentul când adâncimea lor se adeverește. </p>
<p> Era o adevărată preoteasă a posomorâtei Ecate această țigancă care moștenise taine de la străbunele sale din Tesalia, — nu doar că ea ar fi știut să schimbe pe un om în măgar ca vrăjitoarea lui Apuleu (în tinerețea ei, această Circe îi metamorfoza în porci cu o simplă privire), însă rătăcea, noaptea, în jurul mormintelor, pentru a strânge buruenile blestemate iar, ziua, la munte, pentru a culege ierburile binefăcătoare. Da, Perla neagră, — cât de căzută, cât de ștearsă din lume era, — nu știa numai să citească în cartea viitorului, ci mai împărțea, după voie, moartea sau viața. </p>
<p> Lumea o credea moartă din noaptea în care Boris Sarafoff voise să arunce în aer osuarul românesc de la Grivița, pentru a răzbuna osândirea ucigașilor lui Fitowski și ai lui Mihăileanu, a acelora care urziseră un complot contra vieței regelui Carol al României*; în ciuda aparențelor, nu de un cadavru se împiedicase piciorul revoluționarului bulgar; bătrâna țigancă, înghețată de frig, pe care o găsise, cu brațele încrucișate, la marginea drumului, la 11 Noeinbrie 1900, își venise în fire și se sculase a doua zi. Și veșnica rătăcitoare se afla acum într-un orășel din Macedonia, chemată la căpătâiul lui Toli Samota, răpit de haiduci. </p>
<p> Despali preciza situația: </p>
<p> — Nu te-am chemat să ne spui norocul. Eu unul n-aș da nicio para pentru tot ce mi-ai spus, căci sfârșitul meu îl văd eu destul de bine. Îți voiu plăti însă bine pentru ca să însănătoșești pe acest tânăr. O jumătate de megidie (2 lei), ai, îți ajunge? </p>
<p> — Mi-ar veni mai bine la socoteală o megidie întreagă. </p>
<p> Perla neagră examina pe Toli, îl pipăi, îl suci, îl învârti și, dând din cap : </p>
<p> — Tu suferi de două lucruri, băiete. Pentru unu n-am ce-ți face: e dorul... </p>
<p> — Nu duce grijă de asta! zise Despali cu nerăbdare. </p>
<p> — Pentru celălalt, am să-ți dau, mâine, un ceaiu și o unsoare care te vor face bine. Dar numai atâta nu e de ajuns... </p>
<p> *Vezi   Cavalerii Toporului   (Români și Bulgari) de Jules Brun, roman în 2 vol. de 300 și 331 pag. 1901. Tip. Cerbu. Ediția franceză de vânzare în toate librăriile. </p>
<p> Aruncă asupra lui Despali și asupra lui Salamura o privire pătrunzătoare. Apoi urmând: </p>
<p> Pivnița asta nu-ți priește deloc... Ție îți trebuie alt aer, îți trebuie mișcare, ba chiar și osteneală... </p>
<p> Și ochii de jeratic, ochii de infern se opriră încă odată asupra celor doi temniceri. </p>
<p> Un prieten al meu, un bun prieten al meu (și Perla neagră oftă) a găsit mijlocul, luându-le de altfel multe parale, de a vindeca pe un tată care suferea de podagră, pe o fată care se ofilea de friguri și pe un băiețaș care pierea de anemie, plimbând numai în înprejurimile Atenei pe această familie Voida... </p>
<p> Salamura tresări. </p>
<p>   — Dar asta se povestește în istoria Regelui Munților! zise dânsul cu vioiciune. </p> 
<p>   — Apoi tocmai Hagi-Stavros i-a lecuit, însoțit de alți câțiva medici, răspunse țiganca fără a se mișca. </p>
<p>   — Vrea să zică, tu ai cunoscut pe Regele Munților? urmă Salamura cu sufletul pe buze. </p> 
<p>   — Hagi-Stavros își dăduse această poreclă; l-am cunoscirt foarte bine. </p> 
<p>   — Dar pe fiică-sa Fotini ai cunoscut-o ? </p> 
<p>   — A trebuit să o cunosc, zise Perla neagră cu un zâmbet ciudat. </p> 
<p> Salamura tremură din tot corpul. Își sumese mâneca stângă și-și puse taluagiul sub nasul babei. </p>
<p> Ea înăbuși un strigăt de uimire; apoi, luând pe Salamura în brațele sale sfrejite, îl sărută pe frunte — însă fără dragoste, ci mai mult numai așa ca de datorie. </p>
<p> Și, fiindcă acesta se da în lături îngrijorat: </p>
<p>   — Ai nasul și gura ca mă-ta, ba chiar și aerul ei ștrengăresc, zise țiganca. </p> 
<p>   — Mama ? </p> 
<p>   — Da, semeni mult cu Fotini, fiica lui Hagi-Stavros. </p>
<p> Țingăul făcu o săritură până în bolta pivniței: </p> 
<p>   — Care va să zică ghicisem?... Sunt nepotul Regelui Munților!... </p> 
<p>   — Da, băiete,e atât de adevărat pe cât este de adevărat că ești nepotul meu... </p> 
<p>   — Cum ? </p>
<p>   — Nu te mira deloc, de vreme ce eu sunt mama Fotiniei. </p> 
<p> Atunci Salamura, cu o volubilitate nespusă: </p>
<p> — Dar comorile bunicului? banii depuși la băncile din Londra? dar banii băgați în acareturi și în comerț? dar partea de acțiuni din vestita societate pentru jefuirea călătorilor? dar venitul de la șoseaua Tebei după ce a fost reparată? Și ce a câștigat mai târziu bunicul când și-a abdicat regalitatea pentru a deveni mai întăiu senator, apoi, după șase luni, mare-vizir... adică președinte al consiliului de miniștri al Greciei..? toate aceste bogății, unde sunt? </p>
<p> — Vai, sărmane copil, Hagi-Stavros era un mare păcălici care și-a bătut joc de un străin, de un Frânc   care alerga după potcoave de cai morți, adică după povești din Atica. Și acest Frânc — un oarecare domn Abo... Abu, înaintea căruia am dansat pentru o drahmă — a însemnat toate palavrele bătrânului palicar, pentru a face din ele o carte... Tot ce e adevărat, e că bietul moșu-tău era un haiduc... ca ăsta (și arată pe Despali); n-a lăsat o para chioară, când a murit, </p> 
<p>   — Dumnezeu să-l ierte!... </p> 
<p>Cu toate astea mai e ceva adevărat în ce s-a povestit despre dânsul și e tocmai răpirea familiei Voida, la care a luat și el parte, cu încă vreo alți treizeci poate... și asta nu i-a adus cine știe ce... Abia vreo sută de drahme, pe care le-a perdut la cărți într-o cafenea din Pireu, — căci suma răscumpărărei n-a fost nici a zecea parte din ce a spus acelui domn Abo...Abu, care a răspândit în toată lumea atâtea mofturi despre răposatu-meu... Mai boacănă decât toate e Fotini îmbrăcată ca domnișoară și pusă în pension pentru a se mărita după vreun prinț german, ea care n-avea nici cămașe pe dânsa! Ha! ha! ha!...» </p>
<p> Perla neagră râdea, Despali râdea, Teșa râdea — un surâs palid se urca pe buzele lui Toli; pivnița devenise deodată veselă. </p>
<p>   — Apoi atunci coroana asta de pe brațul meu...? </p> 
<p> Și Salamura făcu o mutră caraghioasă care spori ilaritatea generală. </p>
<p>   — Coroana asta, zise baba... Eu te-am tatuat ca să fac plăcere lui Hagi-Stavros care dase nițel în nebunie pe la sfârșitul vieței sale. Ajunsese să creadă în propriele sale născociri; credea că fusese într-adevăr Regele Munților așa precum spunea în cartea sa acel domn Abo... Abu... Se arătă străinilor pentru câteva lepta. Apoi a murit la spital, unde fiica noastră Fotini îi luase înainte... Rămăsei singură cu tine și, fiind că încă de mic erai o poamă aleasă — și mi se pare că nu prea te-ai schimbat — te dădui unei cete de comedianți cari aveau să te învețe să faci scamatorii și pungășii... Și acum fii drăguț cu mine, copilul meu. Tu trebuie să ai mulți piaștri în chimir; haide, maică, ia să vedem ce ai să-i dai bietei tale mame-mari ? </p> 
<p>   — Rahat! zbieră Salamura. </p> 
<p> Dar, în loc de a se supăra, Perla neagră zise cu o înduioșare amestecată cu ironie: </p>
<p>   — A! drăguțul mamei, după asta te cunosc și mai bine decât după semnele de la mână. Da, recunosc sângele adevăratului Hagi-Stavros. Se vede bine că ești produsul încrucișărei calicului grec cu o țigancă, care de la un Ali-pașa a ajuns la un Hagi-Stavros !... </p>
<p>   — Bine, fie și așa! întrerupse Salamura furios. Acum îmi cunosc pe bunicul, pe bunica și pe mama. Dar tată-meu ? </p>
<p> Perla neagră ridică spre cer brațele sale de mumie, apoi le întinse repede înainte. </p>
<p>   — Tată-tău ?.. Nu l-am știut niciodată... nici eu și nici Fontinia! Tată-tău se cheamă Toată lumea! </p>
<p>   — Să piei din ochii mei, copil din flori, copil din buruene! strigă Despali furios, năpustindu-se asupra lui Salamura. </p>
<p> însă, răsgândindu-se îndată : </p>
<p>   — Adică nu, să stai!... Știu eu ce e în stare să facă unul de felul tău! Lasă că te-oi supraveghea eu și încă bine!.. Adu-ți aminte numai că cartea pe care ne-a citit-o Toli ne învață cum se pedepsesc trădătorii... da, secretarul necredincios căruia i s-au scos dinții unul câte unul pentru a i se bate apoi cu ciocanul în țeasta capului... </p>
</div>
<div type="chapter" n="43">
<head> CAP. X. «Marșul turcesc». </head>
<p> Perla neagră a venit de mai multe ori. Ea a uns pe Toli Samota cu o pomadă verde cu miros urât; i-a dat să bea niște ceaiuri sudorifice. </p>
<p> Și răul a fost, fără îndoială, depărtat, erupția a dispărut; deja cojirea se produce, tânărul capătă piele nouă. Remâne numai slăbiciunea generală, lâncezeala împotriva căreia țiganca recomanda cu o stăruință din ce în ce mai mare, cum s-ar zice, o cură de altitudine. Însă pentru aceasta trebuie învoirea lui Garelia, a cărui sosire se așteaptă. </p>
<p> Nici o întrebare indiscretă din partea vrăjitoarei. Și pentru ce ar fi făcut-o? Nu citise dânsa în palma robului lor? Și după ce a cercetat trăsurile palmei, a clătinat ușor capul de la stânga spre dreapta și de la dreapta spre stânga, închizând un ochiul și țuguindu-și buzele; apoi, umflându-și buca obrazului cu limba, s-a uitat chiorâș și prietenește la Despali. </p>
<p> Baba inspiră acestor doi oameni un fel de respect superstițios, pe când Salamura, a cărui vervă s-a stins, se ferește de a întâlni privirea ei pătrunzătoare. </p>
<p> O singură dată nu i-a mai îndreptat o vorbă, o singură dată nu i-a mai răspuns din ziua destăinuirilor asupra nașterii sale: un zid de gheață se ridică între nepot și bunică. </p>
<p> Ostaticul s-a încercat să întrebe pe țigancă asupra vieței ei. Osteneală perdută; ea i-a ocolit într-una întrebările. </p>
<p> — Băiete, să lăsăm morții cu morții. Eu abia mai fac parte din astă lume; îmi târăsc ca vai de mine scheletul pe care nici dracul nu vrea să-l ia. Fost-am când am fost... în zilele lui Hagis avros, Perla neagră și era una din acele mărgăritare întunecate, vinete ca alicele vechi, darămite astăzi!... </p>
<p> Cu toate astea, într-o seară, după ce băuse oleacă de rachiu, ea începu, fiind rugată de Toli Samota, sâ spună, scoțând fum din lulea, ceva despre omul vrednic de disprețuit și mare, care o scosese din minți în tinerețe. </p>
<p> Știți cine mi-a dat numele de Perlă neagră ?... Ali din Tebelen... Eram fecioară și eram numai de doisprezece ani... Și se pricepea în asta, el care răsfira mereu între degete niște mătănii având nouăsprezece mărgăritare, unul ca și altul la fel și mari cât niște alune... Eu singură numai prețuiam cât aceste mărgăritare, așa spunea el. </p>
<p> Apoi, aprinzându-se, țiganca își puse în brâu luleaua ei scurtă și infectă și începu să evoace nu un personaj convențional ca acela care străbate  Monte-Cristo al lui Dumas, ci pe adevăratul Ali-Pașa din Ianina, tiranul Epirului, jumătate tigru, jumătate vulpe, monstrul viclean și crud, care, putând totul, îndrăzni totul, până când a sleit favorurile unui noroc trufaș. </p>
<p> Un contemporan care a trăit în familiaritatea lui Ali-pașa, acel Pouqueville deja citat, al cărui nume va fi totdauna scump Armânilor, a judecat în modul următor pe acest satrap, pe lângă care era acreditat ca consul general al Franței : </p>
<p>Zi și noapte, vizunia lui Cacus e deschisă denunțării, crimei și perfidiei. Garda sa e compusă din asasini; pagii săi sunt copiii desfrânați ai victimelor cruzimii sale; emisarii săi, niște lași Români, gata să săvârșească orice nelegiuire*, iar credincioșii săi, niște otrăvitori cari își fac o glorie din crimele lor. Miniștri sacrilegi ai Dumnezeului viu sunt admiși în ascunsurile întunecoase ale sfaturilor sale, pentru a-i dezvălui gândul nevinovăției și taina spovedaniei. Spioni deghizați sub toate formele caută și scotocesc locurile unde sunt ascunși banii văduvei și ai orfanului. Fecioara sfiicioasă, ascunsă in întunericul încăperilor rezervate sexului lor, nu poate scăpa privirilor pătrunzătoare ale acestor mișei. Ea e smulsă de la sânul mamei, precum e smuls și fiul, speranța unei familii virtoase; și cinstea, frumusețea, pudoarea, cad jertfa celor mai josnice pasiuni. Nici o grație, nici o favoare nu cade asupra omului de bine; deși reprobațiea lovește probitatea, pioasa filantropie locuește cu toate acestea încă în acest oraș (Ianina), în prada celei mai scandaloase imoralități </p>
<p> *Această judecată ne este suspectă. Nu doar că ar fi neverosimil ca Ali-pașa să fi numărat și ceva Români printre campionii anturajului său, dar e știut de toată lumea că, departe de a favoriza pe Armâni, el a făcut totul pentru a le desființa privilegiile. Ne pare straniu de a găsi un epitet atât de ofensator pentru Români in Pouqueville care vorbește cu entuziasm ori de câte ori e vorba de Români și de capitanatele lor. De altfel Ali-pașa era un rău musulman, purtând nu cialmaua, ci un tichie să mânând mult cu corna dogilor. Era mâncăcios ca un Bourbon, și în timpul Ramazanului, înainte de asfințitul soarelui, Pouqueville l-a văzut înghițind trei kilograme de carne de miel, mai multe căpățâne de usturoii, ouă tari și un țipar». </p>
<p> În adevăr, caritatea publică hrănea pe numeroșii închiși ai lui Ali-pașa, ba chiar se strângea cu talerul bani pentru răscumpărarea arestaților. </p>
<p> Cartea lui Pouqueville se resimte de epoca în care a fost publicată (1820 și 1821), romanticii nu «făcuseră încă o vijelie în fundul călimărilor» și nu «puseseră încă o bonetă roșie vechiului dicționar»; cu toate astea, deși scrisă într-un stil plin de formule banale, Călătoria în Grecia  este o mină de știri prețioase. </p> 
<p> Bineînțeles, Perla neagră avea o mentalitate cu totul alta decât un consul general al Franței pe timpul Restaurației; ce scandaliza pe acesta era un motiv de admirație pentru aceea. </p>
<p> Lipsită de simțul moralei ca toți cei de neamul ei, ca se închina forței  neputând să aprecieze pe acest mânuitor de oameni uimitor, pe marele aventurier politic tot atât de adânc ca un Talleyrand, ea saluta puterea bărbatului lăsat liber in voia instinctelor sale. </p>
<p> Toți diletanții cunosc «Marșul turcesc» al lui Mozart, care izbucnește pe neașteptate ca final al unei sonate. </p>
<p> Pentru urechi occidentale, impresiunea exotică e astfel încât auditorul uita în curând pianul și pe pianist: aude clarinete ascuțite susținute de ritmul tobei și țimbalelor; îndărătul celor trei tuiuri, celor trei cozi de cai ai unui pașe care fâlfâie în vârful unui băț de steag, vede defilând un cortegiu de icoglani cu egrete de pene de păun și de ieniceri cu cialmale și caftanuri, făcând să strălucească la lumină săbiile lor din Damasc al căror ascuțiș taie pene din zbor. </p>
<p> încă mai adâncă trebuia să fie impresiunea lui Toli Samota care vedea, care auzea pe înspăimântătorul și genialul tiran al Epirului vorbind și mișcându-se ca și cum în pivnița din Vlaho-Clisura un cinematograf ar restitui sunetele și imaginile de acum optzeci sau o sută de ani. </p>
<p>  — Ei, ei, ăla era un bărbat, și, pentru că am împărtășit patul lui, toți celalți mi șsau părut niște pitici... mie și câtor altora! câci nu figura unui frumos adolescent trecea prin visurile femeilor din acel timp, ci o barbă albă ca zăpada și niște ochi albaștri cum nu se mai văd alții la fel, a căror lumină ardea ca flacăra spirtului... </p>
<p> Vorbește pe seama ta, țiganco, îi tăie Despali vorba; sunt sigur că orice creștină a blestemat ziua în care acest gros bondoc, în care acest scârnav desfrânat a târât-o în haremul lui! </p>
<p>  — Haiducule, te înșeli. Aceeași vrajă care supunea provincii lui Ali din Tebelen, care făcea pe padișah să tremure ca un copil despărțit de mamă-sa, aceeași vrajă fermeca și pe sutele de fecioare închise în harem și care așteptau capriciul lui... Și apoi, s-o știi, cea dintâi femeie a lui a fost creștină. Și nu numai că stăpânul teribil și blând a respectat în totdeauna pe Vasilichia lui, dar încă i-a făcut și un paraclis alăturea de încăperile ei. </p>
<p> La numele de Vasilichia Toli se simțise leșinând, pe când austerul haiduc riposta cu necaz : </p>
<p>   — Dar acelea din nurorile lui pe care a pângărit-o, după ce i-a dat o băutură adormitoare în lipsa soțului, ce i-a clădit: un paraclis ori o moschee? </p> 
<p>   — Un iatac de lăuză, pe semne, răspunse țiganca cu liniște, de vreme ci a rămas însărcinată după urma socrului ei. Dar ce ai vrea să-l potrivești pe Aii din Tebelen cu toți oamenii? </p>
<p> Despali se scărpină după cap : </p>
<p>   — Cu toți oamenii, nu, nu, căci acest îndrăcit haiduc a fost grozav pentru haiduci; se spune că pe timpul lui drumurile erau așa de sigure în cât ai fi putut să te plimbi prin tot Epirul cu un catâr încărcat de bani. </p>
<p>   — Apoi d-aia blestemați amintirea lui, rânji Perla neagră. </p> 
<p>   — Să ferească Dumnezeu de un asemenea pașă chiar pe aceia pe care îi jefuini noi, căci numai el singur a făcut mai multă treabă de cât toți haiducii din acel ținut de o mie de ani încoace, el care strânsese, după cum se spune, o sută de milioane în lăzile sale. </p>
<p>   — Socoteala ta e dreaptă, zise ținganca cu mândrie. Dar bine că mi-adusei aminte să-ți spun ceva!... La vârsta de șaptezeci și opt de ani află că i-a ars casa din Tebelen, locuința părinților lui, locașul tinereței lui. </p> 
<p>  —  Și haznaua jafurilor lui, strecură cuvântul Toli. Dacă zici tu, consimți baba îngăduitoare... Ei, iaca sosi din Tanina făcând să plesnească sub dânsul douăzeci de cai, și plânse ca un copil stând pe un covor în fața ruinelor fumegătoare... </p>
<p> Despali îi tăie vorba : </p>
<p>   — ... Și se îndreptează la mila obștii, și poruncește să i se adune bani, care de frică i se dau, el care știa foarte bine că cula cu comoara era la adăpost de foc... </p> 
<p> — Poți să spui ce ai vrea, dar era Ali-pașa... și ca să ajungă acolo a știut cum sâ lucreze. Mi-aduc aminte o poveste din tinerețea sa pe care o povestea cu multă plăcere favoritelor sale. Începuse să se simtă că e urât de oameni ca toți aceia care sunt temuți și, firește, voia să-și cunoască dușmanii. Alcătui deci o uneltire împotriva vieții lui însuși. Câțiva Albanezi dintre slugile sale, care-l ajutau în scopurile lui, făgăduiesc conspiratorilor să le deschidă odaia în care acela care era încă numai Ali-bey se retrăgea pentru a se odihni noaptea. Au legat pe divan o capră cu botniță la gură, peste care aruncaseră mantaua stăpânului. Și când ceasul veni, începură să pocnească din pistoale, după care urmară, mai întăi strigăte de turbare când neghiobii văd că au fost păcăliți, și apoi strigăte de deznădejde când aud porțile închizându-se după dânșii, înainte de a se lumina de ziuă toți erau dați gata. Dreptatea era de partea lui Aii. Împărți oamenilor săi averile și casele trădătorilor și d-atunci putu să-și zică stăpân al Tebelenului, înainte de a-și croi o împărăție din țările Sultanului Mahmud! </p>
<p>   — Dacă ți se pare ispravă mare asta, apoi ieftină e slava la tine, bombăni Despali a cărui pică profesională nu slăbea cu una cu două. Nu înțeleg atunci de ce n-ai prea mări pe eroul tău și pentru că într-o zi a silit pe bucătarii săi să mănânce fiecare câte un pui crud cu toate penele dupe ei, drept pedeapsă fiindcă îi aduse la masă un pilaf în care găsise un fir de fulg ce abia se zărea ? Povestirile părinților noștri ne-au păstrat o mulțime de alte istorii, cum e bunăoară aceasta: Un răufăcător fură odoarele de la o biserică. Se face plângere pașii din Ianina, care osândește la spânzurătoare pe vinovat, dar oprește pentru sine lucrurile furate, care, zicea el, nu mai sunt prada unei biserici jefuite, ci prada unui hoț a cărui nelegiuire a pedepsit-o. Dar cele șaptespre zece mame înecate în lac? Dar cei șase-sute șaptezeci de Gardichioți măcelăriți mișelește? Ce zici de isprăvile astea? </p> 
<p>   — Zic că, în tinerețea mea, au fost doi oameni care, alături cu ceilalți oameni, erau ce este cedrul pe lângă ienupăr: Bunaberdi, sultan al și Ali, pașă al Epiroților. </p>
<p> Bătrâna țigantă nu putea ști că cel dintâi a apreciat mult pe cel de-al doilea, care admira în Napoleon un geniu foarte puternic, înrudit cu al său. Aceia care au citit ultimele volume ale «Originilor Franței contemporane» de Taine ne vor înțelege.</p>
<p> *In tradițiile orientale, numele lui Bonaparte a devenit Bunaberdi; și fiincă au păstrat mai mult faptele care se raportează la campania din Egipt, țările Islamului își aduc mai mult aminte de Bonaparte decât de Napoleon.  </p>
<p>Am vărsat atâta sânge încât valul mă urmărește, nu îndrăznesc să mă uit în urma mea». Captivul de la S-ta Elena n-ar fi putut oare să-și aplice această frază a lui Ali-pașa? — O culegem din cartea lui Pouqueville. </p>
<p> Și unul și altul își află sfârșitul într-o insulă; însă, ca pentru a arăta oarecum proporțiunea între «sultanul Francilor» și «pașa Epiroților», S-ta Elena este un gigant pe lângă stânca care se ridică peste lacul laninei unde Ali din Tebelen a fost omorât prin vicleșug — orice lucru primindu-și răsplata cuvenită în lumea asta — de către Turcii care îi aduceau, dupe cum se jurau, firmanul prin care Sultanul Mahmud ierta pe răzvrătit și-1 întărea în vechia sa demnitate. </p>
<p> Bătrânul, care se refugiase în catul de sus al unei clădiri pe deplin conservată încă, a fost împușcat de jos în sus, prin podeala ciuruită de gloanțe... </p>
<p> Intre haiduc și Perla neagră a fost deci un fel de luptă, unul susținând acuzația, iar celălalt apărarea. Despali, cunoscător al acestei istorii seculare pe care haiducii și-o povestesc noaptea la popas, amintise faimosul blestem al dervișului lusuf, un sfânt al Islamului. </p>
<p> Cel mai mare dintre liricii din toate timpurile, Victor Hugo, a gravat pentru eternitate întâlnirea dreptului între drepți și a păcătosului între păcătoși. Fie-ne permis să înlocuim o proză umilă prin aceste strofe magice din Orientalele: </p>
<p> Dervișul. </p>
	
<l> Ali trecea-ntr-o zi călare, ș-oricare frunți, și cât de-nalte </l>
<l> Se aplecau cu umilință înaintea mândrei sale oaste: </l>
<l>Alah ! poporul îi striga. Dar un derviș păru deodată in două frânt de bătrânețe, </l>
<l> Și loc făcându-și prin mulțime, îi prinse calul de căpăstru </l>
<l> Vorbind apoi precum urmează: </l>
<l>Lumină a luminei înalte, nebiruite Tepeleni, </l> 
<l>Tu ce-n divan vorbești întâiul, pe loc ce tace padișahul, </l>
<l> Ș-al cărui nume crește-n veci, </l>
<l>Tu care ești chiar a lui umbră, candela lui Alah e umbră, </l>
<l> Vizir pe taberi de războinici, vitezi așa cum nu sunt alți, </l>
<l> Ești blestemat și ești un câine.</l>
<l>Când a mormântului văpaie, făptura ta o înfășoară, </l>
<l>Tu făr' să știi ce te așteaptă, îți verși mânia peste oameni </l>
<l>«Ș-o scânteiezi pe fruntea lor </l>
<l>Precum o secera-și revarsă fiorul morții peste iarbă, </l>
<l>Și faci din sânge și din oase o tencuială îngrozitoare </l>
<l>Spre-a-ți întări cu ea Palatul. </l>
<l>Dar ceasu-osândei tale sună și hotărât e ca-n Ianina </l>
<l>Sub pașii tăi crăpând pământul în hăul negru să te-nghită, </l>
<l>Și-n ladu-al șeaptelea căzând, </l>
<l>Un cerc de foc să-ți strângă gâtul înlănțuit de chiar copacul </l>
<l>Ce poartă numele de segjin și pe-ale cărui crăci se vaită </l>
<l>Și urlă duhurile rele. </l>
<l>Lăsa-va sufletu-ți în urmă făloasa lui deșertăciune, </l>
<l>Și nu vei duce după tine decât cumplita amintire </l>
<l>A blăstematei tale vieți; </l> 
<l>Năluci scăldate-n al lor sânge vedea-vei jertfele-ți deodatâ </l>
<l>Că te-nconjoară spăimântoase și fi-vor mai nenumărate </l>
<l>De cât cuvintele-ți de groază. </l>
<l>Si nici cetatea-ți fără seamăn, și nici corăbiile tale </l> 
<l>Nu vor putea să te ajute în ziua când veni-va ceasul, </l>
<l>Și scrisa ta se va-mplini, </l>
<l>Chiar dacă tu când ți-ai da duhul ai face tocmai ca ovreiul </l> 
<l>Ce-și schimbă numele să-nșele Dumnezeirea și să scape </l> 
<l>De hotărâta lui osândă». </l>
<l> Ali, sub blana lui cea scumpă avea un junghiu tăios ca briciul </l>
<l> Și-o flintă gata să trăsnească și trei pistoale încărcate, </l>
<l> Dar el tăcu. Și-apoi, zâmbind, </l> 
<l> Caftanul său cusut cu aur și-mpodobit cu nestemate </l> 
<l> Și-l scoase-n tihnă, de pe umeri și îmbrăcă cu el dervișul, </l>
<l> Și către soarta lui se duse*. </l>
	
<p> Gestul a fost frumos. Insă Ali-pașa nu procedase mai blajin cu niște alchimiști care îi propuneau o infailibilă formulă de apă de tinerețe. Stăpânul le procură fără multă, vorbă ingredientele costisitoare ce-i cereau, le acordă tot timpul trebuincios pentru fabricarea elixirului lor, dar, fiindcă, la expirarea termenului, își mărturisiră nereușita, îi spânzură numaidecât. </p>
</div>
<div type="chapter" n="44">
<head> CAP. XI. Grămostenii. </head>
<p> Multe alte povești din timpul trecut au fost povestite de Perla neagră, care își alesese domiciliul în pivnița Teșei, unde găsea mâncare, băutură și tutun cât poftea. Ea lăsă la o parte descrierile privitoare la Ianina, deoarece auditorii ei cunoșteau tot așa de bine ca și dânsa clădirile minunate, fortificațiile ciclopeene care fac din orașul lui Ali-pașa una din cetățile cele mai uimitor de pitorești din Orientul european, cu poziția sa unică pe țărmul Jacului său, într-o vale având o lungime de opt leghe pe două de lărgime mijlocie și cu cele trei terațe ale Pindului, care închid orizontul la răsărit. </p>
<p> Distinsul poet român Macedonski a binevoit a traduce anume pentru Moșneagul de la Munte aceasta poezie a lui Hugo. </p>
<p> Vom mai aminti însă numai pe una din aceste povești pe atât de uimitoare pe cât de îngrozitoare, reducând-o la elementele sale esențiale, adică scutind pe cititor atât de digresiunile țigănești cât și de polemicile ei cu Despali și Toli Samota, — căci Salamura, nepăsător, în aparență cel puțin, de tot ce se petrecea în jurul său, se încăpățâna în mutismul său îmbufnat. </p>
<p> — Pe vremea aia, zise baba, era un sat în Pind care se chema Gramoste și pe care de sigur îl cunoașteți, dacă nu după văzute, cel puțin după auzite, așa de frumos, așa de înfloritor că nu s-a mai pomenit altul la fel de când e lumea. S-a risipit — veți afla îndată cum — ca și când focul din cer îl nimicise, și numai câteva colibe păcătoase au răsărit pe ruinele lui ca niște ciuperci otrăvitoare pe un trunchi trăsnit. </p>
<p>Din Gramoste era acel Paciurea, vestit prin bogățiile lui, așa că și astăzi, ca să dai o idee de ceva de o frumusețe rară, se mai zice încă: «Ca la casa lui Paciurea». Renumitul celnic fusese cu toate astea multă vreme un om de nimic, aproape un nevoiaș. </p>
<p>Pe atunci avea numai o slugă cam prostuță, care într-o zi aduse stăpânului său mai mulți drugi trăgând greu în cumpănă și-i zise: «Uite ce am găsit, dacă i-am da la ferar să-i lucreze, ne-ar putea face potcoave pentru caii noștri» — căci băiatul ăsta credea că pusese mâna pe cine știe ce metal de rând. </p>
<p>Fără să-și arate câtuși de puțin plăcuta lui uimire, Paciurea îi răspunde: «Nu zic ba: dar de unde naiba i-ai luat?» </p>
<p>   — «L-am găsit in cutare loc, sub un bolovan mare de piatră pe care apele il săpaseră-. </p> 
<p>   — «Așa! Și ai adus tot ce era acolo?» </p> 
<p>   — «O, o, mai e acolo încă de zece ori, de douăzeci de ori pe atâta . </p> 
<p> - «Bine, bine, ne-om duce să vedem mai pe umnă, nu-i nicio grabă». </p>
<p> Când se înnoptă porniră amândoi cu caii și încărcară drugii de aur pe vitele de povară. Apoi după ce treaba fu isprăvită, stăpânul omora pe slugă și-o îngropă în gaura cu comoara... </p>
<p> — Bravo! oftă piciul, care dădu în sfârșit semn de viață. </p>
<p> Țiganca își urmă vorba înainte. </p>
<p> — Și ajunse, zise ea, omul cel mai bogat din vilaetul lui — așa de bogat încât copiii săi aveau leagăne lucrate în filigran de aur, câinii săi mâncau în talere de argint, iar pentru a aduce laptele numeroaselor turme de la munte până acasă la el în Gramoste, așezase în pământ olane ale căror urme se vând până în ziua de astăzi. Și după ce-și făcu pentru dânsul un palat vrednic de un prinț, mai dură altul la fel pentru un bei care-i era bun prieten. Și cu cât îi sporea averea, cu atât îi creștea și semeția; își închipui că totul îi era îngăduit și voi să încerce in toate chipurile să se încredințeze că aurul este adevăratul stăpân al lumii... </p>
<p> — De pildă...? întrebă Toli. </p>
<p> — De pildă, într-o dimineață, la Hrupiște, strigătul uimi muezin chemând pe musulmani la rugăciune ii strică somnul. Pe Paciurea îl apucă năbădăile: «Așteaptă, să-ți arăt eu ție, zise scrâșnind din dinți. Și, punând mâna pe pușcă, ochește pe muezinul de pe minaret și — pac! — îl doboară ca pe un porumbel de pe porumbărie... Această grozavă fărădelege cerea moartea... Paciurea însă are prieteni puternici care izbutesc ca pricina lui să fie cercetată la Constantinopol. Înainte de a fi adus acolo alege vreo trei patru sute de mândri berbeci pentru bairam și-i trimete Sultanului care, în mărinimia sa, iartă greșeala săvârșită. </p>
<p> Paciurea al tău ar fi făcut mult mai bine să nu fi trimis ploconul acela sultanului, zise Toli Samota, care avea oarecare cunoștințe asupra întâmplării; de acolo a luat naștere, precum se pare, taxa ce o plătim pentru vitele mărunte; luată mai întâi în natură, dijma aceasta s-a schimbat în urmă în bir plătit cu bani. </p>
<p> — Se prea poate, zise Perla neagră... Deci, pe vremea domnului și stăpânului meu Ali din Tebelen, Gramostea era un mândru orășel. Intr-o zi pașa dete de știre că are să-1 viziteze și într-adevăr sosește cu alaiul său de Albanezi. E izbit însă de o ciudățenie: vede o mulțime de bărbați foarte bine făcuți, pe când toate femeile ce-i ies înainte, dar toate, sunt urâte foc. Își arătă mirarea. «Așa a vrut Dumnezeu», i s-a răspuns. «Nu pot să-l laud pentru asta», zise stăpânul. </p>
<p>  Câ-va timp după aceea, Ali pașa vine iar la Gramoste, însă, de astă dată, pe tăcute, fără ca vreunul dintre locuitori să fi prins de veste iar pentru a ascunde ce nu voiau să-l lase să vază. De departe, zărește cu ocheanul o mândră fecioară de o frumusețe rară, care umplea un urcior la fântâna afară din orășel. «Uite, uite minune, zise ; s-ar părea că Dumnezeu și-a luat seama de mai deunezi! Fata, văzând că e observată, o rupe la fugă ca o cerboaică. Ali din Tebelen strânge pe fruntașii Grămosteni în piață și le zice: «Am zărit la fântână o fecioară frumoasă. A cui este?»; Fruntașii se codesc la început, se fac că nu pricep, în sfârșit însă sunt nevoiți să spună, n-au încotro : «E fata cutăruia», îi răspund. Tatăl fetei, se afla de față și pașa-i zise: Pentru a nu contraria gândurile Providenței, care a voit ca toate femeile din Gramoste să fie urâte, doresc să duc în haremul meu pe fiica ta, care face o scandaloasă excepție la regulă. Deci să mi-o dai! </p>
<p> — «Ordinele Excelenței voastre sunt firmanuri pentru mine; să binevoiască însă a ne lăsa noaptea asta, atât pentru a se pregăti copila ca să se prezinte înaintea cinstitului său obraz, cât și pentru a-și lua rămas bun de la ai săi». «— Bine, te aștept cu dânsa mâine dimineață». </p>
<p>îndată ce pașa s-a retras în casa ce i se pregătise, tatăl zise fratelui său: «Fă cum ai face, dar ia doi cai, săriți pe ei cu nepoată-ta și plecați iute, umblați toată noaptea și să nu vă opriți decât când veți ajunge în vilaetul Salonicului. Dumnezeu să aibă milă de mine! Oi face ce oi putea cu pașa». </p>
<p> Ziua următoare, stăpânul e înșelat în așteptarea sa. El însuși vine să caute pe tânăra fecioară. I se spune adevărul. Atunci se înfurie, răcnește, spumegă, își rupe hainele de ciudă, își bate capul cu pumnii. Apoi poruncește Albanezilor săi să ia pe răzvrătit, să-1 ducă în mijlocul pieței și să-i rupă mâinele și picioarele, să-i taie pleoapele și să-l lase să-și dea ultima suflare cu fața spre soare... Cât pentru Gramostea, ea are să fie distrusă din temelie, după ce va fi prădată și jefuită fără milă. Albanezii dau năvală în turme și răpesc tot ce le ese înainte; sabia și focul răzbună capriciul nepotolit al lui Ali din Tebelen. </p>
<p>Și, după ce opera Albanezilor a fost desăvârșită, nu mai râmase de cât un morman de ruine fumegătoare acolo unde se înălța mândrul orășel al lui Paciurea, acea Gramoste pe care Ali-pașa, în dorința de a fi ascultat orbește, a măturat-o cu dreapta sa, precum un copil șterge cu piciorul liniile ce a tras pe nisip.» </p>
<p> Astfel vorbi Perla neagră, c-un glas adânc, în tăcerea nopții din 19 spre 20 Iulie. </p>
<p> — Din pricina asta, zise Toli, Gramostenii, goniți din căminele lor pustiite, se află acum răspândiți în toată Macedonia, la Hruj ișta, la Crușova, la Nijopole, Magarova, Calivele din Iauița și in alte locuri, ușor de recunoscut după portul lor de odinioară, pe care nu l-au lepădat... Hărțile trebuiau refăcute după Ali-pașa. Moscopole a avut aceeași soartă ca și Gramostea, ca și Nicolița, ca și Linotopi, cu deosebire că Moscopole nu era un orășel, ci un oraș curat românesc, numărând între cincizeci sau șaiezeci de mii de suflete, cel mai înfloritor din toată Albania, fiind în relații comerciale continue cu Veneția, patria baronului Șina și a lui Dumba, cel dintâi centru al românismului, patria lui Boiagi, care a fost excomunicat de patriarch, la începutul secolului trecut, pentru că tipărise la Viena cea dintâi gramatică a dialectului armânesc... Le știu toate astea de la nașu-meu Apostol Mărgărit. Ali-pașa lăsă Moscopolea în voia Albanezilor jefuitori. Dacă ruina ei a fost mai puțin repede decât a Gramostei, mărețul oraș rămase însă un biet sat de trei sute de case... A! babo, stăpânul tău de altă dată a fost grozav. Pentru noi, timpurile rele au început de la dânsul; înainte niciun alt popor nu gustase ca al nostru farmecul vieții... </p>
<p> Pe când Toli Samota isprăvea vorba, niște pași pripiți răsunară pe scară; ușa se învârti în balamalele sale ruginite și Garelia apăru. Salamura, care se prefăcea că doarme, sări în picioare. </p>
<p> Fraților, zise căpitanul, bine v-am găsit...în urma mea vin insurgenții bulgari; iute la munte! </p>
<p> — Du-te, fiule, zise Perla neagră lui Toli, și, când vei mânca pepeni verzi, gândește-te la mine. ' </p>
<p> Tânărul căută să înțeleagă; n-avea să izbutească decât mai târziu. Adresându-se însă lui Garelia: </p>
<p> — Femeia asta m-a vindecat, dă-i, te rog, o liră turcească! </p>
<p> — Da, e foarte drept, răspunse șeful, o voi trece la socoteala ta. </p>
</div>
<div type="chapter" n="45">
<head>   CAP. XII. Cine aude numai un clopot... </head>
<p> Să lăsăm pe Toli Samota să recapete forțe la munte, unde a fost dus cu precauțiile cunoscute deja. Garelia l-a pus în curent cu stadiul în care ajunseseră negocierile. Se învoiseră asupra sumei, sau, mai bine zis, familia s-a resemnat să plătească enorma sumă de 1000 de lire, șeful haiducilor nevoind să lase mai jos nici măcar cu o pară; însă, tulburările care frământă țara, constituind o piedică serioasă, atât pentru vânzări cât și pentru împrumuturi, Mitri Samota a cerut timp și un nou termen i s-a acordat. </p>
<p> Dar acum nu mai sunt alergături istovitoare ca în primele zile care au urmat răpirea; ostaticul și cei trei păzitori ai săi au găsit într-o stână părăsită un azil sănătos pe care clemența anotimpului îl face aproape confortabil: e raiul, după pivnița mucegăită din Vlaho-Clisura. Și, fiindcă părinții lui Toli începuseră să se îndoiască că fiul lor ar mai fi încă în viață — o idee care la dânșii a trecut în stare de adevărată obsesie, deoarece călugărul depășise ținta insistând prea mult asupra bolii prizonierului — cea dintâi grijă a lui Garelia a fost să pună pe acesta să scrie o nouă scrisoare, care să-i liniștească pe deplin întrucât privea sănătatea sa și pe care contrabandistul Tușu Burena avea să o ducă la Șopote. </p>
<p> Să ne întoarcem deci la Vlaho-Clisura, pe care bandele bulgare, urmând de aproape pe Garelia, au ocupat-o fără resistență în ziua S-lui Ilie, profetul prepus la tunet, după credința populară, — și în adevăr vijelia care s-a abătut asupra acestui liniștit orășel atunci a fost teribilă. </p>
<p> Cu toate acestea, mărginindu-ne privirea numai la oraș, iar nu și la satele vecine, nu vom avea din fericire să înregistrăm excese groaznice ca acelea care vor însoți, câteva zile mai târziu, luarea Crușovei, unde insurgenții vor începe prin a târî în pădurea vecină, pentru a-i măcelari fără milă, pe reprezentanții autorității, în număr de zece, pe câți vor fi putut să puie mâna. </p>
<p> Cei câțiva turci din Vlaho-Clisura a căror socoteală am încheiat-o, mudir, secretar și jandarmi, s-au dat afund cu înțelepciune; cât pentru populația arnună, locuitorii, pe de o parte, neavând câtuși de puțin dorința de a pactiza cu tovarășii lui Boris Sarafoff, iar, pe de alta, neputând să se scape de dânșii, s-au închis în casele lor, pentru a evita cel puțin orice contact cu acești oaspeți compromițători, care s-au încartiruit în casele părăsite, atât de numeroase, după cum am spus-o, în acest oraș decăzut. </p>
<p> Cât pentru rechizițiile lor in bani și în natură, n-aveau ce face, trebuia să se supună. </p>
<p> Am pomenit numele lui Boris Sarafoff. Cauza e că, dacă bandele pe care le-am întâlnit sunt, cum s-ar zice, oficial comandate de Ciacalaroff și Mitru — acesta din urmă un român, din nenorocire, - partizani care în 1903 au făcut lumea să se înfioare de cruzimile lor — organizațiunea supremă a mișcărei revoluționare bulgărești s-a grăbit a le da concursul ei în vederea rezistenței ce va trebui în curând să opună forțelor turcești, care fără îndoială erau să vină să le dispute o pozițiune strategică a cărei importanță reiese din descrierea ce am făcut despre Vlaho-Clisura. </p>
<p> Dar nu e de ajuns numai să ne întâlnim cu Boris Sarafoffi Acest enigmatic personaj ne va spune oare secretul său? Afla-vom adevăratul mobil al acțiuni sale ? Este el oare un mare ambițios sau un mare emancipator de popoare? Toate proporțiile păstrate, purcede oare de la Ali-pașa sau de la Washington? înclinăm spre cel dintâi și aceasta e și părerea unui om foarte fin, care va pipăi personajul. </p>
<p> Cititorii   Cavalerilor Toporului au făcut cunoștința lui Archibald Sullivan, reporter al ziarului Times care, în 1900, venise, pentru a intervieva pe Boris Sarafoff, de la Londra la Sofia, așa cum ne-am duce noi bunăoară de la București la Ploiești. </p>
<p> Archibald, Sulhvan e mereu proprietar al unei bărbi roșcate superbe, desfășurată în formă de evantai, asemuită prin cele câteva fire de argint ce s-au strecurat într-însa de trei ani, cu o bucată de argint aurit despoleit pe la colțuri. In afară de asta, regele reporterilor a rămas același, cu obrazul tare colorat, cu nasul acvilin, ceva cam sucit la dreapta și cu ochii săi ca de oțel pe aceeași linie cu baza frunții. </p>
<p> Rechemat în Macedonia de evenimentele din primăvara anului 1903, s-a unit cu o bandă de insurgenți care veneau să îngroașe rândurile lui Mitru și ale lui Ciacalaroff. </p>
<p> Și iată că a cerut o întrevedere vechiului său interlocutor, care, nici el, nu s-a prea schimbat: mereu tipul ofițerului sclivisit căruia ostenelile unei campanii i-ar fi scofălcit puțin obraji; treizeci și trei de ani, o talie mijlocie, o mustață fină, neagră ca și părul îmbelșugat și îngrijit, nasul cam gros, ochii frumoși întunecați, pielița obrazului fără lustru, fruntea largă și cu un aer mai puțin de erou decât de locotenent norocos în dragoste, după care oftează modistele. </p>
<p> După o strângere de mână zdravănă, cei doi bărbați schimbă in franțuzește — singura limbă occidentală pe care o vorbește rău șeful comitagiilor — formulele de politețe cuvenite între oameni, care, de și nu s-au văzut decât o singură dată acum trei ani, nu s-au uitat de sigur. </p>
<p> Apoi Archibald Sullivan își înțepenește monoclul în arcada sprâncenei drepte și, scoțându-și nelipsitul carnet: </p>
<p> — îmi dați voie, nu-i așa? </p>
<p> Și, reportându-se la vechile sale note : </p>
<p>   — Mă rog, întru cât privește Macedonia, faceți mereu vină Turcilor... </p> 
<p>   — Că continuă să stea aici*... </p> 
<p>   — Se înțelege. </p> 
<p>   — Că mențin tradițiile arbitrariului, destrăbălării, neresponsabilității, de care nu se pot dezbăra... căci totul s-a înrăutățit de trei ani încoace, în această nefericită țara... </p>
<p>   — Și acțiunea d-voastră s-a înrăutățit, pare-mi-se, și la violență răspundeți cu violență... Bombele din Salonic... </p> 
<p>   — Bombele din Salonic? Mă așteptam la asta!.. Dar corăbiile aprinzătoare ale lui Cariaris! Pentru ce două greutăți și două măsuri?... Corsarii revouțiunei grecești au scufundat flote de războiu și de comerț, ba chiar și vase d-ale unor neutri, și lumea cugetătoare din Europa a aclamat pe acești pirați; poeții ei au cântat pe acești răsvrătiți; pictorii ei au zugrăvit isprăvile acestor anarchiști; mâini patriciane au brodat steaguri pentru acești răsturnători. Și pentru că noi n-avem Salamina la spatele noastre, pentru că nu există pe lângă orașele noastre un sat cu numele de Maraton, pentru că literatura noastră nu se fălește cu vreun Platone ori cu vreun Demostene, lumea își acoperă fața pentru câteva bombe aruncate de niște desperați, care voiau să deștepte, prin zgomot, Europa adormită, Europa egoistă și mincinoasă !... </p> 
<p> — Va să zică, întrerupse englezul, dacă vă înțeleg bine, aruncați bombe, cum se trage cu tunul de alarmă ori cum se sună cu clopotele de alarmă ?...</p>
<p> *Toată această conversație e alcătuită fie după interviurile reale ale lui Boris Sarafoff; fie după scrieri pe care faimosul agitator le-a inspirat. </p>
<p>   — Cu deosebirea - aceasta, domnule, că trăgătorii și sunătorii noștri știau că se duc la moarte!... Priviți fotografia asta: cei trei dinamitarzi de la Banca Otomană sânt duși la curtea marțială; priviți cu ce pas merg!... Noi însă suntem Traci, Peonieni, Slavoni, până mai ieri carne pentru târgurile de sclavi ; suntem un popor sălbatic, aproape fabulos, pierdut în fundul unei țări barbare, care nu spune nimic imaginației, pe-ai căror clasici nu-i îngăimează fiii burghezilor din Apus, ceva abstract, un «punct negru» care dă griji Bursei și culisei; uântem «Bulgrii», batjocura Evului de mijloc! Până și Voltaire, îndurător pentu toți ceilalți asupriți, a făcut lumea să râdă pe seama noastră în primul capitol din Candide! </p> 
<p>   — Ce valuri de elocvență! zise englezul printre dinți. </p> 
<p>   — Bomba este ignobilă în mâinile noastre, pe cât au fost de sublime vasele aprinzătoare în mâinile Elenilor la 1821! Și astăzi acești Eleni se întorc în contra noastra; se fac slugile plecate ale Turcilor, ca și când bătaia ce au mâncat-o la 1897 le-ar fi mlădiat șira spinărei. Dar nici Românii nu înțeleg că le aducem libertatea... </p> 
<p>   — Hm ;  libertatea ! întrerupse reporterul; robindu-le orașele, jefuindu-i?... </p> 
<p>   — Trebue să-i galvanizăm! strigă Sarafoff; trebue să-i scuturăm din amorțeală! Și apoi rechizițiunile noastre sunt ca și împrumuturile forțate; totul le va fi înapoiat înzecit. Voim însă ca aceia să plătească cheltuielile revoluției care se vor folosi mai mult de dânsa: ne refuză brațele lor; cel puțin să contribuie cu punga. Toți acești oameni, care țin atâta la bani, își vor vedea averea îndoindu-se, dacă mâine Macedonia va fi liberă...</p> 
<p> *E reprodusă în Revue universelle de la 15 Martie 1904.  </p>
<p>   — Dar, dați-mi voie, dacă sânteți sinceri, n-aveți de cât să așteptați în liniște. Apelul vostru a fost auzit. Europa ia în mâinile sale cauza reformelor. Rusia și Austria... </p> 
<p>   — Rusia și Austria ! ce glumă amară! De trei ani persecuțiile și siluirile, împilările și jafurile au crescut și, cu toate acestea, prin ce răspunde Europa la strigătul de durere al năpâstuiților ? prin nota austro-rusă!... N’am destulă putere să strig în gura mare că această notă este o perfidie, o trădare. Bombele... și ciuma chiar, la nevoie — căci ne vom servi și de acest mijloc, căci vom chema, dacă va trebui, microbul în ajutorul nostru. Dar delegații noștri au urcat în genunchi scara nemiloasă a străinătăței; s-au dus din cancelarie în cancelarie pentru a pleda o cauză sfântă; încă o din urmă oară au implorat cu umilință mila Puterilor. Londra a rămas rece ca gheața; Parisul și Roma au dat făgădueli deșerte; Berlinul a arătat dispreț; Viena și Petersburgul au amenințat... Asta o știți ! </p> 
<p>   — Vă rog, urmați... </p> 
<p>   — Da, Petersburgul, care, timp de douăzeci și cinci de ani, ne-a propoveduit răscoal; Viena, care timp de un pătrar de secol, ne-a dresat pentru revoluție, au declarat celor care le turburau liniștea că trebuiau să sufere totul, că Sultanul era stăpânul nostru legitim și că supunerea oarbă era cea dintâi datorie a noastră. Atunci, adică la 30 Aprilie trecut, au izbucnit bombele din Salonic. </p> 
<p>   — Fără mustrare de cuget ați vărsat sângele nevinovaților.                               , </p>
<p>   — Fără codire ne-am vărsat pe al nostru. </p>
<p>   — Domnule, această crimă este de neiertat; necinstește cauza d-voastră. </p> 
<p>   — Domnule, curajul acelora care au îndeplinit-o a fost eroic. Speram că prin aceasta vom obține ceva. Ați străbătut Macedonia; ce ziceți de acest imens câmp de foamete? </p>
<p>   — Aoh! exclamă englezul supărat de prostul gust de-ai aminti Transvaalul. </p> 
<p> Insă, mușcându-și buzele : </p>
<p>   — Dacă ar fi fața în față un neam asupritor și un neam asuprit, un popor omogen și un guvern străin, ca Lombardia și Austria înainte de 1859, sau Veneția și Austria înainte de 1859, de pildă, soluția întrevăzută ar fi mai clară. Insă ce voiți d-voastră, alții nu vor. Dacă Bulgarii sunt întărâtați de pretențiile grecești — cele mai puțin justificabile, negreșit, - Grecii sunt înspăimântați de poftele bulgare. Și dacă am întreba pe oricare din acești Români care populează Vlaho-Clisura, care, acolo sus pe acei munți albaștri, alcătuiesc o trâmbă deasă de 300.000 de suflete, ne-ar răspunde că jugul din Sofia ori din Atena ori din Belgrad ar fi pentru lumea balcanică mai greu și mai de nesuferit de cât jugul din Stambul. În acest haos de propagande, de biserici și de naționalități, Turcul singur poate fi destul de îngăduitor pentru a nu desființa drepturile nimănuia; și, dacă din când în când jignește interesele cuiva, cauza e că e provocat. Iar, la urma urmelor, Rușii au înăbușit cu mai multă asprime răscoala poloneză; guvernul din Versailles a fost cu mult mai aspru pentru Comună... </p> 
<p>   — Nu cuprindeți în enumerația d-voaslră și Irlanda și Africa de Sud? zise Sarafoff ironic. </p> 
<p>   — Cuvântul de lealism poate fi pronunțat aici, urmă englezul fără a releva întreruperea, de vreme ce Românii îl revendică... Și apoi Europa e hotărâtă să mențină integritatea Turciei: e condiția principală pentru pace... </p> 
<p> — Pacea d-voastră o plătim prea scump, de vreme ce cere din partea noastră tăcerea și robia... Dar tăcerea s-a întrerupt și nu se va mai statornici iarăși. Aceia care și-au ridicat fruntea nu o vor mai pleca. </p>
<p> Se auzi pe stradă un zgomot de pași, o rumoare. Sarafoff apucă pe englez de braț și-1 târî spre fereastră. </p>
<p> — Priviți, îi zise, arătându-i pe oamenii prăpădiți și zdrențăroși care treceau cu pușca la umăr, priviți pe acești voinici. Nu arată a fi ceva de capul lor, nu-i așa? Nu sunt ca «hainele voastre roșii» hrăniți cu ros-beaf și adăpați cu porter. Ei, iacă, în contra lor Turcul a trebuit să-și mobilizeze toate rezervele din Asia și să îmbrace cea mai grea armură de război. Dar această armură apasă greu asupra bugetului său. Și cu toate acestea la primăvară va trebui să se îmbrace iar cu ea. </p>
<p>   — Afară numai dacă nu s-o produce vreo diversiune din partea unor oameni micși galbeni care... Dar urmați înainte că vă ascult. </p> 
<p> Boris Sarofoff nu-l auzise ce zise; se înfierbântase și vorbea ca prins de friguri. </p>
<p>   — ...Și putea-va Turcul să-și echipeze și să-și hrănească soldații? Macedonia, strivită sub picioare și jefuită, putea-va să le dea pâinea zilnică? Asia Mică, lipsită de plugarii săi, nu va suferi oare ea însăși de foamete? Treceți p-aci peste nouă luni, domnule, și veți vedea cât fac îndrăzneala și disperarea. </p>
<p>   — Mă uit împrejurul meu - și știu să privesc, n-aveți grijă! — și întimpin numai protestări in contra-vă. </p> 
<p>   — Încremenire posomorâtă sau entusiasm nebun, ce-mi pasă! Plugul sfâșie ogorul pe care-l rodește; e oare un răufăcător ? Cu atât mai rău pentru români care vor să se adăpostească în locuința pe care vrem s-o dărâmăm! Eu zidesc casa viitorului. </p> 
<p>   — Spuneți mai bine că voiți să adăugați o aripă la casa voastră, să faceți o Bulgarie mare. </p> 
<p>   — In privința asta ideile mele s-au modificat de trei ani încoace; sunt un posibilist. Nu e prin urmare vorba de o Bulgarie mare, ci de o Bulgarie independentă și autonomă și, ca posibilist, ași primi chiar o legătură nominală cu imperiul otoman, ca aceea care unește Creta cu Turcia... </p> 
<p>   — Ca să nu vorbesc de cât de Români, ei nu vor Balcania voastră, nu cred în Balcani voastră, nu sunt așa de proști încât să facă jocul altora... </p> 
<p>   — Știu bine că nu cred în Balcania mea și că dorința lor este să rămână sub turci. Pentru a-mi împlini însă misiunea ce mi-am luat, n-am să le cer consimțimântul, eu care nu cer pe al Europei. </p> 
<p>   — Credeți în Dumnezeu ? întrebă repede englezul. </p> 
<p> Boris Sarafoff își ridică fruntea cu mândrie : </p>
<p>   — Cred mai mult în mine! </p> 
<p>   — Semeția are să te piardă, tinere, zise grav Archibald Sullivan. </p> 
<p> Și scandând silabele: </p>
<p>   — Domnule, credința mea e că Macedonia nu se va mișca anul viitor. </p> 
<p>   — Vom mai vorbi peste nouă luni, ți-o repet. </p> 
<p>   — N-avem să mai vorbim... afară numai dacă vei veni să mă găsești acolo unde am să fiu atunci, și e departe, pe partea cealaltă a planetei. </p>
</div>
<div type="chapter" n="46">
<head> CAP. XIII...Aude numai un sunet. </head>
<p> Peste o jumătate de ceas după aceea, regele reporterilor vorbea cu un notabil român. Nimic din emfaza lui Boris Sarafoff; judecata rece, bunul simț înlocuesc valurile de elocuență pretențioasă. </p>
<p> N-am putea reproduce în întregime această convorbire fără a repeta lucruri zise, deoarece Apostol Mărgărit și predica preotului român au spus aproape tot ce era de spus asupra acestor chestiuni. Va fi de ajuns să însemnăm cum a sfârșit interlocutorul lui Archibald Sulivan vorba sa: </p>
<p> — ...Mă rezum deci. A tăgădui că condițiunea plugarului slav este mai proastă decât a negustorului sau a păstorului român, ar fi a tăgădui un lucru vădit; perceperea dijmelor, adjudecată prin licitație, dă loc la abuzuri; dar, la urma urmelor, fiecare naționalitate aici își are pe Turcul ce merită. Ca să te bați ? Trebuie să ai pentru ce, nu-i așa? Nimeni nu se bate pentru a schimba un cal chior cu un cal orb. Vorbesc din experiență, domnule: părinții noștri s-au făcut prea adesea părtași răscoarelor grecești, și Dumnezeu știe ce am suferit din cauza asta — comparați numai cele treizeci de sate din Pind pe care tractatul din Berlin le-a cedat Greciei cu acelea care au rămas în Turcia, duceți-vă să vedeți pe unele și pe altele cu nepărtinire. — Tot așa am suferi făcându-ne complicii răscoalei bulgărești... </p>
<p> — Chiar dacă ar izbuti? </p>
<p> — Mai cu seamă dacă ar izbuti... Mă întrebai însă mai adineaori, cum se face că noi ne împăcăm cu Turcul. E foarte simplu: i-am inspirat stimă și încredere în acelaș timp... Dintre toate popoarele peninsulei balcanice, unul singur n-a răbdat robia, n’a suferit niciodată asuprirea și acesta e poporul armân. Și acest sentiment de demnitate, el și l-a găsit in totdeauna în el însuși, n-a fost adus din afară ca pentru Bulgarii din Macedonia, pe cari agitațiile străine i-au galvanizat abia de la 1890 încoace... și care lăsaț în voia lor nici azi nu s-ar mișca nicidecum... Și fără provocațiuni, fără desfideri am știut să merităm respectul stăpânului pe care ni l-a dat soarta. El a ținut de asemenea seamă că ne-am ferit de schimbări rușinoase: dacă cutreierați țara în lung și în larg veți da peste Albanezi, Greci, Bulgari Sârbi, care s-au făcut musulmani, care s-au lepădat de legea lor, pe când românii și-au păstrat pe a lor cu o tărie ne înfrântă și cu toate astea sultanii le-au acordat privilegii. Veți găsi de asemenea clăcași din toate celelaltete neamuri, adevărați robi ai țarinei; nu veți găsi însă un sat românesc care să nu fie independent. </p>
<p>   — Care va să zică, întrebă Englezul, stăpânii pe care i-ați primit cu lealitate au recunoscut în voi un element de ordine, cel mai harnic, cel mai priceput... Așa-i? </p> 
<p>   — Da, cel mai harnic, cel mai priceput... și cel mai practic încă, căci, dacă nu poate fi o chestie de sentiment între Turc și noi, poate să existe și există între noi și dânsul o chestie de interes bine înțeles... </p> 
<p> Poziția noastră geografică în raport cu a fraților noștri de acelaș neam ne poruncea de altfel să fim înțelepți; ei sunt prea departe de noi pentru a putea spera vreodată în acea unire politică a cărei idee Sofia, Atena și Belgradul o întrețin printre Bulgarii, Grecii și Sârbii din Macedonia... La drept vorbind, domnule, cei cinci Turci care stau în orășelul nostru nu ne supărau de fel, pe când cei câteva sute de Bulgari năpustiți asupra orășelului nostru ca un nor de lăcuste ne supără nespus de mult. Puteți să vă faceți singur o ideee și sâ vă încredințați despre asta și mai bine, dacă veți sta câtva timp printre noi.Credeți că am ajuns a spune: Numai de n-ar mai ține mult așa!.. Căci insurgentul bulgar care este o urgie, atrage după dânsul altă urgie, pe bașibuzuc... Se vor război pe spatele noastre și vom fi puși între ciocan și nicovală. </p>
<p>   — Va să zică vă temeți?... </p> 
<p>   — O, poate că bașibuzucii prădători vor cruța orașul nostru când soldații Maiestății Sale Imperiale Sultanul vor fi alungat dintr-însul bandele nesuferite, ceea ce nici că ar putea să întârzie; presența armatei regulate ar putea să ne apere pe noi ăștia de aici, însă plâng satele bulgărești de primprejur — ruina lor va fi rezultatul cel mai sigur al întreprinderii lui Sarafoff... și, în fond, Sarafoff nu cere decât răni și sânge; el nădăjduește mult în efectul rapoartelor consulilor care vor țipa în contra barbariei turcești, pe când barbaria aci nu e deloc numai dintr-o parte... In fine, cine va trăi, va vedea! </p> 
<p> Românul prevăzuse bine. Patru săptămâni mai târziu insurgenții evacuau Vlaho-Clisura, după o luptă crâncenă. Trupele regulate turcești intrau aici fără a se deda la nici un exces în contra populației, pe care un sentiment de demnitate totuși o împedica de a le primi cu demonstrațiile cu care de obicei se salută liberatorii. </p>
</div>
<div type="chapter" n="47">
<head> CAP. XIV. Toli Samota către Apostol Mărgărit. </head>
<p> Scumpe și venerate naș. </p>
<p> Știți desigur cum providența m-a smuls din mâinile răpitorilor mei, după acea lungă captivitate în care cât p-aci era să mor. Fiindcă d-voastră ați împărtășit durerea familiei și fiindcă d-voastră ați mijlocit pentru urmărirea de la început, care ar fi izbutit dacă un concurs extraordinar de împrejurări n-ar fi împiedecat-o, mă simt dator a vă da d-voastră mai întâi oarecare amănunte asupra liberărei mele. </p>
<p> Voiu rezuma evenimentele care au precedat-o! *1 </p>
<p> După șederea la munte, care m-a făcut să-mi recapăt sănătatea, am fost adus iarăși în pivnița din Vlaho Clisura. Au trecut astfel încă două săptămâni. Am aflat mai târziu că părinții mei nu mă mai credeau în viață, deoarece scrisoarea pe deplin asigurătoare ce le scrisesem după boala mea, de care avuseseră cunoștință, nu le fusese înmânată. Găsiseră banii pentru răscumpărare, însă cu condiții atât de grele încât, înainte de a le primi, tată-meu a avut prudența șă ceară a fi asigurat că n-ar face un sacrificiu nefolositor. </p>
<p>  *1 Vom trece peste această parte din scrisoarea lui Toli Samota, deoarece cititorii noștri cunosc amănuntele. </p> 
<p> Sa stabilit deci învoiala, prin mijlocirea călugărului care servea de intermediar între părinții mei și capul cetei, ca mama să vină, într-un anumit loc, într-o pădure unde aveam să fiu dus în timpul nopții, pentru ca să aibă cu mine o întrevedere care să risipească îndoiala cumplită. Era să se dea haiducilor un acont de o sută de lire turcești; după asta, tată-meu avea să semneze creanța de împrumut și aveam să fiuL pus în libertate după vărsarea restului de nouă sute de lire; trei-patru zile ar fi fost de ajuns pentru împlinirea tutulor formalităților împrumutului. </p>
<p> Garelia mă puse în curent cu toate aceste dispoziții și-mi spuse, la urmă de tot, cu oarecare veselie, care nu-i era de loc obișnuită: «Și acum, nene Toli, dichisește-te puțin, că ai să dai ochi cu mama d-tale». </p>
<p> Ghiciți desigur ce era această dichiseală: legătura de la ochi, călușul din gură, cocoloașele de ceară din urechi și fringhia de la coate. </p>
<p> De astă dată m-am lăsat să mi-se facă operația nu cu resemnare, ci cu dragă inimă. Și iată-mă pus iar între voinicul Despali și piciul de Salamura cu Garelia în urma mea ținând căpătui frânghiei, — prețuiam o mie de lire, nu era glumă! Ieșim din oraș fără nicio piedică, deoarece Bulgarii și bașibuzucii care-l ocupaseră făcuseră ca străzile să rămână pustii. Umblu, umblu fără să-mi dau seama de nimic. Pentru ca să pricepeți povestirea mea, reconstituesc faptele după cele ce am aflat în urmă. </p>
<p> Ajungem și trecem prin fața satului Goreanțe. Pe acolo sunt grădinari turci cari cultivă legume. </p>
<p> Acești bieți musulmani constataseră ca, de câteva nopți, se întroduceau hoți în grădinile lor pentru a le fura pepeni verzi și, tocmai în noaptea aceea, unul dintre ei veghea, cu pușca în mână, pentru a-și apăra avutul.Turcul, puțin s-ar fi sinchisit el de patru trecători care mergeau unde-i ducea voința lui Allah. Lui Salamura însă, lăsând din mână fringhia de care mă ținea în momentul acela, îi veni poftă să fure un pepene verde. Sări deci șanțul, se aplecă, dibui, simți sub degete una din curcubitacee, o rupse — ochii turcului vedeau pentru mine — și, pac! primi o descărcătură de alice în șale. </p>
<p> Salamura o rupse la fugă ca un câine căruia i s-ar fi legat o tinichea de coadă, rana, fiindu-i ușoară, pe când o duzină de grădinari turci, treziți din somn de pocnetul puștii, vin drept spre cârdul alcătuit din Garelia, Despali și mine, luându-ne fără îndoială drept cercetași ai vreunei bande bulgare. </p>
<p> Mă simt ridicat pe spinarea lui Despali, care o ia la sănătoasa cu mine... Deodată însă mă lasă jos, îmi strivește degetele cu o strângere de mână prietenoasă și amândoi haiducii fug cât îi țin picioarele părăsindu-mă acolo, căci cât p-aci erau să fie ajunși. </p>
<p> Nu auzisem nimic; însă zguduitura fugii cu mine în cârcă, strângerea de mână și mai ales părăsirea — vădită prin faptul că nu mă mai țineau de coate și că capătul frânghiei atârna în urma mea — toate astea îmi deteră de gândit... </p>
<p> Cu atât mai bine, îmi zisei! brațele nu-mi sunt așa strâns legate în cât, încovoindu-mă puțin, să nu pot să-mi duc mâna până la legătura de la ochi. O smulg... nimeni alături de mine. Îmi scot călușul, mă scap de cocoloașele de ceară care-mi astupă urechile... văd mai mulți oameni înarmați cari vin drept spre mine, aud chiotele lor... Nu înțeleg, mă sperii; mă pitulesc într-un șanț, mă dau pe brânci și mă prefac mort. Niște mâini zdravene mă ridică în picioare. «Ce faci acolo?». îmi strigă. Răspund: «Nu știu. Sunt Toli Samota, răpit de haiduci la Șopote...» </p>
<p>Cum, tu ești prizonierul despre care s-a vorbit atâta!» răspunde un bun Turc. Și toți vorbesc deodată; nimeni nu se mai gândește la cei trei haiduci care fug. Grădinarul, care a tras cu pușca, aduce în triumf un pepene verde și-mi spune cum s’- petrecut lucrurile. «Gustă cel puțin din pepenele mântuirii tale!» Ce ironie a soarții: eu am mâncat pepenele care i-a costat o mie de lire pe haiducii mei! Numai e de trebuință să-ți spun, scumpe și venerate naș, cât mi s-a părut de bun! </p>
<p>Allah să fie slăvit!» zise   muhtariil   satului. Te voi găzdui până mâine dimineață, apoi te vom duce la autoritățile din Vlaho-Clisura (căci aci fusesem ținut in pivniță) cărora ai să le spui cum s-au petrecut lucrurile. </p>
<p> Și în timpul acesta, biata mamă aștepta în pădure cu cele o sută de lire în buzunar. Ce urâtă noapte a petrecut, crezându-mă mort, de vreme ce nu mai veniam. Firește, nu avea de ce să se teamă pentru banii ce-i avea cu dânsa și călugărul o însoți iar până la pragul casei noastre pe femeia care-și plângea fiul. </p>
<p> A doua zi gazda mea mă duse până la Vlaho-Clisura. Aș fi putut sâ denunț pe Teșa, pivnița cu tutun, modul cum era construită, firida ce-mi servea de pat de culcare, semnele ce le făcusem pe perete, data celor două petreceri cu danț. Îmi luasem seama însă în timpul nopțIi. Teșa mă căutase cât se poate de bine; conștiința mă oprea să o dau pe față. </p>
<p> Am spus magistratului când m-a chemat să-mi ia interogatorul: «Nu știu nimic; am fost cu ochii legați și cu urechile astupate cât m-au ținut lângă ei. Vă rog deci șă mă lăsați să plec, căci mi-e de grabă să-mi văd nevasta și părinții». </p>
<p> Știu că veți încrunta sprâncenile, scumpe și venerate naș, d-voastră care sunteți așa de aspru pentru haiduci, pe care îi numiți plaga și rușinea ținutului nostru! N-am putut însă face altfel! Și să nu credeți că mă gândeam numai la Teșa, o tăinuitoare: vă voi mărturisi slăbiciunea mea pentru Despali și, dacă mi-ați da zor, aș pleda circumstanțe ușurătoare și în favoarea lui Cianaca, ba chiar și a lui Garelia... Un episcop grec e vinovat; vă voi povesti altă dată. </p>
<p> După trei zile, Vasilichia plângea de bucurie pe umărul meu: se bucura, după atâtea săptămâni de chinuri sufletești cumplite, că și-a revăzut pe bărbatu-său, iar părinții mei mulțumeau lui Dumnezeu că și-au regăsit copilul — și încă fără să dea un ban. </p>
<p> Vai, cât au suferit cu toții ! Tâmplele tatălui meu au albit; mama și nevasta nu mai snt de cât umbra a ceea ce au fost. Mulțumim însă lui Dumnezeu că, după ce au fost cât p-aci să moară de durere, au putut să reziste la această a doua încercare: bucuria. </p>
<p> Nu mă îndoiesc, scumpe și venerate naș, că această bucurie o vei împărtăși și d-ta: aș putea să-ți spui că lucrurile s-au sfârșit cu bine, dacă nu s-ar fi prăpădit din această pricină bătrânul nostru păstor Simu. Ah, cât mi-a părut de rău când am aflat de trista lui soartă! Iartă-mi lungimea scrisorii. Îmi rămâne numai să vă urez deplină însănătoșire. Știți cât de scumpă ne este sănătatea d-voastră tuturor. </p>
<p> Primește, dar scumpe și venerate naș, expresia respectului și recunoștinței mele. </p>
<p> Toli Samota </p>
<p> P. S. — O să vă vorbesc altă dată despre un punct misterios: dispariția, chiar în noaptea răpirii mele, a unei femei și a ficei sale dintr-o familie din Gridali, ajunsă dușmana noastră din pricina... Dar, ce copil sunt! D-ta trebuie să le știi toate acestea, căci te aflai acolo.                     , </p>
<p> Este o problemă chinuitoare, la care n-aș vrea să mă mai gândesc. Dacă cumva familia Strâmbu e amestecată în răpirea mea, îi dau și ei ca și celorlalți iertare. Sunt prea fericit că să mai pot urî pe cineva. </p>
<p> T. S. </p>
</div>
<div type="chapter" n="48">
<head> CAP. XV. Sufletul liberat, mâna tăiată. </head>
<p> Moșneagul de la Munte se întorsese la locuința sa de iarnă în mănăstirea S-tei Treimi, devenind iarăși cerșetorul anonim, săracul lui Dumnezeu, căruia milostenia monastică îi da un adăpost. </p>
<p> In ziua aceea, părintele Isaia se întorsese și el la mănăstire. Și pe la amurgul serii se înfățișă foarte plouat înaintea centenarului, căci avea să-i dea socoteală de liberarea lui Toli Samota.               . </p>
<p> Proastă treabă se făcuse, de vreme ce nu numai că câștigul era nul, nu numai că nici măcar cheltuielile de întreținere ale tânărului nu vor fi acoperite, ba încă cele cinci sute de lire date ca zestre Frosei Strâmbu constitueau o perdere curată pentru comunitatea haiducilor. </p>
<p> Călugărul vorbi fără a fi întrerupt o singură dată. Nicio urmă de necaz nu se arătă la Moșneagul de la Munte, a cărui filozofie resemnată uimi pe părintele Isaia. </p>
<p> — Ei și?   Dacă așa s-au petrecut lucrurile, pe senine, că nu trebuia să se petreacă altfel. Să i se dea lui Salamura douăzeci de lovituri zdravene de curea pentru a se vindeca de păcatul lăcomiei, și atâta tot. Garelia va ști să pue la cale o expediție rodnică ca șă luăm de la altcineva ce gândeam să smulgem de la familia Samota căci s-a isprăvit cu ea; nu o să ne mai îndârjim în potriva acestei familii care nu s-a dat în lături de la nici una din rechizițiile noastre, al cărei moș, Dumnezeu să-l ierte, a adăpostit și căutat odată pe un om din ceata mea rănit într-o încăerare. Nu o să mai răzbunăm pe Gurguli al nostru, precum nici ei n-au să răzbune pe păstorul lor Simu; și unul și altul și-au făcut datoria; de amândouă părțile a căzut câte un viteaz, suntem chit. Samoteștii au suferit destul în timpul robirii lui Toli, căci nu suferă omul numai prin pungă; îi iert, să se știe! Să-i dai de veste lui Garelia despre asta. </p>
<p> Chilia mizerabilă era luminată numai de flacăra focului. Stând încovoiat pe teancul său de piei, Moșneagul de la Munte vorbea cu greutate; vocea-i șuiera, o tuse răgușită îi sfâșia pieptul. Călugărul îi trase băgarea de seamă în această privință, propunându-i să-i aducă pe o babă, care știa leacuri minunate pentru tot felul de boale.  </p>
<p>   — E o boală, răspunse bătrânul, de care nu mă va putea vindeca nimeni, sau, mai bine, de care numai Dumnezeu mă va mântui în curând: veacul apasă asupra păcătosului meu cap...Părinte, apropie-ți urechia de buzele mele. Știi ce e mai însemnat în viața mea, vreau însă să-mi aduc aminte vorbind și, după ce-mi voi fi amintit, să-ți spui cele din urmă rânduieli. Dacă voi scăpa, dacă voi mai vedea floarea sălbatică a primăverii viitoare nu voiu mai avea să-ți repet poruncile de astăzi. Tu le vei îndeplini, când ceasul va veni. </p> 
<p>   — Da, stăpâne, le voi îndeplini, zise călugărul. </p> 
<p> Moșneagul de la Munte se gândi și, cu o voce foarte slabă, cruțându-și puterile: </p>
<p>   — În tinerețea mea totul era pentru Greci; s-ar fi părut că lumea întreagă - n-avea ochi decât pentru dânșii; noi Armânii nu știam ce suntem — împlinisem șaizeci de ani, când am aflat-o. Credeam că lucrurile stăteau astfel: de o parte grămada musulmană; de cealală, grămada creștină. Niciodată nu ne întrebasem de ce, printre acești creștini, unii vorbeau grecește, iar alții românește. Religia era totul, naționalitatea nu era luată în seamă. Ne închipuiam că, pentru a libera Orientul, ar fi fost de ajuns să dăm jos semiluna de pe Acropola din Atena, — căci prin mănăstiri ni se spunea că tot ce mai rămânea de făcut avea să vină de la sine, că creștinii se vor face iarăși stăpâni, cu toții fericiți, că minaretele se vor surpa până la Bosfor, că sfântul preot care a pătruns printr-o minune în zidul S-tei Sofii, când cuceritorul intră în biserica lui Justinian cu soldații și cu dervișii săi, se va întoarce să-și urmeze slujba religioasă tocmai de acolo de unde a lăsat-o da 1453... Hrănit cu aceste idei, mă dusesem să-mi încerc norocul în Țara Românească, la București, unde pe atunci toată lumea aleasă vorbea grecește, pe când poporului îi cam era rușine de limba pe care o grăia și care își aduce atât de mult cu a noastră; eram mândru că știam limba greacă... Astfel îmi și găsii ușor de lucru la un negustor venit din Constantinopol. Împărtășeam ideile stăpânului meu; cu atâția alți români sau armâni fanatizați, am îngenuncheat, în cârciumile de la Sf. Gheorghe, înaintea sfintei icoane pusă pe o masă, pentru a cânta strofele lui Riga: </p>
<p> Mai bine un ceas de viață liberă </p>
<p> Decât o lungă viață în robie. </p>
<p> apoi, întinzând mâna peste icoană, am făcut marele jurământ de atunci: </p>
<p> Împărate al lumii, jur a nu mă pleca </p>
<p> Niciodată sub voința tiranilor! </p>
<p>Și curând urmară zilele eteriei, zilele lui Alexandru Ipsilanti. Mă angajai în bandele sale; eram cu el în Martie 1821... Ce de vreme a trecut de atunci, și cu toate astea mi se pare că ar fi ieri!» </p>
<p>Da, eram dintre aceia care păzeau la ușă în timpul primei sale întrevederi cu Tudor Vladimirescu, venit la București cu pandurii săi... Știi cine a fost Tudor și eu nu mă înșelasem recunoscând într-însul pe dușmanul grecilor, prin urmare pe amicul Turcilor — însă un amic, am cugetat mai târziu, care nu se temea să le ceară, cu armele în mână, dreptul pentru țara sa de a se cârmui ea însăși, în loc de a suferi exploatarea rușinoasă a Fanarului. Și îl uram de moarte pentru aceasta; îl consideram ca operând o diversiune care ar stânjeni, ar nimici poate mișcarea emancipării elene. Ofițerii milițieni din Tara Românească, cu armânul lordache Olimpiotul în frunte, erau cu toții de partea lui Ipsilante. Acesta porunci o faptă mârșavă. Olimpiotul se descarcă de sarcina dată lui trecând-o grecului Sava: era vorba să pună mâna pe Tudor prin trădare. A fost ușor. Pandurii lui, sătui de asprimea unei căpetenii care pedepsea jaful, îl părăsiră; nimeni nu-l apăra...Îl văd încă, pe acest viteaz, strâns în mondirul lui lung în poale, pe cap cu o căciulă înaltă care semăna cu potcapiul tău, mândru și frumos sub lanțurile sale, când fu adus înaintea lui Ipsilante, care, după o formă de judecată, îl dete pe mâna ucigașilor... </p>
<p> Flacăra din vatră punea reflecte de sânge pe barba și pe părul alb al centenarului, și părintele Isaia, care o știa cu toate acestea, părintele Isaia tresări când vocea de dincolo de mormânt adaugă: </p>
<p> — Călugăre, eram dintre acești ucigași și încă cel mai înverșunat... De trei ori îmi împlântai pumnalul în nobilul lui piept... și un sânge căldicel se revărsă pe mâna care lovea — așa că se făcuse roșie mâna neagră care e colo, în săculeț... Și în seara aceea am dormit mulțumit... </p>
<p> După o lungă pauză, vocea vizionară o porni iar de-a lungul veacului de amintiri. </p>
<p> — După aceea, mă dusei să mă bat în Etolia alăturea de Bociari; am fost printre apărătorii orașului Misolonghi... Într-o zi am dat titva mea cu apă de băut unui Englez de neam mare și poet care se chema Byron... Am luat parte la războiul de șapte ani, din care a ieșit independența Greciei, proclamată la 1829... </p>
<p>Și când se isprăvi, mi se dădu drumul; mă întorsei în munții mei lipsit de totul, numai de răni nu, pentru a mă  face, rând pe rând, haiduc, păstor și cărăuș... Nu mă mai gândeam aproape deloc la Tudor Vladimirescu. Mă întrebam numai, ce ne folosise nouă, Românilor din Pind, această liberare a Greciei, care se arăta nerecunoscătoare către apărătorii ei ? A urmat chestia cu autohtonii, politicieni îmbuibați, și cu   eterohtonii, care fuseseră buni de luptă, dar cărora li se tăgăduiau acum drepturile de cetățean...» </p>
<p> Un acces de tuse sfâșie pieptul bătrânului. Bău puțin lapte din ceașcă și urmă iarăși : </p>
<p>   — Acum, părinte, ascultă cu luare-aminte! La 1863 îmi veni gustul să mă duc să văd mănăstirile de la Sf. Munte. Aci făcui cunoștință cu un stariț, părintele Averchie, care trebuia să se ducă în România, ca să se plângă în contra secularizării mănăstirilor. Îi spusei că cunoșteam țara, deoarece petrecusem în ea un an sau doi în tinerețea mea; îmi propuse să mă ia drept cavas; primii. Starețul era foarte supărat pe Cuza, care voia să pună mâna pe toate averile bisericești. Și eu mi-l închipuiam ca pe un alt Tudor Vladimirescu, însă mai norocos în întreprinderea lui. Dar aceasta mă lăsa nepăsător; nu-i doriam nici bine, nici rău. Principatele Unite, România întreagă, era pentru mine o țară ca oricare altă țară străină, mă simțeam tot atât de înrudit cu locuitorii ei, ca și cu Sârbii ori cu Ungurii; veneam în țara lor, pentru că-mi plăceau schimbările și pentru că părintele Averchie se purta frumos cu mine... </p> 
<p> Centenarul visa. Pauza fu atât de lungă, încât călugărul Isaia crezu că trebuie să spună și el un cuvânt. </p>
<p>   — Părintele Averchie, da, știu, era din Avdela... Câți băieți n-a dus el mai târziu în România ca bursieri ... </p>
<p>   — Și cu toate astea, părea grecizat! întrerupse Moșneagul de la Munte. La București, stăpânul meu, ieșea mai toată ziua, și, când se întorcea, era mai totdeauna furios, blestemând pe nelegiuiții, pe schismaticii, care aveau să despoaie locurile sfinte de un venit mare... Eram în gazdă la niște greci; grecește vorbea Averchie pentru a-și împlini misiunea; venind în această țară pentru prima dată, nu băgase încă de seamă cât de puțin limba copilăriei sale, pe care o uitase pe jumătate în cuibul elinesc în care chemarea sa religioasă îl vârâse, se deosebea de limba vorbită aici de un popor întreg... întâmplarea insă sau vreo treabă îl dusese pe șesul Cotrocenilor, într-o zi când Cuza împărțea steaguri oastei. Urmasem pe stăpânul meu. Aude slujba în limba românească, apoi cuvântarea prințului tot în limba românească: se simte mișcat la vederea celor trei culori românești. Tremurând de emoție, se apropie, vrea să vorbească, nu-1 înțeleg... și deodată călugărul de la muntele Athos strigă în dialectul nostru: Și eu hiu Armân!..   Și Cuza făcu o nobilă mișcare: luă un steag și înfășură în cutele lui pe sărmanul călugăr care venea să-și ofere inima lui și inima tuturor fraților săi... Eu însă rămăsei înlemnit; înghețasem de groază: căci dacă părintele Averchie era român, atunci și eu eram ca și dânsul... Eram român, eu ucigașul lui Tudor Vladimirescu! Și deodată, îmi înțelesei nelegiuirea... Și mâna mea dreaptă mi se făcu nesuferită... </p> 
<p> — S-ta Scriptură a spus-o, șopti Isaia : «Dacă mâna ta dreaptă te supără, tai-o!» </p>
<p> — Da, mâna dreaptă mă apăsa ca și cum ar fi fost de plumb, îmi otrăvea sângele ca și când ar fi fost cangrenată. O luai la fugă ca un nebun; coborâi dealul de la Cotroceni spre oraș... Făcusem cunoștință cu un om de pe la noi, care se făcuse cârnățar la București. Intrai în odaia din fundul prăvăliei; eram singur. Atunci, apucând un satâr cu mâna stângă, pusei dreapta pe tocător, și, cu o singură lovitură, o făcui să sară. Cumplită a fost durerea, însă bucuria a fost mai mare. La zgomotul făcut, cârnățarul alergă, îi întinsei mâna tăiată: «Pune asta să se afume, că să o păstrez... și mai cu seamă, frate, nu mă întreba nimic!»; Înfășurându-mi ciompul cu o pânză groasă, mă dusei să cer îngrijiri la spitalul Colțea... Nu, n-ași fi putut să mă simt român și să văd la capătul brațului meu mâna ucigașă a unui mare român, mâna lui Cain roșită de sângele lui Tudor. </p>
<p>   — îți ușurai sufletul, zise călugărul. </p>
<p>   — Da, și căința mea fu atît de adîncă încât nu-mi mai este frică de Dumnezeu. Și mâna aceasta a putut să fie, la haiduci, simbolul dreptății. Știi cum am întrunit cetele răspândite; știi ce silințe mi-am dat, foarte adesea în zadar, pentru a-i împedica de a da ajutorul lor întreprinderilor politice ale Grecilor. Ei sunt grăniceri, străji de pază pe care aș fi vrut să le pun în Pind pentru a apăra țara noastră râvnită de Greci; — n-aș fi izbutit, dar a trecut cel puțin timpul când Grecii puteau să vină să-și croiască eroi naționali din stofa haiducilor armâni. </p> 
<p> Vocea centenarului abia se mai auzea. </p>
<p>   — Și acum, stăpâne, dă-mi rânduelile tale din urmă, zise călugărul îngrijorat. </p> 
<p>   — Ascultă, după ce voi muri, să-mi iei mâna uscată; să nu o îngropi cu mine, ci s-o arunci in apa Aspro- . potamului care curge spre Grecia. Nu e vrednică de o înmormântare creștinească mâna care a făptuit nelegiuirea împotriva, neamului; să se ducă deci spre marea Ionică; o fac dar acelora pentru care am omorât pe Tudor Vladimirescu ! </p> 
<p> Moșneagul de la munte făcu semn că voia să rămână singur. Călugărul Isaia se închină adânc și ieși în vârful degetelor. </p>
<p> Însă, în momentul când intra în chilia sa, bombăni: </p>
<p> — Bine, bine, dar e vorba că cinci sute de lire în cap, și vreo zece altele cât ne-a costat hrana lui Toli Samota... Zău, mergem la ruină cu toate aiurările astea frumoase, poate. </p></div>

	<div><head> EPILOG </head>
<p>   Testamentul lin Mărgărit </p>
<p> Neamul armânesc are durerea a face cunoscut lumii pierderea crudă ce a suferit în persoana lui Apostol Mărgărit, încetat din viată la vârsta de șaptezeci și trei dc ani, în Bitolia, în ziua de 19 Octombrie 1903. </p>
<p> Anunțul mortuar s-ar fi părut ambițios, nu-i așa? și cu toate astea, aceia care au fost inimici îl vor aproba cu toții astăzi — îl aprobau deja la 12/25 Octombrie, ziua neuitatelor funeralii cu caracter național făcute pe cheltuiala statului român. </p>
<p> Steagul regatului este o emblemă politică; putea să fie lăsat pe jumătate la consulatul din Bitolia, nu însă și să acopere în cutele sale tricolore sicriul umil și glorios pe care-1 urma o mulțime mișcată și îngândurată, în care Mărgăritiști și Eforiști se aflau în fine amestecați și împăcați. </p>
<p> Căci bunul lucrător al marei Idei, harnicul semănător care azvârlise cu pumnii plini sămânța secerișurilor viitoare avea să se odihnească de munca sa zdrobitoare — și nu într-un cimitir grecesc, unde oasele sale de luptător nu s-ar fi simțit la largul lor, ci în Campo-santo al Romînilor, de două ori sfânt, căci îi făcea el începutul. </p>
<p> Bitolia este topograficește ca o reducere a Lionului: de o parte, dealuri ținând de Peristera, de cealaltă o câmpie largă, cu râurile Dragorul și Curderesi, care ar reprezintă Ronul și Saona. Dar a se opri în fața priveliștii orașului, pe care numai Turcii și geografii îl numesc Monastir, nici gând n-avea nimeni dintre delegații principalelor comune românești din Macedonia, Epir și Albania — căci mai toate comunele care posedă o școală românească erau reprezentate — nimeni, nici chiar aceia care nu mai veniseră încă în orașul înfloritor, în care 15,000 mii de Români, adunați în mare parte din Moscopole, formând aproape o treime din populație, au a se apăra în contra propagandei grecești și slave. Ochii tuturor erau ațintiți la sicriul, înaintea căruia mergeau zece preoți români, slujind în limba noastră, lucru nepomenit încă în Bitolia, victorie postumă a lui Apostol Mărgărit. </p>
<p> Și noi, în această zi de jale, nu ne vom folosi de privilegiul istoricului, care are dreptul, ba chiar și datoria de a rămâne nepăsător înaintea catastrofelor celor mai mișcătoare, pentru a nu omite niciun amănunt și a le pune în cadrul lor. </p>
<p> Vom urma deci cortegiul funebru al lui Apostol Mărgărit, fără măcar a ridica ochii peste cartierul românesc din Bitolia, cel mai bogat din tot orașul și singurul care reprezintă centrele civilizate din Apus. Dacă am trece peste pragul liceului de băieți, al școalei normale și profesionale de fete în care învățământul se face în limba română, n-am întâlni, de altfel, decât singurătate, precum am găsi deșert de asemenea și mărețul bazar acoperit din care negustorii români au înlăturat pe toți rivalii de alte neamuri, nevoiți a se așeza prin prăvălioarele din apropiere. Orice viață e suspendată — și aceasta pentru un biet bătrân pensionar, aproape urgisit, și a cărui urgie a fost voită de mulți dintre aceia care astăzi îl plâng. </p>
<p> Întru cât privește pe Toli Samota, delegat al comunei Șopote, el plânge pe nașul său, pe prietenul familiei sale, pe acela care și-a istovit ultimele forțe pentru liberarea prizonierului lui Garelia! </p>
<p> Și tânărul acesta merge drept înainte, automaticește, pierdut în mulțimea enormă pentru care ar fi, în oricare alt moment, un obiect de curiozitate simpatică. </p>
<p> în curând au să fie rostite discursuri; mai mulți oratori vor veni, unul după altul, să aducă un omagiu suprem înaintea mormântului deschis al lui Apostol Mărgărit. Și nu numai că Toli Samota va tăcea, ci chiar va asculta altceva decât aceste voci, din care unele sunt cu adevărat elocvente. El aude răsunând în sufletul lui «bocetele» lui Mărgărit, așa cum i le-ar fi înșirat matroanele din Avdela, dacă comuna natală ar fi primit rămășițele pământești ale celui mai ilustru dintre fii săi, căci în Bitolia acest obiceiu a căzut în părăsire. </p>
<p> S-a dus apărătorul neamului nostru, </p>
<p> Atletul care a răpus pe Grec. </p>
<p> S-a dus apostolul Românismului, </p> 
<p> Cel atât de priceput și de iscusit, </p>
<p> Patriot ce nu s-a descurajat niciodată, </p>
<p> A cărui credință mișca munții din loc, </p>
<p> Dar veșnicie va trăi printre noi amintirea lui, </p>
<p> Printre florile albastre, galbene și roșii, </p>
<p> Cu fețele steagului frățesc, </p>
<p> Care vor împodobi mormântul lui Apostol Mărgărit. </p>
<p> Printre frunzișurile verzi ca Speranța, </p>
<p> Niciodată «iarba uitării»  nu va crește, </p>
<p> Fie deci acest mormânt locul nostru de pelerinaj, </p>
<p> Să fie ca o stâncă de granit de care să se spargă valurile  </p>
<p> Panelenismului și ale Panslavismului. </p>
<p> Vechea lupoaică a Romei îl va păzi. </p>
<p> Vulturul legiunelor se va învârti în juru-i. </p>
<p> August și apărător! </p>
<p> Vom aprinde aci un far ideal, </p>
<p> Văzut din Pindul românesc, </p>
<p> Văzut din câmpiile Tesaliei, </p>
<p> Văzut de pretutindeni unde Armânii </p>
<p> Alcătuiesc trâmbe dese, </p>
<p> Văzut încă de pretutindeni, </p>
<p> Unde sunt numai o pulbere răspândită ! </p>
<p> Și deodată ToLi Samota începu să-și aducă aminte că Apostol Mărgărit nu fusese îngăduitor pentru tovărășiile de haiduci, el care, în dorința sa de ordine și-n disprețul pentru pitorescul romantic, le numea ciuma și lepra Macedoniei. </p>
<p> Și cu toate astea tânărul nu putea să urască pe niște oameni ca Garelia, ca Despali și ca Cianaca și încă mai puțin să-i disprețuiască. Oricum, erau din neamul său și din neamul vitejilor luptători dinaintea cuceririi musulmane, nepoți ai «Blachilor», războinici care făcuseră să tremure Bizanțul și băgaseră în draci pe tovarășii lui Willehardouin, pe vremea cruciadelor. Toli nu scârbea decniște oameni ca Garelia, ca Despali și ca Cianaca și încă mai puțin să-i disprețuiască. Ori-cum, erau din neamul său și din neamul vitejilor luptători din naintea cucerirei musulmane, nepoți ai «Blachilor», războinici care făcuseră să tremure Bizanțul și băgaseră în draci pe tovarășii lui Willehardouin, pe vremea cruciadelor. Toii nu scârbia de cât pe acel   Greculus,   pe acel Salamura, vițios și guraliv, a cărui abatere dăduse cu toate astea prilej liberării gratuită a ostaticului din Vlaho-Clisura. </p>
<p> * Să se vadă doina din partea 11-a, cap. 7 «Iarba Uitării».</p>
<p> Da, Toli Samota simțea încă căldura strângerii de mână a bunului haiduc care-și lua rămas bun de la prizonierul său, așa de voios. Și apoi vorba lui Garelia se adeverise: bucuria întoarcerii la cămin răsplătise însutit suferințele captivității. Și pe când ochii săi plângeau pe Apostol Mărgărit, buzele-i surâdeau imaginii plăcute a preaiubitei sale Vasilichia. </p>
<milestone unit="dots"/>
	    <p> Când totul se sfârși la cimitir, soarele apunea; era ceasul ultimei rugăciuni a Islamului, a acelei chemări a muezinului, pe care comunele românești din Pind n-au auzit-o niciodată. </p>
<p> A fost atunci un fior cu totul nou pentru sufletul creștin al acestui tânăr și tot deodată amintirea brutală a supunerii raialei, mai simțitoare într-un oraș cu moschee în care glasul clopotelor nu se înalță niciodată. </p>
<p> Apostol Mărgărit veni iarăși în ajutorul lui Toli Samota, pentru a risipi mâhnirea fiului acelor glorioși învinși de acum patru sute de ani, care depuseră înaintea căpeteniei Islamului nu o sabie de mânuit, ci o sabie sfărâmată. Era scris. </p>
<p> Și învățământul auzit altă dată, învățământul neuitat, se făcu mai vioi, mai elocvent, mai doveditor, solemnizat de moarte*: </p>
<p>Cată să scăpăm limba și naționalitatea străbunilor noștri de uneltirile Grecului. Nu trebuiesc deci primite cu niciun chip sforțările și speranțele de eliberare ce ne-ar putea oferi acesta.» </p>
<p>Pe de altă parte, nu ne putem bizui numai pe forțele noastre, deoarece, răzlețiți în număr mic pe o întindere mare, răspândiți în comunități de negustori între lumea greacă și slava, nu formăm și nu vom forma niciodată un corp de națiune compact. Și nu ne putem de asemenea întemeia pe ajutorul fraților noștri din România, care, fiind prea departe de noi, nu vor putea niciodată să ne întindă mâna pe de asupra Serbiei sau Bulgariei. Nu ne rămâne deci, pentru a salva naționalitatea noastră, decât să lucram pentru menținerea stăpânului actual, care, cel puțin, depărtează de noi pe Sârbi, pe Bulgari și pe Greci.» </p>
<p> Și Toli Samota jură să rămână credincios testamentului politic al lui Apostol Mărgărit. </p>
	    <trailer>FINE</trailer>
</div>
</div>
        </body>
        <back>
            <div type="liminal">
            <p> *Citația care urmează este luată dintr-o scriere a lui Mărgărit, intitulată: Leu Grecs, les Valaques, les Albunais et l’Empire Ottoman. —   Bruxelles, 1886. </p>
            </div>
            
            <div type="liminal">
            <head> TABLA DE MATERII </head>
            <p> PREFAȚĂ </p>
            <p> Familia românească.................................7 </p>
            <p> PARTEA 1. </p>
            <p> Păstorii </p>
            <p> I Un semn pe cer  ................................13 </p> 
            <p> II. Ciuntire și ultraj ...........................19 </p> 
            <p> III. Unde suntem .................................23 </p> 
            <p> IV. Care este urmarea capitolului precedent .... .28 </p> 
            <p> V. La cine suntem.................................32 </p> 
            <p> VI. În care autorii, lirici la început, fac, la sfârșit, inventăriul unui vestiar........35  </p>
            <p> VII. Logodnă timpurie ............................41 </p>
            <p> VIII. întoarcerea absentului .....................45 </p> 
            <p> IX. De la cântecul de leagăn la cântecul de drum .48  </p> 
            <p> X. Scoborârea ....................................55 </p> 
            <p> XI Apostol Mărgărit ..............................60</p>
            <p> XII. Care începe printr-o prezentare și sfârșește printr-un discurs ........69 </p>
            <p> XIII. Imeneule, o Imeneule!.......................75  </p> 
            <p> XIV. Lacrimile prefăcute și lacrimile adevărate  .80 </p> 
            <p> PARTEA  II. </p>
            <p> Străina </p>
            <p> I. Mâna Justiției ................................89 </p> 
            <p> II. Femeia «cu cântec satiric»....................94 </p> 
            <p> III. Legământul de răzbunare..... ... ...........100 </p> 
            <p> IV. Ospățul Haiducului ..........................105 </p> 
            <p> V. Un mort și două dispărute ... ................110 </p> 
            <p> VI. Frosa a văzut, Frosa a pipăit ....... .......113 </p> 
            <p> VII. în care muntele este un templu .............118 </p>
            <p> VIII. în care muntele este un pretoriu ..........124  </p> 
            <p> PARTEA III. </p>
            <p> Haiducii </p>
            <p> I. Dacă Dumnezeu s-ar coborî pe pământ..... . ...133 </p> 
            <p> II. Pentru ce Garelia apucă muntele .............142 </p> 
            <p> III. Episcopul grec și preotul român .... .......142 </p> 
            <p> IV Oamenii corturilor ...........................147 </p>
            <p> V. Goana ..... ............................  ....153 </p>
            <p> VI. Mut, surd și orb..........   ................159 </p>
            <p> VII. Tabăra haiducilor ..........................164 </p> 
            <p> VIII. Înconjurați!...............................171 </p> 
            <p> IX. Drumul păsărilor.............................177 </p> 
            <p> X. Moartea leului................................184 </p> 
            <p> XI. «Bocetele» la moartea lui Gurguli. ... ......187 </p> 
            <p> XII. Apa și pâinea...............................193  </p> 
            <p> PARTEA IV. </p>
            <p> Ostaticul </p>
            <p> I. Ascunzătoarea...... ..........................201 </p> 
            <p> II. Musca și păianjenul....... ..................208 </p> 
            <p> III. Dulce țară..................................213 </p> 
            <p> IV. Cele două dureri....... .....................219 </p> 
            <p> V. Ce era într-un potcap ...          .    . ... 223 </p> 
            <p> VI. Intermezzo......... .........................229  </p> 
            <p> VII. Nepoata lui Averoff ........................236  </p>
            <p> VIII. O lectură și comentariul ei................244  </p>
            <p> IX. Nepot de rege................................253  </p> 
            <p> X. «Marșul turcesc»..............................262  </p> 
            <p> XI. Grămostenii..................................272  </p> 
            <p> XII. Cine aude numai un clopot ..................278  </p> 
            <p> XIII. ...Aude numai un sulfet...... .............288  </p> 
            <p> XIV. Toli Samota către Apostol Mărgărit .........291  </p> 
            <p> XV. Sufletul liberat, mâna tăiată................296  </p> 
            <p> Epilog </p>  
            <p> Testamentul lui Mărgărit.........................305   </p>
            </div>
        </back>
    </text>
</TEI>
