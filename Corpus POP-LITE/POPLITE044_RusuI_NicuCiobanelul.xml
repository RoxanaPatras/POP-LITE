<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Nicu Ciobănelul. Nuvelă din popor: ediție POPLITE</title>
                <author>Russu, Ioan</author>  
                <respStmt>               
                    <resp>codare POPLITE</resp>
                    <name>Teodora Iuriusciuc</name></respStmt>   
                <respStmt>               
                <resp>verificare codare POPLITE</resp>
                <name>Lucreția Pascariu</name></respStmt>   
                <respStmt>
                    <resp>corectură manuală</resp>
                    <name>Alexia Maria Comorașu</name>
                </respStmt>
                <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
            </titleStmt>
            <publicationStmt>
                <publisher>UAIC</publisher>
                <date></date>
                <availability>
                    <licence target="https://creativecommons.org/licenses/by/4.0/"/>
                </availability>
                <ref type="doi" target="10.5281/zenodo.7342136"></ref>
            </publicationStmt>
            <sourceDesc>
                <bibl>
                    <author>Russu, Ioan</author>
                    <title>Nicu Ciobănelul. Nuvelă din popor</title>
                    <pubPlace>București</pubPlace>
                    <publisher>FOILETONUL ZIARULUI „ROMÂNUL”</publisher>
                    <date>1887</date>
                    <decoNote type="ilustratii" subtype="no"/>
                    <dim unit="char" type="mic"/>
                    <extent>
                        <measure unit="word">20887</measure>
                        <measure unit="page" type="under_250"/>
                        <measure unit="foileton" type="under_65"/>
                        <measure type="incomplete"></measure>
                    </extent>
                </bibl>
            </sourceDesc>
        </fileDesc>
        <profileDesc>
            <textClass>
                <keywords scheme='https://opentheso.huma-num.fr/opentheso/api/theso/Typologie'>
                    <term type='domaine' ref="https://hdl.handle.net/20.500.11942/crteb7oodgosm">literatura</term>
                    <term type='factualite' ref="https://hdl.handle.net/20.500.11942/crt22aacdhvi7">fictiune</term>
                    <term type='forme' ref="https://hdl.handle.net/20.500.11942/crtnufdew1lfb">proza</term>
                    <term type='genre' ref="https://hdl.handle.net/20.500.11942/crthuyig1pxri">roman</term>
                    <term type='agencement' ref="https://hdl.handle.net/20.500.11942/crtbdm5xnc6io">foileton</term>
                    <term type='origine' ref="https://hdl.handle.net/20.500.11942/crtxolq1evsr9">opera originala</term>
                    <term type='discours' ref="https://hdl.handle.net/20.500.11942/crt4wma17ncnj">narativ</term>
                    <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
                    <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
                </keywords>
                <keywords>
                    <term type="receptare" n="5"/>
                    <term type="republicare" n="2"/>
                    <term type="finished"></term>                
                </keywords>
            </textClass>
        </profileDesc>
        <encodingDesc>
            <projectDesc>
                <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
                <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
                <p>Cuvantul cheie de tip "finished" indica stadiul realizarii operei de catre autor.</p>
                <p>Masura de tip "incomplete" indica faptul ca am gasit romanul in forma incompleta.</p>
            </projectDesc>
        </encodingDesc>
    </teiHeader>
    <text>
    <body>
<div type="part" n="1">
<p>1</p>
<p>NICU CIOBĂNELUL</p>
<p>NUVELA DIN POPOR</p>
<p>de IOAN RUSU</p>
<div type="section" n="1">
<p>I.</p>
<p>— Nu, nu arată a semn bun, asta am zis-o și eu vecinului Nuțu încă din câștegi. Când și unde s-a mai pomenit, ca crucea din turnul bisericii să se încovoaie tocmai așa din senin, cum se întâmpla astea la noi în sat mai în săptămânile trecute.</p>
<p>— Apoi prea s-a desprimavărit iute. Nici bătrânii nu-și aduc aminte, ca în luna lui Mărțișor să înflorească pomii pe la noi. Văzut-ai d-ta, abia se începu postul mare și ne pomenim că și Valea mare și Valea de pe la livezi încep se se mâne și vin frate șuierând de pare ca nici nu sunt ape ci niște potopuri care vuiesc să prăpădească lumea. Veneau mai acum sunt două săptămâni pline de pietre și de lemne, de parcă e resturnată lumea la izvorul lor.</p>
<p>Așa vorbea Petru Dincului cu cumătru-său Mirea Petchi — mergând dis-de-dimineță spre drumul ce duce de la Roșia spre Abrud-sat. Pentru că și Petru Dincului fiul lui Mirea Petchi și Mirea Petch — nașul lui, — sunt amândoi oameni din Roșia și acum merg în oraș să-și mai cumpere câte ceva pentru trebuințele casei. Căci amândoi acești oameni sunt gospodari în regulă, cu casă și masă, cu plug și boi, și unor asemenea oameni chiar cu puțină bogăție, multe le trebuiesc pe lângă casă.</p>
<p>Mai ales acum în primăvară, când sunt atâtea lucruri pe capul omului.</p>
<p>Când i se strică o broască la ușa casei, când îi trebuiesc niște piroane ca să dreagă câte ceva, ori i s-a rupt vreo toporișca la sapă ori secure și cei din Roșia de când se știu așa fac: când le trebuiesce ceva, alergă la Abrud. Acolo toate sunt mai lesne. Și pentru bani ce nu face omul, unde nu s-ar duce? Mai ales în vremuri ca și acum, când îți trece și dorul până ce vezi o lăscaia.</p>
<p>Cum vă spusei, așa vorbeu oamenii noștri. Pentru că ce ar face omul mergând pe drum chiar cât de scurt: dacă are tovarăși, se apucă la vorbă. Asta o face și doi oameni din două sate; dacă se întâlnesc în drum, vorbesc unii cu alții, își țin de urât. Și cum să nu vorbească doi oameni din același sat, vecini buni, cumătru și fin?</p>
<p>Apoi oamenii noștri știau ce vorbeau, căci în adevăr umblau vremuri grele pe atunci.</p>
<p>Pe ici pe colea se vorbea, că Ungurii ar avea de gând să dea jos din Împărăție pe împăratul, și să-și aleagă ei un crai după pofta lor, din oamenii lor. Ba că ar avea de gând să facă resmeriță cum nu s-a mai pomenit pe lume, ba că chiar s-a început în Țara Ungurească resmerița și mai știe Dumnezeu sfântul câte nu se mai vorbeau. Și oamenii erau și Petru Dincului și Mirea Petchi, nu și-au astupat nici ei urechile când auzeau vorbindu-se despre aceste lucruri. Așa e omul din firea lui: când nu are altceva de lucru, vorbește despre cele ce le-a auzit, își sparge capul să știe de ce se vor fi vorbind acelea, este oare adevărat, el totuși așa ți le spune ca și când le-ar fi văzut cu ochii. Ți le spune ca și când le-ar citi în carte, ori le-a învățat pe rost!</p>
<p>Vorbind să-și țină de urât unul altuia, ajunseră oamenii noștrii la Abrud.</p>
<p>Acolo, fiind târg de săptămână se strânsese multă lume, și unde este multa lume, acolo se aude la vești, de nu știi pe care să le asculți și să le crezi mai întâi.</p>
<p>Veniseră la acest târg de pe la Roșia, Cărpeniș de pe la Vidra, Bucium și Șasa și mai știe eu de pe unde, destul că erau mulți, de abea îi încăpea orașul. Era o învălmășală de să te ferească D-zeu: nu-ți auzeai nici însăși vorba ta.</p>
<p>Când se întâlnea un Vidran cu unul din Bucium, se întrebau ce mai e nou pe la ei, căci vezi d-tea, Vidra este într-o parte a lumii, iar Bucium în altă parte, dar oamenii buni tot oameni buni rămân; dacă se văd rar, apoi atunci abia se pot, despărți unul de altul. Vidranul spune câte poduri a stricat pe la el apa, iar Buciumeanul îi zice să laude pe D-zeu că a stricat numai poduri, căci pe la el a stricat și case, și a dus și vite, ba era cât pe colo să se întâmple și moarte de om.</p>
<p>Cei din Șasa spun și ei ce știri. Câte ospețe au fost pe la ei, câți și cine a murit și așa mai departe. oamenii totdeauna vorbesc despre cele ce se întâmplă între ei. Își povestesc bucuriile și își plâng necazurile și parcă i se mărește omului bucuria, iar necazul îi mai trece, dacă o spune și altuia.</p>
<p>Dar știri ca și acum nu s-au mai auzit în piața Abrudului. Toți auziseră așa cu jumătate de urechi, despre ce are să se întâmple, dar țărănimea este așa, că un lucru numai atunci îl crede cu desăvârșire, când îl aude și de la un om mai învățat decât ei, de la un om cu carte cum se zice.</p>
<p>Pentru aceea apoi și era îmbulzeală în birtul lui Toma Cimpoiașul, de credeai că cei intrați acum-acum au să lărgească casa dându-i păreții mai în afară. Căci Tănase Cimpoiașul este om, care a învățat carte. Stătuse vreo doi ani în Aind la școlile ungurești—Românești pe atunci nu prea să găseau,—și veni de acolo plin de buche ca un stup de albine. Pe lângă aceia el chiar acum în primăvară umblase prin Alba-Iulia, pe la Cluj după treburi, căci un birtaș cu un birt așa mare, mult are de a pune la cale.</p>
<p>Apoi nu trecea prin Abrud, nici din Abrut spre Slatina ori spre Câmpeni, un cărăuș, care să nu se oprească la birtul lui să-și hrănească vitele și să se mai odihnească și el puțintel. Iar Toma Cimpoiașul era el așa din firea lui, că îi place să vorbească mult. Asa sunt toți birtașii!</p>
<p>Ți-l descoase pe bietul călător, de unde vine, în ce treabă umblă, ce a văzut și ce a auzit, de aceea sărmanul abia mai avea vreme să răsufle cum se cade.</p>
<p>Dar nici nu se întâmpla ceva în țara Ardeiului și în țara Ungurească, ca să nu știe el despre asta.</p>
<p>Și ce știa el o dată, știut era. Ți-o spunea, de-ți eraa drag să-l asculți, de’ți ar fi spus-o de trei ori după laolaltă. Iar meșteșugul birtașilor este de a ține oamenii cu vorba, căci altminterea îi mucezește ciurca în bordei, iar vinul i se acrește.</p>
<p>Sunt ciudați oamenii: unii nu merg la birt numai pentru băutură, căci câți o au și acasă, dar se duc să mai audă căte ceva nou, și din birtul lui Toma Cimpoiașul nu ieșea unul, ca să nu-i fie capul plin cu tot felul de istorii pe care le-a auzit de la Toma birtașul.</p>
<p>Al naibi om, multe mai știe, așa ziceau oamenii care îl cunoșteau.</p>
<p>Și să-l fi auzit acum câte mai știa.</p>
<p>De azi dragă dimineață, de când s-a revărsat zorile, nu-i mai tace gura. Ține pe oameni cu vorba, de unii și-au uitat și de treabă, stă casca gura în birt în ciuda celor ce vin acum și n-au unde să se așeze. Pentru asta apoi stau cu sticluța de rachiu în mână pe lângâ pereți, in picioare, și ar uita și așa să o bea, dăca nu le-ar aduce aminte Toma birtașul, care așa din gluma, dar din inimă le zice să mai și bea, căci prea se încălzește, și rachiul nu-i ca mâncarea, e mai bun când e rece.</p>
<p>— Da, chiar în Cluj, unde e sfatul unguresc, am auzit eu cu urechile mele vorbindu-se, că ungurii și-ar fi pus în gând să ia țeara Ardealului și să o facă țară ungurească.</p>
<p>Așa le spunea țăranilor, care îl întrebaseră că adevărat o fi ce se vorbește. Apoi le mai zicea:</p>
<p>— Împăratului însă nu-i prea plăcea treaba asta, nu ar voi să-i lase s-o facă. El însă deodată cu capul nu vor a se lăsa, și așa și-ar fi pus el în gând, că dacă nu-i lasă, fac cu puterea, sunt gata să facă chiar primejdie, ba poate chiar resmeriți, cum a fost pe vremurile lui Bună-Parte.</p>
<p>(Urmare în no. viitor)</p>
</div>
</div>
        <div type="part" n="2">
            <p>2</p>
            <p>NICU CIOBĂNELUL</p>
            <p>NUVELA DIN POPOR</p>
            <p>de IOAN RUSU</p>
            <div type="section" n="1">
<p>Auziți d-voastră oameni buni: se ne ia noo țara noastră și s-o facă țară ungurească. Și mai știi că nu ne vor face și pe noi unguri, că nu ne vor băga și pe noi în nădragi strîmți și în cizme cu pinteni!</p>
<p>— Primejdioși oameni, primejdioși, zise părintele Moise din Bucium-sat clătinând din cap.</p>
<p>Iar când părintele zicea că e așa, nimeni nu se mai îndoia, toți zicea că e așa.</p>
<p>— Dar noi ce vom face, întrebă Mihu Bălanul, om bătrân, care în tinerețele lui a umblat multă lume: ca soldat a fost prin țara Talianulul și prin țara nemțească.</p>
<p>— Nici noi nu o să stăm cu mâinele în sîn, nu vă temeți, zicea iar Toma Cimpoiașul. Dar să mai așteptăm, să vedem ce se întâmplă. Să așteptăm semnul, căci în zile grele numai după multă chibzuială este bine a face ceva. Am auzit eu vorbindu-se și despre noi, — și la asta Toma Cimpoiașul se uită bine printre oameni, ca și când s-ar teme că este vre-un străin între ei, — și după ce văzu că toți sunt aici oameni buni, le spuse că și Românii ar avea de gând să facă ceva, dâr mai nainte au să se sfătuiască undeva cu toți ca ce și cum vor face, și când ?</p>
<p>Asta le-o spunea Toma Cimpoiașul tuturora, care îi venea în birt. La tot rândul de oameni tot cu aceleași vorbe, ca și când ar fi învățat-o din carte.</p>
<p>Țăranii ieșeau pe rînd, unul câte unul din birt și clătinau din cap. Și dacă au crezut penă acum câte ceva din cele ce se vorbeau acum după spusele lui Toma Cimpoiașul nu ar fi fost unul, care să nu se fi jurat că a și văzut Ungurii cu resmerița.</p>
<p>— Ei, nu-ți spunem eu că are să fie ceva, zise Petru Dincului către cumătru-său Mirea Petchi, ieșind din birtul lui Toma Cimpoiașul, căci aici veniră și ei să mai audă câte ceva nou.</p>
<p>— D’apoi eu nu-ți ziceam că am ajuns vremuri grele. Știam eu că nu arată a bine când se întâmplă câte o minune, bună sau rea. Mai acum sunt vreo cincisprezece ani, când cu ciuma cea mare nu tot așa s-a întâmplat? Pe la mucenici începură pomii să înfloreăscă; veni apoi o vară seacă să-ți ardă limba în gură și după astea o boală, de care să te ferească Dumnezeu.</p>
<p>Așa își urmară vorbirea Petru Dincului și cumătru-său Mirea Petchi, și își făcură amândoi cruce: Să-i ferească Dumnezeu de vreo primejdie! Nici moartea nu-i mai rea decât cearta între oameni!</p>
<p>Și vestea se răspândește mai iute decât focul ori apa.</p>
<p>Peste vreo câteva zile cât în valea Arieșulul, Abrudului și Ampoiulul, pretutindeni se vorbea că are să fie resmeriță mare, că ungurii voiesc să ia Țara Ardelului, ba că Românii nu s-or lăsa și asa mai departe, vorbea tot dânsul cum știa și cum se pricepea: câți oameni, în atâtea feluri, dar toți erau îngrijiți de cele ce au  să se întâmple.</p>
<p>Nu le mai venea oamenilor nici să iasă la lucru. Căci cine știe, pe a cui seamă lucrează, cine vine mâine să-ți dea pârjol, și dacă nu ai lucrat la ceea-ce ai pierdut, totuși nu ți-e așa mare părerea de rău.</p>
<p>Oamenii stăteau așa nedumeriți și așteptau în fiecare zi să vadă ce are să se mai întâmple, iar știrile nu se slăbeau, din ce în ce se sporeau. Că ungurii ar fi toți în arme, cu mic cu mare, că împăratul nu mai poate să-i împace, că ei în ruptul capului ar voi să ia Ardealul.</p>
<p>Asta o mai spuneau prin Abrud câțiva căruțași ce mai veneau despre Alba-Iulia și despre Cluj.</p>
<p>Ba Mitrea lui Stan, care acum se întorsese din Țara Ungurească, unde plecase încă de astă toamnă cu ciubere și cu cercuri, povestea că ar fi văzut chiar oștirea ungurească, că pe la Arad și pe la Siria a văzut el cu ochii lui cum se strângeau oamenii pentru armată.</p>
<p>Și vorba Românului: din deget nimeni nu suge! Ceea ce vorbea lumea de prin prejurul Abrudului și pe la Roșia, și dincolo de Roșia, erau lucruri adevărate. Căci peste vreo câteva săptămâni, pe când își scuturau pomii florile, veni chiar de la Episcopie, în care toți Românii se chemau să se adune la Blaj, căci acolo ar fi inima Ardealului să se sfătuiască și ei ce să facă, cum să se apere dăcă se va da năvală peste ei din vreo parte ori alta.</p>
<p>— Vreo trei zile de-a rândul mereu treceau la cete de oameni înspre Blaj. Era atâta lume pe drumul de la Câmpeni și dincolo de Câmpeni și până jos spre Alba-lulia, de gândeai că toată lumea s-a grămădit aici în valea Arieșului. Mergeau toți la Blaj, căci a dat mare primejdie peste țară și oamenii adevărați trebuie să se sfătuiască cum să înlăture primejdia.</p>
<p>În capul unei mari cete mergea popa Roșu din Roșia, om cunoscut în șapte hotare și care a văzut multă lume și țări pe când era preot în tabăra împarătească.</p>
<p>Este un om de o statură înaltă și umblă drept și fălos, de parcă ar fi un tânăr de însurat. Poate să aibă vreo patruzeci de ani, și după fața lui se vede că e trăit bine, căci e roșu și sănătos la față, de ți-e drag să te uiți la el. Apoi are un glas, de o sută de oameni de ar vorbi vorba lui peste toți s-ar auzi. Dar apoi și ține poporul la el. Nu s-ar fi întâmplat în toată împrejurimea un lucru despre care el să nu fi știut, nu ar fi făcut un singur om un lucru mai însemnat, până ce nu-l întreba și nu-i cerea sfatul părintelui Roșu. Căci este om cu multă pricepere părintele Roșu și nu ar fi fost un lucru, la care ei să nu se fi priceput, unde sfatul lui să nu fi ajutat.</p>
<p>Dar acum și lui i se opriră mințile în loc. Când auzi despre resmeriță, despre ceea ce vor ungurii, abia știa și el ce să mai zică.</p>
<p>— Apoi de, multe vor oamenii, mai ales când sunt la voie bună, dar numai când vine ziua lucrării, atunci se vede cine-i om cu cap, cine-i stăpân pe bătătura aceea. Am mai văzut eu viteji care înspăimântau lumea cu vorbe goale și care când a voit să treacă pârlejul s-a agățat cu mâneca de par. Eh! de ar putea omul face ce vrea, câte nu ar mai face, cine i-ar mai putea pune hotar poftei lui?</p>
<p>Așa le vorbea părintele Roșu oamenilor care mergeau alăturea cu el pe drumul ce duce de la Abrud în spre Zlatna.</p>
<p>Erau vreo câteva sute de oameni în această glotă, unii bătrâni, alții mai tineri, unii pe jos, alții călare, dar toți Români cu trup și cu suflet.</p>
<p>Când trecură de Bucium și ajunseră în Valea Săracă, apoi acolo mai deteră peste o altă ceată, în fruntea căreia era descălecatul Ioan din Șesă.</p>
<p>Și se făcu o glotă mare din aceste două cete mai mici și după ce ajunseră la Zlatna, trecură podul mare și ajunseră la Vranița, unde se puseră să se odihnească, căci veniseră un bun drum și se făcea seară, erau așa de mulți de abia îi încăpea pământul.</p>
<p>Și ca totdeauna unde este lume multă împreună, este și vorbă multă. Toți știau câte ceva despre resmerița ce are să se întâmple, dăr de aceea vorbeau, care nu încăpeau în jurul preoților și dascălilor, care stăteau pe niște lavițe înaintea birtului celui mare din Vrenița, unde se hotărâseră să petreacă noaptea cu toți și unde până se însereze mai bine se luară la vorbă.</p>
<p>— Că ungurii își simt sfârșitul, numai încape nici o îndoială. Auziți d-voastră: să-și pună o nație în gând să stârpăscă pe alta, să se facă stăpână peste bogățiile altei nații, asta numai un smintit ar face-o.</p>
<p>Așa le vorbea Părintele Roșu la cei ce stau împrejurul lui.</p>
<p>(Urmare în no. viitor)</p>
            </div>
        </div>
        
        <div type="part" n="3">
            <p>3</p>
            <p>NICU CIOBĂNELUL</p>
            <p>NUVELA DIN POPOR</p>
            <p>de IOAN RUSU</p>
            <div type="section" n="1">
<p>— Și că asta o vor unguri, încă nu se îndoiește nimenea, și nu se sfiește nici el a o mărturisi în lumea largă. Mai deunăzi am auzit-o eu cu urechile mele de la domnii ăștia de la băile din mine Abrud, cum vorbeau ei între ei, că ce ispravă au să facă acum ungurii, ce nație au să mai fie ei după ce vor lega și Ardelul de Țara Ungurească.</p>
<p>Asta o mai adăogă Părintele Bostan din Avrud.</p>
<p>Și că unde sunt mulți oameni și nu vorbește nici unul să se lase mai pe jos decât altul, așa și acum abia sfârșea unul vorba, și începea altul, ca să arate, că nici el nu a căzut în creștet când s-a născut.</p>
<p>— N-aveți teamă neică, și țiganul a voit să intre în raiul încă încălzit, dar cei de la porta raiului i-a gonit și sufletul de acolo, zise și Stan Dumitru din Cărpeniș, băiat de meserie, dar om cu puțină carte și care a trecut prin multe până ce și-a făcut și el puțină stare.</p>
<p>Așa vorbeau cei de pe laițele din naintea birtului, iar ceilalți din curte stăteau împrejurul focurilor și vorbeau și ei despre ce știau pe lângă focuri, căci făcuseră foc, fiind noaptea cam friguroasă, și mai ales aici în valea Ampoiului parcă s-a strâns toate vânturile reci, și nu-i vine omului a sta așa la frig de vorbă.</p>
<p>Se făcu apoi noapte de tot. Pe cer se înmulțiră stelele și sclipeau ca niște lumini, iar în curte încetul cu încetul se făcu liniște, vorbele se împuținară și în urmă nu se mai auzi nici un glas.</p>
<p>Părintele Roșu și Bastan intrară și se culcară în odaia pe care birtașul o ținea pentru oameni mai aleși, și așa se și cuvenea unor preoți, iar ceilalți se culcară care în podul șopronului, care în șopron, prin târnaț și pe sub streașină, pe unde puteau. Când este atâta învălmășeală, nu prea poate omul alege, mai ales în drum.</p>
<p>Peste noapte nu rămaseră pe lângă focuri decât bărbații mai tineri și feciorii, care îngrijeau de caii ce pașteau împrejurul birtului, și tăcerea nopții nu era întreruptă decât de nechiezatul cailor sau de câte un chiot al flăcăilor, care ca se sperie noaptea și să treacă mai iute, trăgeau câte un chiot de gândeai că nu mai sfârșesc. Încetau însă și aceștia când câte unul mai cu puțină veselie le zicea să se lase de chiote să nu sperie lumea, căci n-a dat încă, har D-lui, nimeni năvală peste ei.</p>
<p>Se apropie apoi ziua.</p>
<p>Pe când se revărsa de zori, oamenii noștri toți erau în piciore. Se spălară, se întorseră cu fața spre răsărit, își făcură de trei ori cruce și zicând: Doamne ajută, porniră la drum.</p>
<p>În frunte tot părintele Roșu erau și ceilalți după el. Bătrânii vorbeau, bărbații mai tineri și feciorii cântau, de-ți era drag să-i asculți.</p>
<p>Și cum se apropiau de Alba lulia, ceata se tot mărea, iar pe când ajunseră la Blaj, erau atâția câți nu mai văzuse nimenea.</p>
<p>Din toate unghiurile Ardealului erau acolo adunați. De pe la Bistrița, Cluj, de pe la Hunedoara, Sibiu, din țara Oltului, de pe la Satu-lung, Brașov și numai Dumnezeu mai știe de unde, destul că erau mulți, câți nu s-a mai văzut la un loc.</p>
<p>Și toți când se apropiau de Blaj, când vedeau turnul bisericii din oraș, strigau ura de bucurie. Iar când venea o ceată noo, și cei ce veneau și cei ce așteptau strigau: Să trăiască! Și era o bucurie, de parcă s-ar fi strâns cu toții la vreun ospăț mare.</p>
<p>Erau atâția, încât nu încăpeau în oraș, trebuiră să iasă afară la câmp cu toții și acolo să țină sfatul.</p>
<p>Sfatul ținu mai multe zile, căci și multe erau de a se pune la cale. Era vorba de a apăra țara dacă vor da năvală ungurii, de a cere dreptate pe seama poporului, căci vai, rău era pe atunci de bietul român, era horopsit și batjocorit din toate părțile, și lucra, iar rodul se ducea în hambarul nemeșilor.</p>
<p>După ce se sfătuiră și hotărâră că vor apăra cu arma în mână țara împotriva ungurilor, și că vor ține cu împăratul, căci mila numai de la el pot aștepta, iar de la unguri n-au ce aștepta căci aceștia numai a lua, dar a da nu le prea place, se împrăștiară toți la casele lor de unde au venit.</p>
</div>
<div type="section" n="2">
<p>II</p>
<p>Cale cât poți fuma o lulea de tutun de la Abrud, acolo unde se desparte drumul în două părți, unul duce spre Câmpeni, altul spre Roșia, la ocne este curtea nemeșului Farkaș.</p>
<p>O curte mare, împrejurul ei zid înalt de piatră, spre drum îi sunt porțile mari, iar pe la spatele ei curge Valea Abrudului.</p>
<p>Aici locuiește nemeșul Farkaș cu soția sa și cu doi copii ai săi — un băiat și o fată.</p>
<p>Nemeșul Farkaș era un om cam de vreo 50 de ani. Și în tinerețele lui nefiind stăpân pe el nimeni și necunoscând pe altul mai puternic în toată împrejurimea, făcuse o mulțime de năzdrăvănii, pentru care poporul îl cam vorbea și acum de rău.</p>
<p>Și zicitoarea veche: Greșeala din fire n-are lecuire. Așa și el. Nici acum la bătrânețe nu se sfia a apuca pe câte o cărare oprită, de aceea oamenii se fereau de el ca și necuratul de tămâie. Și mai ales se fereau de el nevestele și fetele pe care nu le putea vedea fără a se lega de ele.</p>
<p>Pe cât era el de purav, cu atât mai bună era nevastă-sa și fiică-sa. Nu intra în curtea lor un sărac care să nu fi fost miluit.</p>
<p>Doamna stătea ceasuri întregi și asculta pe bietele țărance care își plângeau necazurile și lipsele și ea pe toate le încuraja și le ajuta: cu vorba bună — și săracului de la un bogat și atâta și este destul — cu mâncare, cu câte o haină veche ori o surcea de lemn, care de ce suferea.</p>
<p>Domnișoara Ileana, fiica nemeșului, era o fată bună ca maică sa, de ai fi sorbit-o într-o lingură de apă, și frumoasă de gândeai că-i ruptă din soare. Iți era parcă jale că are un așa tată rău și iar te gândeai: cât de mult îi seamănă această fată maicei sale. S-o fi văzut ce bucuros stătea de vorbă cu fetele și nevestele iobagilor, care veneau la ei la lucru cu câtă dragoste dezmierda pe câte un copilaș al vreunei neveste, și nu-ți venea a crede că este o fată de nemeș, ci altceva! Poate vreun înger coborât din cer ca să mângâie pe sărmanul popor, care, doamne, multe mai îndura.</p>
<p>Nu era sat prin prejur, care ținea de iobăgia lor, pe unde să nu fi umblat ea, a cărei locuitori să nu o cunoască și să nu o cinstească pentru bunătatea ei.</p>
<p>O și numiră cei de prin împrejur: fata cea bună.</p>
<p>Mai ales îi plăcea Ilenii să umble printre văi și pe munți, unde culegea flori, ori stătea jos pe iarba verde și privea soarele, privea cum se înalță spre cer ciocârlia, cântând vesel, iar pârâiașul cu murmurul lui par că o îngâna...</p>
<p>Vara, când era și fratele ei Bela acasă, care altfel era la școli mari, în oraș străin și departe—pe munți o întâlnea răsăritul soarelui iar scăpătatul tot pe acolo o ajungea. Fratele ei umbla și el de dragul surorii sale.</p>
<p>Cum umbla într-o zi de primăvară rătăcind printre munți, însoțită de Marioara, o fată de iobagiu, care o însoțea pretutindenea, dete într-o pajiște peste un ciobănel, care cânta din fluier, de-ți fura inima.</p>
<p>Când îl zări Ileana se opri pe loc, prinse de mânecă pe Marioara, ca și când ar voi să o oprească și pe ea de a nu merge mai departe, ca nu cumva ciobănelul văzându-le să stea și să nu mai cânte.</p>
    <p>Urmare în No. viitor</p>
    </div>
        </div>
        
        <div type="part" n="4">
            <p>4</p>
            <p>NICU CIOBĂNELUL</p>
            <p>NUVELA DIN POPOR</p>
            <p>de IOAN RUSU</p>
            <div type="section" n="2">
<p>Statură mult-mult ascultând din depărtare. Ciobănelul cânta, cânta, când duios, când mai vesel, iar turma păștea în liniște în jurul său, ca și când nu ar voi nici ea să turbure cântarea păstorului lor. Numai din când în când se auzea clopotul vreunei oi bătrâne, care își scutura capul voind poate să gonească vreo muscă după sine, ori câte un mielușel fugea zbierând să caute pe maică-sa, de care a rămas. Câinii stăteau lungiți pe labele lor și numai atunci își ridicau capul, când mușcau după vreo muscă, care îi necăjeau.</p>
<p>Când zăriră însă pe Ileana și pe Marioara, care nu se putură stăpâni de nu se apropia de turmă totuși deodată se repeziră spre ele. Erau trei dulăi ca niște viței de mari și când îi văzură Ileana și Marioara, că vin spre ele, cu ochii rânjiți gata de a le sfâșia, izbucniră mai întăi în țipete, apoi sângele li se făcură rece, se strânseră una de alta de mână și rămaseră încremenite, așteptând să vină acei câini înfricoșați și să le sfâșie.</p>
<p>Și poate că așa s-ar fi și întâmplat, dacă Nicu, tânărul ciobănel, nu ar fi auzit lătratul câinilor și strigătul fetelor. Când auzi câinii așa tare lătrând, când își întoarse fața încotro fugeau câinii și văzu aceste două fete rămase o clipă uimit: de unde au răsărit aceste două fete frumoase aici între dealuri unde numai el cu turma sa trăiește?!........ Văzând însă primejdia în care erau aceste două fete, și văzând că câinii sunt aproape de a le putea mușca și aceste slabe fecioare nu se pot apăra, dete un chiot la câini, de răsună deal și vale încă mult în urma lui.</p>
<p>Câinii auzind glasul aspru al stăpânului lor se opriră pe loc, ca și când s-ar fi rușinat de ceea ce au voit să facă, îșl plecară capul jos și se retraseră unul câte unul.</p>
<p>Iar Nicu Ciobănelul se apropia de fete.</p>
<p>Era frumos a-l privi în fața lui cu mirarea că vede așa ființe frumoase rătăcind pe aici prin codri, apoi bucuria că le-a scăpat pe aceste ființe de o primejdie; fruntea îi era lată, ochii vioi, fața albă, puțin bătută de soare, iar pe umerii săi lați atârna vreo câteva bucle de păr, negru ca pana corbului. Camașa îi era puțin albă, puțin deschisă la piept și în mână își ținea fluierul cu care cântase mai adinioară.</p>
<p>Când ajunse în fața fetelor, se opri puțin pe loc: ca și când ar voi să se gândească ce să vorbească?! Ori că nu știa ce să zică când se văzu față în față cu două copile ca două zâne. Își netezi apoi părul, care i se juca bătut de vânt pe frunte, își puse mâna cu fluierul la spate, apoi ca și când ar simți, că el este aici împăratul codrilor, își ridică capul și le întrebă pe fete:</p>
<p>— Cine sunteți voi ?</p>
<p>— Ea este domnișoara Ileana, fata cea bună, nu o cunoști, îi răspunse și întrebă totodată Mărioara. Îi părea ei ceva de necrezut, că s-ar mai putea afla cineva care să nu le cunoască. Și eu sunt Măriora lui Stancu Petru, tatăl meu este pădurar la nemeșul, mai adăugă Marioara.</p>
<p>— Și ce căutați voi pe aici, întrebă iar Nicu.</p>
<p>Fetele se uitară una la alta. Nici una nu știa ce să zică, și amândouă simțeau pentru ce au venit. Ileana se uită la Marioara, iar Marioara văzând că Ileana nu răspunde nimic, zise:</p>
<p>— Fluierul tău ne-a adus aici</p>
<p>Nicu isprăvi cu întrebările. Nu mai știa acum ce să mai întrebe, ca să le mai vorbească. El de când se știa nici o dată nu a vorbit cu astfel de fete și nici că își aducea aminte că ar fi văzut vreo data fete ca astea.</p>
<p>Marioara era oacheșă, cealaltă avea ochi albaștrii ca cerul când e senin și un păr, de pare că toate razele soarelui într-însul s-au ascuns. Amândouă erau tinere ca floarea primăverii și amândouă aveau ochii atât de dulci, și fețe atât de blânde.</p>
<p>Nu știa ciobanul nostru ce să zică. Sta neclintit ca omul când este cuprins de vreo minune, când vede un lucru, care o viață întreagă de l-ar privi, tot nu s-ar sătura.</p>
<p>Îi venea parcă pe dinaintea ochilor niște schintei, care îl amețeau, îi stăteau înaintea ochilor niște vedenii, care îi tulburau tot sufletul.</p>
<p>— Dar tu cine ești, întreba într-un târziu Ileana, văzând că Nicu nu-și mai ia ochii după ea, și ea se temea parcă de ochii lui, care străluceau ca două stele, erau așa de adânci, privea cu atâta sete, cu atâta duioșie spre ea.</p>
<p>— Eu sunt Nicu Ciobănelul. Mă are badea Vasile de când sunt mic pe lângă casa lui; maică-mea m-a dat, fiind că are destul pe acasă. Și acum de când sunt mare, mi-a dat în seamă această turmă de trei-sute capete. Mai toate sunt bălane; vreo trei-zeci am numai de alt soi și sterpe nici una. Abia încolți iarba și începură toate a făta. Avem la miel, ca codrul la frunze. Am și vândut din ei, am mai trimis și pe la părintele și acum la târgul de vară am să mai cumpăr vreo câțiva clopoțel, de să plângă iarba în urma turmei, așa cântec o să dea clopoțeii și clopotele.</p>
<p>Și apoi ce câini?! Să nu credeți că răi, pentru că au voit să vă muște. Așa sunt zăvozii ăștia: mușcă pe cine nu cunosc, dâr când le strig eu se fac mici. Ei, să-i vedeți o dată alungând lupii! Mai astă iarnă veniseră vreo cinci lupi hămisiți de foame și când le-a ieșit în cale toți patru, căci mai aveam unul, pe acela l-a spintecat — s-au întors toți lupii îndărăt cu limba scoasă, de le era strâmtă valea.</p>
<p>Așa începu apoi Nicu vorba. Și când se apucă o dată omul la vorbă, apoi nu mai isprăvește.</p>
<p>Le vorbi atâta fetelor, de acestea abia voiau a-l asculta.</p>
<p>Le spuse care oaie când a fătat, care are doi miei, unde este pășunea mai grasă și când le-a scos la pășune, unde-i izvorul mai limpede și când și de câte ori își adapă turma pe zi... Că abia așteptă St. Petru să se ducă și el la bâlciul cel mare de pe muntele Găina, de unde are să-și cumpere un fluier mai mare și un șerpar cu șase, și mai știu cu câte le-a vorbit, se mai vedea, numai razele lui mai luminau vârfurile munților.</p>
<p>Fetele îl asculta șezând pe iarbă verde, iar el stătea înaintea lor și vorbea de nici el nu se gândea și ce vorbește.</p>
<p>— Vai, ne-a apucat seara, zise Mărioara, să plecăm!</p>
<p>Ilona vedea și ea ca începe a se însera, mai ales printre munți noaptea nu prea vrea să știe de zio, și totuși nu-i venea a se despărți de acest loc, de această turmă și de acest ciobănel. Iar fi plăcut să mai stea, să-i mai vorbească acest cioban cu vocea lui dulce și ea să-l mai asculte.</p>
<p>Era însă înspre seară și se gândea că ce vor zice cei de acasă dacă va întârzia prea mult. Se sculă dar și ea să plece.</p>
<p>— Pe la Piatra Marc ajungeți cu o jumătate de cale mai iute acasă, le zise Nicu.</p>
<p>Știți drumul pe acolo?</p>
<p>— Nu știm, răspunse fetele.</p>
<p>— O să vă povățuiesc eu.</p>
<p>— Dar turma cu cine rămâne, întrebă Ilona.</p>
<p>— Apoi de ce hrănesc eu trei câini, să nu pot avea nici atâta încredere în ei?!</p>
<p>Așa zise Nicu și luându-și bâta ciobănească cu cârlig la capăt, porni cu fetele.</p>
<p>— Dar bâta de ce o iei cu tine, te temi de cineva? întrebă Ilona.</p>
<p>— Ași, de cine să mă tem, eu nu am om rău pe nimenea, iar fiare sălbatice nu umblă, nu vă temeți, pe acolo pe unde vom merge.</p>
<p>Plecară dar. Mergeau pe o cărare îngustă, printre tufișuri stânci și pâraie. În frunte mergea Nicu, după el Ilona și la urmă Mărioara.</p>
    <p>Urmare în No. viitor</p>
</div>
        </div>
        
        <div type="part" n="5">
            <p>5</p>
            <p>NICU CIOBĂNELUL</p>
            <p>NUVELA DIN POPOR</p>
            <p>de IOAN RUSU</p>
            <div type="section" n="2">
<p>Merseră vreun sfert de ceas. D-astă dată nu prea vorbeau, căci trebuiau să fie cu ochii și cu mâinile tot la crăcile tufișelor, să le dea în lăture ca să poată străbate, prin ele. Se vedea, că pe aici nu prea umblă oamenii, căci calea era cu totul nebătută.</p>
<p>Ajunseră apoi afară din acest umbriș. Dar aici calea era și mai primejdioasă, căci de aici încolo poteca ducea tocmai pe marginea unei prăpăstii adânci, în care numai puțin de-ți pierzi cumpăna, ușor, te poți rostogoli, încât numai pasările să-ți mai dea de urmă.</p>
<p>- Ține bâta asta, și te sprijină, îi zise Nicu Ilonei, întinzându-i bâta. Este cam grea, dar cu atât mai bine te sprijini de ea, și prea cum văd nu prea ai umblat prin asemenea locuri!</p>
<p>— Ce bun ești, îi zise Ilona, și numai acum se gândi de ce a adus Nicu această bâtă de care se reazămă acum, rău, bine cum putea. Apoi întrebă: Mai ține mult drumul așa?</p>
<p>— Nu, mai avem puțin; după ce vom trece, valea, ajungem la drumul mare. De acolo o azvârlitură două și sunteți acasă, răspunse Nicu.</p>
<p>Ajunseră apoi la locul unde valea se strânge de o poți sări.</p>
<p>Nicu se opri în loc. Pe aici trebuiau să treacă în cealaltă parte, ca să ajungă drumul mare.</p>
<p>Se opriră și fetele.</p>
<p>— Ce este aici, întrebară amândouă deodată.</p>
<p>— Aici este trecătoarea.</p>
<p>Fetele se înspăimântară. Cum să treacă un om peste această prăpastie adâncă și lată; bun săritor să fie cineva ca să o sară.</p>
<p>— Nu vă temeți, vă trec eu, le zise Nicu.</p>
<p>Și luând bâta de la Ilona, o puse în crucișul prăpastiei, se apropie de Măriora, o lo de mâini și o duse până aproape de prăpastie.</p>
<p>— Vai de mine, strigă ea, când văzu adâncimea pe care trebuia să treacă acum.</p>
<p>— Nu te teme când ești în brațele mele. Nimeni nu va face asta, dar eu o fac, zise cu mândrie Nicu. Și luând în brațe pe Măriora, puse un picior pe mijlocul bâtei și sprinten cum era, dându-și un avânt, într-un minut fu pe cealaltă parte, iar Ileana rămasă încremenită dea astălaltă parte.</p>
<p>Cât curaj în băiatul acesta!</p>
<p>Nicu se întoarse apoi să ia și pe Ilena. Se apropia de ea cu o sfială, pe care numai fetele mari o mai au. Se gândea poate: Cum să se atingă el de acest trup frumos, el, un cioban, care în viața lui numai cu câini și cu oi a avut de-a face.</p>
<p>Ea se uită însă cu ochii așa de dulci la el, ca și când i-ar zice; Vino, ia-mă!</p>
<p>O lo apoi în brațe, și tot trupul lui începu a tremura, când fata îl cuprinse de gât cu mâinile ei moi ca lâna și albe ca laptele, când simți căldura resuflării ei când ea-și alipi capul de pieptul lui și când simți moliciunea părului ei, pe care vântul de seară i-l arunca în obraji.......</p>
<p>Peste o clipă trecu și pe Ilona.</p>
<p>Și această clipă fu un veac pentru Nicu! In această singură clipă prin gândul lui trecură atâtea lucruri cum n-a avut în întreaga sa viață.</p>
<p>Când o lo în brațe, îi venea să fugă cu această frumoasă fecioară, să fugă cu ea între codri, departe de oameni, să tot fugă până ce va cădea mort de osteneală și în schimb să nu-i dea cerul altceva, decât că această fată să-i tot strângă gâtul cu mâinile ei moi ca lâna și albe ca laptele, să-i tot simtă căldura suflării, săltarea pieptului, să tot simtă cum se joacă vântul de seară cu părul ei ca razele soarelui.</p>
<p>Și când puse piciorul pe bâtă, îi venea ca în loc să treacă dincolo, să se prăvălească în prăpastie, să nu-i mai dea de urmă.</p>
<p>Când ajunse pe celălalt mai al prăpastiei, se opri puțin; se gândea parcă să pună oare jos această dulce povară, o mai ducă în brațe departe-departe, Dumnezeu mai știe până unde....... Iar Ileana sta și ea lipită cu capul ei frumos de pieptul cel lat al lui Nicu și îl tot durea gâtul lut vânjos și cald, era dusă pe gânduri și nu se trezi din vis nici atunci, când Nicu se opri cu ea..... Dulci trebuie să-i fi fost gîndurile în care era adâncită și cine știe, nu i-ar fi părut bine să mai treacă asemenea prăpăstii, cine știe dacă nu se simți fericită dacă s-ar fi prăvălit împreună cu Nicu în acea neagră prăpastie?!...</p>
<p>— Se plecăm înainte, zise Marioara uitându-se la Nicu, care i se părea așa de frumos, și apoi la Ilona, care era și acum alipită de Nicu. Se gândea în sine și se întreba: eu de ce nu l-am strâns cu mai multă dragoste de gât, de ce nu m-am alipit de pieptul lui, pe mine de ce nu m-a ținut atât vreme în brațele lui?... A, dar ce nebunatică sunt: apoi puteam să facem asta, când Ilona stătea singură pe celălalt mai, și aștepta s-o treacă și pe ea?!...</p>
<p>Da, așa e! Și totuși ce bucuros l-aș fi îmbrățișat și eu...</p>
<p>Plecară apoi. Nicu și bâta și-o uită deasupra prăpastiei, așa în cruciș cum era.</p>
<p>Când ajunseră la drumul mare se despărțiră.</p>
<p>Nicu le zise noapte bună, ele îi mulțumiră pentru că le-a trecut și se îndreptară spre casă, care se vedea de aici.</p>
<p>Nicu rămase în loc și se uită în urma lor, iar ele când una când alta se uitau, dăcă a plecat, ori tot se mai vede și se uită după ele mândrul ciobănel.</p>
<p>— Dar nici nu le-am întrebat, dăcă vor mai veni ori nu pe la mine, își zise în sine Nicu.</p>
<p>Mi-ar părea așa să râd să nu le mai văd ! Ar fi tot atâta ca și când mi-aș pierde turma... Dar iar, ce drept aș fi avut de a le întreba dăcă vor mai veni ori nu pe la mine? Au venit ele la mine, când le-am văzut, nu întâmplarea mi le-a adus în cale?... Da așa e, ce mi mai bat capul cu astfel de lucruri?...</p>
<p>Așa se gândea în sine Nicu, întorcându-se la turmă după ce fetele se depărțiră de el de nu se mai vedeau.</p>
<p>Și totuși ar fi fost bine, dacă nu să le întreb, să le zic barem, să mai vină pe la munte... Ce mi-ar fi răspuns oare? M-ar fi înfruntat ori mi-ar fi făgăduit că vor veni?...</p>
<p>Cuprins de gânduri ajunse la turmă. Aceasta păștea și acum unde o lăsase; fluierul și hainele de asemenea erau la locul lor. Câinii când îl simțiră că vine, alergară în calea lui bătând din coadă și miorlăind de bucurie. El le dădu câte o coajă de pâine, își lo apoi fluierul și începu sâ cânte de credeai că i se topește inima de dor.</p>
<p>Carul cel mare era deasupra capului și cloșca cu puii se îndrepta spre scăpătat de soare când Nicu își așeză, capul pe tolbă ca să doarmă. Era așa de ostenit și totuși atâtea stele căzuseră după cer până ce putu a adormi. Se gândea de câte ori vedea vreo stea căzând: a căzut oare și a lui, ori încă nici nu a răsărit.</p>
<p>Abia ațipi puțin și începu a se revărsa de zori.</p>
<p>Oile, care dormeau pe lângă el, începură să-și scuture somnul din ochi, făcând zgomot cu clopotele și clopoțelele ce aveau la gât, câinii lătrau în jurul turmei, iar Nicu se deșteptă și nici că mai putu adormi.</p>
<p>Ce-i mai trebuia lui somn, când el avea și neadormit atât de frumoase visuri?!</p>
<p>Își lo turma și o mână tocmai pe vârful muntelui, sus pe Pleșu. Păstorii de prin împrejur, care îi vedeau turma, râdeau și ziceau: ce l-o fi găsit pe Nicu, de-și ține turma în vârful muntelui, unde nu-i nici iarbă nici apă pentru oi?</p>
<p>Dar el știa ce face. De acolo se vedea tot drumul mare, până la casa nemeșului. Și toată ziulica, nu-și mai întoarse fața, tot înspre acolo se uita; uitase să-și mai adape turma și să-și hrănească câinii. Ba își uitase și de sine, nici nu mânca nici nu bea. Și cu toate acestea tot nu vedea ceea ce ar fi dorit să vadă.</p>
                <p>(Urmare în no. viitor)</p>
            </div>
        </div>
        
        <div type="part" n="6">
            <p>6</p>
            <p>NICU CIOBĂNELUL</p>
            <p>NUVELA DIN POPOR</p>
            <p>de IOAN RUSU</p>
            <div type="section" n="2">
<p>Ileana numai după ce ajunse acasă, se gândea unde a fost ea acum și prin ce a trecut..... Din ce primejdie a scăpat-o tânărul cioban, ce frumos cânta din fluier, ce bun era, cum le arăta calea peste prăpastie ce vânjos îi era grumajul, ce cald îi era pieptul și cum îi bătea inima, cum tremura când o ținea pe ea în brațele lui tari și totuși molatice...... Și de ce a stat oare să se uite în urma lor..... Se gândește oare la ea, ori a uitat-o?!..... Ce frumos era!......</p>
<p>Mărioara se gândea, că dacă ea va trece încă o dată peste acea prăpastie, are să-l tragă în ea, să moară în brațele lui....</p>
<p>Peste trei zile iar lo Ileana de tovarășă pe Mărioara și plecară la plimbare printre munți...</p>
<p>Merseră așa fără de țintă vreo câtva vreme, după aceea se îndreptară spre locul, unde găsiră pentru întâia dată pe Nicu Ciobănelul cu turma lui. Nici una nu spunea, unde se duce, dar amândouă știau unde merg.</p>
<p>Nu-și spuneau una alteia ce gândesc, și amândouă știau unde îi sunt gândurile celeilalte.</p>
<p>Când ajunseră la poiana unde era turma lui Nicu, îl văzură pe acesta jucându-se cu niște mielușei, luându-i. când de urechi când îl rostogolea peste genunchii săi, apoi iar îi lua în brațe, îi săruta, îi dezmierda cum știe să-și dezmierde un cioban turma sa iubită.</p>
<p>Zărind Nicu pe Ileana și pe Mărioara, nu mai știa ce să facă de bucurie.</p>
<p>Rămase ca uimit, pe loc, și nici atâta nu-i venea în minte să se scoale, să mergă în calea lor.</p>
<p>Și câinii numai atunci îi liniști, când ei începură să latre și să alerge spre fete, care se apropiau de „el.</p>
<p>— Ați venit — le zise Nicu ca și dus.</p>
<p>— Ce mai faci, îl întrebă Ileana.</p>
<p>— Ne-ai așteptat, întrebă și Mărioara.</p>
<p>— Ieri și alaltăieri toată ziua am stat pe Pleșul, de era să-mi moară de foame și de sete turma, și totuși nu v-am văzut.</p>
<p>— Eu scărmănăm lână acasă, zise Mărioara.</p>
<p>Și eu mă gândeam să viu, dar nu știu cum s-a făcut că nu am venit.</p>
<p>Și vorbiseră mult-mult până ce iar le apucă seara.</p>
<p>Nicu le spunea că n-a putut să doarmă atunci toată noaptea, că era carul cel mare deasupra lui când adormise puțin, căzuseră atâtea stele în noptea aceea, de parcă se apropia o moarte groaznică peste oameni.</p>
<p>Fetele îi spuneau că ce târziu era pe când ajunseră acasă, că acasă era cât pe colo să se supere pe ele pentru că a întârziat. Că ele spuseră cum un ciobănel le-a arătat drumul mai scurt, că maica lor le-a zis să nu mai umble mai mult pe aici, că altfel nu le va mai lăsa singure. Dar ele totuși au venit și că nu vor spune nimănui că au venit pe aici.</p>
<p>Iar Nicu le asculta, și nu știa ce să zică simțea numai că multe gânduri îi apasă sufletul, că multe ar avea el de a le spune, dar el nu știe să vorbească atât de frumos, el niciodată n-a umblat la școală și nici nu vorbește în tote zilele cu oameni.</p>
<p>După ce soarele începu a se ascunde după Pleșul și numai razele sale se mai vedeau pe culmele munților de prin împrejur, de unde se auzea sunetul clopotelor de la turme, Ileana și Mărioara se sculară și plecară.</p>
<p>Ileana și Mărioara se sculară și plecară.</p>
<p>Nicu iarăși lo bâta, iar le duse pe drumul mai scurt și fetelor le plăcea să meargă pe acel drum, nu numai pentru că pe acolo ajung mai iute acasă, dar și pentru că acest drum duce la prăpastie și doamne! multă fericire da peste ele când treceau acea prăpastie.</p>
<p>Și de multe ori se petrecură lucrurile astfel. Fetele mai în toate zilele rătăceau pe la stâna lui Nicu și el totdeauna le petrecea până la drumul mare pe calea cea mai scurtă, totdeauna le trecea peste prăpastie. Si de câte ori le trecea, totdeauna simțea cum îl cuprinde peste gât. Ilena cu mâinele ei moi ca lâna și albe ca laptele..... Îi simțea totdeauna bătaia pieptului, și suflarea ei caldă și vedea cum se joacă vântul cu părul ei ca razele soarelui.</p>
<p>Iar ea totdeauna simțea ce căldură învăpăiată da pieptul acestui ciobănel, ce ochi dulci și adânci are Nicu, cât farmec pe buzele lui, cum te ademenește când îți cântă din fluier.........</p>
<p>Se gândea în sine: oare toți ciobanii sunt așa, sau numai acesta? Sau poate nici acesta nu este așa și numai ea și-l închipuiește așa?!</p>
<p>Mărioara se gândea și ea adeseori la Nicu. Îi era și ei mai drag poate de cât viața, și simțea ca și când ar mușca-o cineva de inimă când vedea că Nicu lua în brațe pe Ileana s-o treacă prăpastia.... De ce se lasă o domnișoară s-o ia în brațe un cioban, și de ce se duce așa des într-acolo?!... De câte ori nu-i venea pe buze s-o întrebe pe Ileana. Dar iar se lăsa: ea era numai o fată de iobagiu și nu-i este lăsat unui iobagiu sp ceară socoteală domnului său... Apoi se mai gândea, că dăcă nu ar umbla Ileana pe aici, nici ea nu ar mai putea vedea pe Nicu. Și simțea Mărioara, că dacă nu l-ar vedea mai des pe Nicu, viața i-ar fi grozav de deșărtă... Ce băiat frumos, parcă numai cu roo se spală și soarele numai de aceea i-a ars puțin fața, ca să-l facă și mai frumos... De câte ori nu stătea ea singură și se gândea la Nicu, la părul lui lung și negru ca pana corbului, la privirile lui dulci... Și când se gândea, era fericită, de-i venea să plângă și iar se întrista de-i venea să plângă când pe lângă chipul lui Nicu îi mai venea înaintea ochilor și chipul Ileanei.</p>
<p>De ce stă această fată în calea ei, ce voiește ea cu Nicu... Îl va nenoroci numai... Se va nenoroci și pe ea și nenorocită voi fi și eu, așa plângea în sine Mărioara și ochii ei frumoși se umpleau de lacrimi.</p>
</div>
<div type="chapter" n="3">
<p>III</p>
<p>Prin Abrud și prin împrejur se auzeau mari noutăți. Că Ungurii din țara Ungurească s-ar fi sculat cu foc și sabie împotriva împăratului, că s-a și făcut vărsare de sânge, de curgea în șiroaie, și că Românii ar fi gata să apere pe împăratul și nu se știe ziua în care o să pornească în contra Ungurilor. Așa au făcut și celălalte națiuni din împărăție, căci nu e de trăit cu ungurii, prea li s-a întins pofta.</p>
<p>Și ceea ce se vorbea, era adevăr. Printre Moți, prin țara Iancului cum îi zice — țăranii încetară cu iobagitul. Cât era valea Abrudului, Arieșului și a Ampoiului cale de trei zile — nu vedeai altceva, decât numai oameni pregătindu-se de resbel; unul își ascuțea câte o sabie pe care cine știe de unde și de când o are, altul își îndrepta coasa și toți își pregăteau merinde pentru mai multe zile, căci Dumnezeu știe când se va sfârși resmerița asta.</p>
<p>Toți vor să pornească cu Iancu înspre ungurime și cine știe când se vor întoarce, sau poate că mulți nu se vor întoarce niciodată. Când pleacă omul la bătaie, își duce viața legată numai cu un fir de păr iar moartea, nici nu se gândește omul, din care colț i se ivește în cale.</p>
<p>Era o fierbere, de care și cei mai bătrâni oameni abia își mai aduc aminte. Era mare dușmănia între Unguri și Români.</p>
<p>— Mai este dreptate în lume când cei asupritori se răzvrătesc, și noi, care am fost asupriți, să fim și de aici înainte tot slugi, tot noi să răbdăm.</p>
<p>Așa zicea părintele Roșu din Roșia, iar părintele Tănasie din Câmpeni mai adăugă :</p>
<p>— Nu e, nu e departe ziua de răsplată, trebuie să se schimbe lucrurile. Precum știm, Iancu și Acsentie au vreo câteva mii de oameni și așteaptă numai solia de la împărăție ca să pornească cu resbelul și să-i mai scarmene pe Unguri, căci se vede le-a fost strâmtă pielea, ba le-a fost strâmt chiar și pământul.</p>
    <p>(Urmare în No. viitor)</p>
</div>
        </div>
        
        <div type="part" n="8">
            <p>8</p>
            <p>NICU CIOBĂNELUL</p>
            <p>NUVELA DIN POPOR</p>
            <p>de IOAN RUSU</p>
            <div type="section">
<p>- Mai încet, mai încet fraților, le zise Mihai Grozavul, care își ștergea ochii cu mâneca cămășii. Pentru mine să nu faceți nimic! Sunt eu destul pentru a le răsplăti și dacă nu voi putea eu, nu lasă nici Dumnezeu nepedepsit pe nimenea.</p>
<p>Pe când isprăvi cu aceste vorbe Mihai Grozavul, pe drumul înspre Zlatna văzu o femeie cu un copilaș în brațe, dar după ea venea plângând de foame și de osteneală un băiat mai măricel, cam de vreo 7-8 ani.</p>
<p>Femeia când văzu gloata lui Mihai Grozavul, începu să plângă, se îndreptă cu pași mai repezi spre ei și începu să strige. </p>
<p>- Oameni buni, oameni buni, ajutați-mă, mor de foame și de oboseală, m-au nenorocit, ajutați-ne, răzbunați-ne!</p>
<p>Mai mult nu putu să zică, căci plândul o înecă cu totul</p>
<p>Mihai Grozavul îi dădu de mâncare și de băut, îi lo băiețelul în brațe și-l mângâia, îi netezi părul și obrajii, iar copilul întrebă plângând:</p>
<p>— Mamă, unde-i tata?</p>
<p>Maică-sa, după ce i se mai potoli durerea, osteneala, setea și foamea, le spuse oștenilor, că pe bărbatul-său l-au omorât ungurii, din sus de Ajud, fiindcă n-a voit să intre în armata lor și să mai vină împotriva lui Iancu, împotriva neamului său, că le-a ars casa, le-a prăpădit tot ce au avut și că acum are să moară pe drumuri cu copii, cu care de trei zile este pe drum, și că acum merge la un cunoscut al ei din Vidra, acolo poate o va milui și o va primi în casa lui.</p>
<p>Era așa de sfâșietoare durerea de care era cuprinsă această femeie, și plângea cu atâta amar, încât îți rupea inima.</p>
<p>— Răzbunați-mă, să nu vă blesteme cerul că ați răbdat să ne batjocorească atâta vreme zise femeia plângând, de-i curgeau lacrimile ca ploaia.</p>
<p>Și lăcrimară toți de pe lângă ea. Apoi se uitară unii la alții, și fără de a zice ceva, toți se gândeau în ei „ne vom răzbuna”!</p>
<p>Unul și același gând îi cuprinse pe toți: să-și răzbune, unul și același sentiment stăpânea inima fiecăruia: mila ce o aveau pentru această femeie văduvă și ura pentru aceia care au adus-o în așa stare de plâns.</p>
<p>Mihai Grozavul trimise apoi pe femeie cu doi oșteni, călare până la Vidra, la cunoscutul ei.</p>
<p>Iar după ce rămaseră singuri, toți tăcură și se uitau la Mihai, ca și când ar aștepta cu toții, ca acesta să le zică ceva. Iar inima lui Mihai, după cele petrecute, după cele ce au auzit și a văzut era atât plină încât nici rugăciune, nici ură, nici blestem nu mai încăpea, numai răzbunarea, care să-l mai ușureze.</p>
<p>— Ei ce e de făcut acum, întrebă el pe ostașii săi.</p>
<p>— Mai întrebi Mihaile, îi zise Pavel al lui Gruia. În loc de a ne întreba tu pe noi, să ne spui tu noo ceea ce gândim cu toții: să dăm năvală asupra acelor oameni fără de inimă și să-l facem, să nu mai miște sângele în vinele lor, să-i omorâm ca pe niște șerpi veninoși.</p>
<p>— Nu te face așa negru la suflet Pavele, îi zise iar Mihael. Cum noi oamenii să ne facem păcate năvălind peste oameni, care nu se pot apăra acum, fiindcă sunt puțini, iar noi mai mulți, căci dintre ei câți au plecat, apoi ne sunt domni și noi tot iobagi.</p>
<p>— Da așa e, suntem mulți și înarmați și ei nu se pot apăra: dar noi ne-am putut apăra când ne asupreau ei? Apoi de ce au fugit mulți dintre ei: pentru că simțeau greutatea păcatelor pe care le-au făcut și se temeau de ziua răfuielii!..... Și cine i-a pus pe ei domni peste noi: puterea! Tot puterea să-i zdrobească acum și pe ei!... Dumnezeu pe toți oamenii i-a făcut deopotrivă.</p>
<p>— Bine vorbești, bine vorbești Pavele, strigară deodată cu toții.</p>
<p>Iar Mihai Grozavul în zadar s-ar fi împotrivit în zadar ar fi zis că nu vorbește bine Pavel al lui Gruia, că un bun creștin nu face așa, căci când oamenii sunt stăpâniți de ură, nu mai cunoaște nici Dumnezeu, nici poruncă, nu se mai cunosc nici chiar ei singuri pe ei!</p>
<p>Când s-au înfuriat odată oamenii, și au luat asupra sufletului lor crunta răzbunare, în zadar ar mai veni cineva cu vorbe alinătoare. Mai mult îi învrăjbește atunci vorba frumoasă..... Să nu-i vorbești bolnavului de sănătate căci îi mărești numai durere și sănătosului să nu-i vorbești de dureri căci numai îl întristezi.</p>
<p>Așa se întâmplă și cu oamenii lui Mihai Grozavul. În zadar încerca el a-l domoli, a le spune că vor face rău dacă se vor da la cruzimi, că dușmanul în luptă dreaptă trebuie biruit, aceia înfuriați cum erau, nu mai ascultau de vorbele lui, ci porniră înainte, duși de ura ce o aveau către nemeși. Și cu ei trebuia să meargă și Mihai Grozavul, dacă nu voia să rămână la o parte, dacă nu voia ca oștenii să-l ia drept un om slab de duh. Căci înaintea oamenilor cu mai puțină carte, răzbunarea este o virtute și cine nu-și răzbună, în ochii lor rămâne un laș.</p>
<p>Vedea și știa asta și Mihai Grozavul. Și fiindcă știu că el n-are așa putere asupra acestor oameni încât să-i poată opri în calea lor și fiindcă vorba nu folosi nimic: ce are să facă? Se duse cu ei.</p>
<p>Și ceilalți oșteni pe care îl întâlnea Mihai Grozavul în cale, văzându-l pe el în frunte, merseră și ei după el, așa încât pe când ajunseră la Câmpeni, căci într-acolo mergeau, să-i ațâțe și pe cei de pe acolo, se îmulțiră de parcă erau o armată.</p>
<p>De acolo porniră apoi în jos pe valea Arieșului. Planul lor era să răscoale toată valea și apoi să dea năvală asupra curților nemesești.</p>
<p>Lui Mihai Grozavul îi veni în gând să le vorbească că vor face un lucru neiertat dacă vor risipi case și moșii, căci ce le-au stricat iobagilor aceste bogății, că nu ar trebui să-i strivească cu puterea pe nemeșii rămași acasă, ci să facă judecată asupra lor și care cum va fi păcătuit așa să fie pedepsit.</p>
<p>Cum văzură oștenii care sunt gândurile sale în privința nemeșilor nu voiră să-l mai asculte, și el dacă nu voia să fie bănuit că ține cu nemeșii, a trebuit să tacă. Și fiindcă el era om drept, om cu inimă; deși a suferit mult, chiar din pricina nemeșilor, care i-au răpit mireasa, acum iar suferea, căci toată lumea știa că el este capul acestor răsculați și deși avea și el mult de răfuit cu nemeșii, nu așa ar fi vrut el să-și facă socotelile cu ei. Ar fi voit să le spună în față — el iobag — domnilor, ce păcate au făcut, apoi iobagii să-i judece la moarte și în urmă el, să ierte. Să arate domnilor lor, că sub acea cămașă groasă sunt multe inimi bune și dacă acum aceste inimi s-au înfuriat și strigă foc și moarte asupra nemeșilor apoi tot ei sunt vina. Căci nu au știut să se poarte cu oamenii, care din firea lor sunt blânzi; ei, nemeșii, i-au făcut răi..........</p>
<p>Nu era însă cu putință să domolești ațâția oameni așa de înfuriați, care nu mai voiau să audă de pace și milostivenie, gândindu-se numai la perirea nemeșilor.</p>
<p>Se lo hotărârea să nu se mai lase un singur nemeș în viață, nici perete la casele lor..... Furia poporului este mare când o dată a răscolit-o cineva și până ce nu-și răzbună, nimenea și nimic nu o poate alina.</p>
<p>Vedea asta și Mihai Grozavul, și fiindcă știa, că pe acești oameni nimeni nu-i poate liniști, credea cel puțin de datoria sa de-a le spune nemeșilor să se ferească, căci este ceva grozav ceea ce-i așteaptă. Să le spună să se ascundă ori să se apere, căci i se părea lui, că i se ușurează sufletul, dacă aceia s-ar apăra contra oștenilor lui...... Ar fi lupta mai dreaptă, deși nu tocmai deopotrivă......</p>
                <p>(Urmare în No. viitor)</p>
                </div>
        </div>
        
        <div type="part" n="9">
            <p>9</p>
            <p>NICU CIOBĂNELUL</p>
            <p>NUVELA DIN POPOR</p>
            <p>de IOAN RUSU</p>
            <div type="section">
<p>Dar apoi nu ar zice oștenii săi, dacă cumva ar înțelege despre gândurile lui, că este un vânzător?!..... Ba poate l-ar omorî și pe el ca pe un dușman al neamului românesc!.... Și lui nu-i era atât frică de moarte, cât îi era să nu moară blestemat de către neamul său, de către acei oameni, la care ținea ca la viața sa, și pe care acum se încercase să-l ferească de un păcat.</p>
<p>Nu putea însă izbuti, fiindcă sufletele acelora erau cu mult mai aprinse decât ar fi putut prinde în ele iertarea!...... rădăcină.</p>
<p>Ce era dar să facă? Nimic! Se lăsă în voia întâmplării, în voia lui D-zeu, cum se lasă omul, când nu mai are nici o nădejde.</p>
<p>Fie ce va fi!.....</p>
<p>Era dar mare primejdie ce se apropia de nemeși, și era cu atât mai mare, cu cât aceia nu se puteau apăra de ea. Ce poate să facă cineva împotriva valurilor, când ele au dat peste țărm?</p>
<p>Și furia poporului este mai rea, și decât apa și decât focul!.......</p>
<p>Nemeșii când auziră așa cam de jumătate că ce s-ar urzi împotriva lor, se înspăimântară rău.</p>
<p>Ar fi ceva grozav să ne ardă casele, să ne prăpădeăscă vitele și tot ce avem pe lângă curte, ziseră ei. Dar că va fi și vărsare de sânge moarte de om poate că nici nu se gândeau.</p>
<p>Că bine nu-i așteaptă, asta o știau ei cu toții și de aceia și pe cei mai cu curaj dintre ei îi cuprinse frica, de nu mai știau ce să facă.</p>
<p>Să se ascundă: unde? Munți și văi, peșteri și păduri, toate sunt pline de dușmanii lor, iar curțile lor nu le dădea destulă nădejde de scăpare.</p>
<p>Apoi bine știau că de aici dintre munți cu greu vor scăpa, căci toate drumurile erau păzite de iobagi înarmați. Încercaseră, nu-i vorba, unii dintre ei să iasă, însă nu putură.</p>
<p>Și răul din asta se începu.</p>
<p>Nemeșul Tovany auzind și el că în adevăr se gătește ceva împotriva lor, că nu mai e de glumit cu oamenii aceștia răsculați, într-o bună dimineață își puse nevasta și copii în trăsură și porni din Abrud înspre Zlatna, ca de acolo să o ia spre Cluj.</p>
<p>Când ajunse însă la „Crucea de petră”, unde se despart drumurile, unul duce spre Șesa, celălalt spre Zlatna, îi ieșiră în cale Moții și-l opriră.</p>
<p>— Cum se poate asta, zise nemeșul Tovary către oștenii care îi opriră drumul. Eu sunt nemeș, cine poruncește pe aici: noi sau voi?</p>
<p>— Până acum voi ați poruncit, dar acum ne-a venit rândul și noo, zise cam cu ciudă Pistricatul. Așa îi zicem fiindcă era stricat de vărsat.</p>
<p>— Dar fac moarte între voi, de nu vă dați din cale, zise iar nemeșul.</p>
<p>— Viața și moartea este în mâinile noastre, căci puterea noi o avem, răspunse Gruia.</p>
<p>— Să vedem, zise nemeșul, și își lua pușca cu două țevi în mâini.</p>
<p>— Pune arma jos, zise Moș Miron când văzu ce voiește nemeșul. Nu știi, că cine umblă cu sabie de sabie va muri?!</p>
<p>Dar nemeșul semeț cum era, dădu bici cailor, și lovi și vreo câțiva oșteni, care țineau frânele cailor.</p>
<p>Atunci toți strigară: „stai”, și mai săriră vreo câțiva să oprească caii.</p>
<p>— Iți vrei pieirea, omule, întrebă Moș Miron, și în timpul acesta ceilalți se îngrămădiră împrejurul trăsurei.</p>
<p>— De la voi, ticăloșilor nu mă tem de morte, zise iar nemeșul trufaș, și luând pușca, o descărcă asupra lui Moș Miron, care numai decât căzu mort la pământ.</p>
<p>Numai atât mai putu zice: „fii mei”, mai mult nu, căci lacrimile îi năpădiră ochii și apoi își dete sfârșitul.</p>
<p>Bietul, și în cea din urmă clipă la fii săi se gândea, care erau duși cu armată mare împotriva dușmanilor.</p>
<p>Cel de prin împrejur stătâu ca trăsniți și priveau fața blândă a lui Moș Miron, pe care toți îi iubeau și cinsteau pentru bunătatea și dreptatea sa.</p>
<p>— Alege-ți acum mortea, strigă apoi Gruia cu un glas care te pătrundea până la măduvă.</p>
<p>Voiești să te spânzurăm ca pe un tâlhar, ori să te turtim ca pe un vierme?!</p> 
<p>— Voi să pieriți mai înainte, căci voi sunteți viermi, iar eu tot nemeș voi rămâne, zise ungurul Tovary, și își îndreptă pușca spre Gruia, care stătea tocmai la capul cailor.</p>
<p>O descărcă apoi. Glonțul zdrobi ochiul calului, care căzu la pământ și se tăvălea de durere, și răni puțin și brațul drept al lui Gruia.</p>
<p>Ridică apoi biciul să dea în cai voind să scape cu ajutorul lor.</p>
<p>Nebunul nu vedea că numai un cal are și că celălalt se zvârcolește de durere înaintea trăsurei. Nu putu însă să lovească în cai, căci în acel minut un oștean îl lovi de moarte cu coasa sa.</p>
<p>Și după astea se întâmplară lucruri atât de grozave, încât să-ți întorci ochii și să-ți faci cruce.</p>
<p>Vreo câteva minute nu auzi decât înjurăturile aspre ale oștenilor amestecate cu strigătele nevestei și copiilor nemeșului, care plângeau și se rugau de iertare.</p>
<p>Cine poate însă opri mâna ucigașă, când o dată ea a dat?! Cine poate să oprească stânca, când ea mișcată din locul ei de până acum, se rostogolește în jos pe costișul muntelul?! Cine ar fi putut acum opri pe acești oameni de a nu-și răzbuna?!</p>
<p>Peste vreo câteva minute din familia lui Tovary nici o singură ființă nu mai rămase în viață.....</p>
<p>Poporul e bun, dar când o dată și-a ieșit din sărite, când o dată le-a întărâtat ura, nu mai e putere care să-l domolească.... Să știe că va pieri cu desăvârșire, și nici atunci nu se oprește până ce nu și-a răzbunat.....</p>
<p>Iar în răzbunarea lui este crunt și grozav!..... Nu mai cunoaște atunci nici frică, nici cruce nici altar, ci merge orbiș înainte, până ce a prăpădit totul, ori se prăpădește el.</p>
<p>Și să-l învinovățim pentru asta?! A îngrijit de el cineva: să-l trimită la școală, să-i facă școli, să-i dea popă și dascăl, care să-l învețe că este păcat a-ți răzbuna, a face cruzimi!? A văzut el altceva de la nemeși?</p>
<p>Nu; aceștia îl opreau de a-și îmbogăți și el sufletul cu învățătură, căci — își ziceau ei — așa poate fi mai bine stăpânit.</p>
<p>Din adins l-au ținut în întuneric, ca să nu vadă ceea ce fac ei!</p>
<p>Dar ei nu s-au gândit, că lumea se schimbă, că poate o dată se va trezi și el din întuneric, că se vor face stăpâni cei care au fost stăpâniți și că ce rău este, când aceștia au mult amar adunat în sufletul lor, căci cu atât, mai mare le va fi răzbunarea.</p>
<p>— Și nici atât nu este destul, zise Gruia uitându-se crunt la trupurile moarte ale nemeșilor.</p>
<p>Apoi se uită cu jale la trupul lui Moș Miron. Sărmanul, și mort avea o față atât de blândă......</p>
<p>— De ce a trebuit să mori, tu, care tot pace ai voit între oameni, care nimănui nu ai stricat în viața ta, zise iar Gruia cu durere și apoi iar i se încruntă fața și mai adăugă: Multe vieți de nemeși vor plăti moartea ta.</p>
<p>— Pe toți să-i strivim, zise un altul din ceată și cu acest gând porniră înspre Câmpeni, ducând pe brațe trupul rece al lui Moș Miron.</p>
<p>Sătenii care văzuseră mort pe Moș Miron, toți se întristară, căci era omul lor Moș Miron, iar pe nemeși i-ar fi îngropat de vii dacă i-ar fi avut înaintea lor.</p>
<p>— Mi-a rănit ungurul brațul, zise Gruia, când îl legară, căci sângele îi curgea Intr-una, dar și de cel stâng să-i ferească Dumnezeu!</p>
<p>Semăna această ceată cu o furtună, care cutreierând deal și vale, te aștepți să răstoarne și să prăpădească tot ce-i cade în cale.</p>
<p>(Urmare în No. viitor)</p>
            </div>
        </div>
        
        <div type="part" n="10">
            <p>10</p>
            <p>NICU CIOBĂNELUL</p>
            <p>NUVELA DIN POPOR</p>
            <p>de IOAN RUSU</p>
<div type="section" n="4">
<p>IV</p>
<p>Dar cu Nicu Ciobănelul, cu Ilona și Mărioara ce s-a întâmplat oare?!</p>
<p>Nicu își vedea de turma sa, ce voia să sție de lume, care lui numai atunci îi era dragă, când veneau pe la el fetele.</p>
<p>Nu vrea el să știe că oamenii de prin sate se gătesc de moarte, că două neamuri, ungurii și românii s-au încăierat acum la luptă pe viață și pe moarte.</p>
<p>El numai atunci auzise, când veni fratele său la el, și îi spuse ce se aude prin sat.....</p>
<p>Căci de și Ilona cu Mărioara îi spuneau ce are să se întâmple ceva rău, este vrajbă mare între iobagi și nemeși, el nu înțelegea nimic din asta. Vrajbă totdeauna a fost între nemeși și iobagi întocmai cum nu poate fi prietenie între stăpân și slugă! Nu putea el însă să-și închipuiască, că să se omoare om pe om, când nici vită pe vită nu se stârpește!</p>
<p>Apoi fetele încă nu-l știau lumina căci și ele numai așa cu o jumătate de ureche auziseră despre cele ce au să se întâmple</p>
<p>— Dar de ce să omorâți voi pe nemeși?</p>
<p>— Pentru că ei ne-au sărăcit și ne-au făcut slugile lor, răspunse fratele său după ce fu întrebat de Nicu.</p>
<p>— Și îi prăpădiți pe toți, întrebă iar Nicu?</p>
<p>— Da.</p>
<p>— D-apoi nu vor fi doar toți vinovați.</p>
<p>— Dar tu numai pe oile cele urâte le scalzi?</p>
<p>— Și dați năvală și peste curtea lui Farkaș?</p>
<p>— Eu așa cred, că nici Christos nu ar scăpa de poporul înfuriat. Nimeni nu-l mai poate stăpâni. Era seară, când au văzut oamenii din sat mort pe Moș Miron, erau cât pe colo să dea foc orașului, să piară toți nemeșii, căci ei l-au omorât pe Moș Miron.</p>
<p>Și aici fratele său îi povesti lui Nicu toată întâmplarea de la Crucea de piatră, unde a fost omorât Moș Miron și unde oștenii furioși uciseră toată familia lui Tovary.</p>
<p>— Și nu v-a fost milă de copii și de nevastă? întrebă Nicu.</p>
<p>— Dar cine mai întrebă că ce e: copil ori femeie.</p>
<p>A fost destul să-i vadă și să știe că sunt de neam de nemeși, și i-a omorât pe toți.</p>
<p>Nicu ascultând această înfiorătoare întâmplare, își făcu cruce. Atâta știa și el din datoriile bisericești, căci încolo nici Tatăl nostru nu-l știa.</p>
<p>— Acum pe unde sunt oștenii ? întrebă Nicu.</p>
<p>— Eu aseară l-am lăsat în dreptul ocnelor. Se duceau înspre Câmpeni, căci de acolo vor să încapă rftsmerița și s’o ducă ca în jos pe valea Arieșului. Apoi să se întoarcă îndărăt înspre Abrud și Zlalna și până jos la Mureș, până când vor mai da de vreo urmă nemeșescă!</p>
<p>Lui Nicu i se părură grozave aceste vorbe. Parcă-l aștepta ceva rău și pe el.</p>
<p>Așa simțea ca și când s-ar apropia de vreo primejdie: să-și piardă turma ori ceva și mai rău.</p>
<p>— Prin Abrud pe când o să treacă gloata?</p>
<p>— Eu așa cred, ca mâine seară nemeșii din Abrud o să cineze la flacăra caselor lor și că poimâine dimineață toți se vor trezi pe cealaltă lume.</p>
<p>Se despărțiră apoi.</p>
<p>— Vezi de fii om cu inimă, îi zise Nicu fratelui său când acela îi spuse că se duce acasă înspre oraș. Nu te amesteca în păcate!</p>
<p>Nicu rămase singur. Îl cuprinse un fel de frică care îl apucă pe om atunci când este în ajunul unei mari nenorociri........ Ochii i se împăienjeniră când se gândi că glota furioasă trecând mâine prin Abrud, o să nimicească casa nemeșului Farkaș va peri și frumoasa Ilona, cu ochi dulci, față blândă, cu mâinile ei albe ca spuma laptelui și moi ca lâna.</p>
<p>Începu a tremura când se gândi că acea fată cu chipul frumos va părăsi această lume, că acel obraz cald, care odată se alipea de pieptul lui, că acel păr în care parcă s-a stins toate roadele sorelui și pe care îl simțea el odată pe obrajii lui, când în amurgul serii se juca vântul cu el trecând prăpastia adâncă, o să fie reci de sărutarea morții....</p>
<p>Și apoi când se gândea că poate chiar fratele său, ori vreun prieten de al lui va da foc acelei case în care o să piară fata, pentru care și-ar jertfi și turma și viața sa, îi venea să blesteme chiar pe Dumnezeu pentru ce i-a făcut așa rău: să se omore ei unii pe alții ca fiarele cele sălbatice, să dea foc caselor, care adăpostesc pe semenii lor ... Rea este lumea, zicea el în sine, și eu sunt așa de slab, așa de mic pentru a mă bate cu ea, a mă lupta împotriva ei.... Sunt mai slab decât o pasăre: aceea are curajul de a-și apăra cuibul: câinii mei apără turma si eu nu pot să apăr nici o singură ființă...</p>
<p>Îi venea apoi în gând, că mâine seară pe când va ajunge gloata în Abrud să se ducă și el în oraș, și când va vedea că oștenii se îndreaptă spre curtea nemeșului Farkaș, el să-i aștepte înaintea casei, și să-i omoare cu bâta pe cel care va îndrăzni a se apropie cu vreun gând rău de casa, în care locuia Ilona, care îi era mai dragă decât viața.</p>
<p>Căci știa Nicu, că Ilona cu ai ei nu a putut să fugă, auzise și el că drumurile sunt păzite și că Ilona și părinții săi se tem de primejdie, asta o credea cu atât mai ales că Mărioara și Ilona nu venise pe la el de vreo câteva zile.</p>
<p>- Dar ce nerod mai sunt, își zicea iar în sine. Nu o să mă împuște chiar nemeșul, când mă va vedea de la ferestră apropiindu-mă de curtea lui?! Mă va crede el că viu să-l apăr? Și apoi ce drept am eu să-l apăr?!.... Nu mă va blestema neamul meu, când mă va vedea în partea nemeșilor, nu mă vor omorî ca pe un nemernic, când mă vor vedea înaintea lor apărând pe aceia, pe care ei vor să-i prăpădească?!</p>
<p>Cum stătea așa rezămat de bâtă și dus pe gânduri, care îi trecu ca niște fiori prin suflet și-l zbuciumu cum nu a mai fost zbuciumat, se înseră, greierii începură a cânta și era tăcere de se auzea și sisăitul frunzelor de pe arbori.</p>
<p>Iar în depărtare, colo înspre valea Arieșulul se vedea o roșeață pe cer, pe care Nicu cum o văzu, zise în sine: Asta ori o fi pentru că arde vreo casă nemeșească, ori înseamnă că în curând are să fie cerul roșu de flăcări iar pământul de sânge.</p>
<p>Grozave vremuri am mai ajuns!.......</p>
<p>Toată noaptea nu dormi. Se sui pe vârful Pleșului, și de acolo se uită la roșeața de pe cer. Și când văzu că cerul se roșește, nici nu se mai îndoi, că pe acolo umblă oștenii români, care au jurat moarte ungurilor, și că ei au dat acum foc la casele nemeșești.</p>
<p>Fluierul, pe care îl avea la brâu în șerpar, îl aruncă deoparte. Simțea el, că și așa nu o să mai cânte din el. Apoi mormăi în sine: O zi tot mai este până ce vor ajunge pe aici!</p>
<p>Și ca omul care vede primejdia, avea și el nădejde de scăpare.... De unde, cum ? Se poate tot așa de puțin spune, cum nu se poate spune de ce un om care își simte moartea, voiește să se țină de aer, sau de ce acela care se cufundă în apă întinde mâna și după o frunză.</p>
<p>— Dar măcar atât să fac, să-i vestesc ce-i așteaptă, poate că atunci se vor ști păzi mai bine. Ei, dar nu pot nici asta...... Să mă duc singur ?..... Mi-ar deschide mie cineva poarta ca să intru?..... M-ar crede ei că le voiesc binele?: Și apoi ce ar zice lumea?!.... Nu ar zice că sunt un vânător, că sunt un om slab care pentru o fată, a cărui tată a făcut atâtea rele, voiesc să-mi vând neamul meu, să mă bat împotriva fraților mei..... Ce om rău a fost acela, care a născocit păcatul!....... Să se omoare oamenii unii pe alți!</p>
    <p>(Urmare în nr. viitor)</p>
    </div>
        </div>
        
        <div type="part" n="11">
            <p>11</p>
            <p>NICU CIOBĂNELUL</p>
            <p>NUVELA DIN POPOR</p>
            <p>de IOAN RUSU</p>
            <div type="section" n="4">
<p>Astfel de gânduri îl munciră pe bietul Nicu ca toată noaptea.</p>
<p>Câte nopți nu a dormit el de când a văzut pe Ilona?</p>
<p>Câtă fericire n-a simțit el de atunci și câtă durere nu a mai indurat!?.....</p>
<p>Raiul nu era mai frumos și mai vesel, decât cum îi era sufletul când vedea pe Ilona, și iadul nu poate fi mai cumplit decât cum îi sunt lui durerile acum....</p>
<p>Fâcându-se ziuă, Nicu se coborî în sat, se duse la maică-sa acasă, căci i se părea lui că i se mai înveselește sufletul dacă o vede. Nu a fost de mult acasă, căci un cioban nu prea poate părăsi turma sa. Chiar și acum numai în paza dulăilor a lăsat-o.</p>
<p>Plecă apoi după ce-și îmbrăcă cele mai bune haine și se învârti mult pe lângă curtea nemeșului Farkaș. Poate va vedea vreun servitor, să-l întrebe despre Ilona, să-i spună că ar voi să vorbească cu ea măcar o vorbă. De unde să poată însă da acum față cu vreun servitor. Porțile erau închise ca la o cetate, zidul era înalt și în zadar ar bate la porta, căci nimeni nu l-ar lăsa în curte, ar asmuți numai căinii după el, ori ar slobozi pușca asupra lui.</p>
<p>Umblă mult în sus și în jos pe dinaintea casei nemești, dar nu zări niciun suflet pe acolo. Era ca pustia casa. Cei dintr-însa se așteptau să vedă la ceva rău, căci se închiseră bine.</p>
<p>Și cu cât trecea ziua, cu atât se mărea durerea în inima lui, cu atât se tulbura mai mult sufletul lui.</p>
<p>Să stea el ca un neputincios, și să aștepte penă ce va sosi gloata mare care apoi să facă praf tot ce va găsi în casa nemeșului! Să nu se poată el ajuta, întocmai cum nu se poate feri de uragan un copil care este într-un câmp!</p>
<p>Iar când sosi seara, când în adevăr auzi zgomotul oștenilor care intrară în sat, când îi văzu repezindu-se asupra casei lui Farkaș, îi venea să se arunce asupra lor să-i sfărâme pe toți, ori să le zică ca să-l omoare pe el, numai să lase fata, pentru care venise el aici, în viață......</p>
<p>Oștenii găsind porțile închise iar zidurile fiind înalte, nu putură intra în curtea nemeșului.</p>
<p>Începură dar a bate în poartă și a striga să li se deschidă porțile, căci altfel vai și amar de toți câți sunt în casă.</p>
<p>Atunci se arătă la fereastra nemeșui Farkaș.</p>
<p>- Ce voiți aici oameni buni, începu cu buna nemeșul, care până acum numai răstit vorbea cu iobăgimea.</p>
<p>Iobăgimea nu se aștepta la asta. Se uitară unii la alții și nu știau ce să zică.</p>
<p>— Vă trebuiește bani, iată-i, vă trebuiesc vitele mele, mergeți, luați-le, sunt în deal, zise, și aruncă jos pe fereastră vreo câteva pungi pline cu arginți.</p>
<p>Poporul începu să culeagă banii de pe jos îmbulzindu-se și făcând o gălăgie, care ținu vreo câteva minute.</p>
<p>— Dar pentru asta ați venit aici nemernicilor, răcni din toată puterea Gruia Pistricatul, care era capul acestei gloate, și care era necăjit, că nemeșul îi privește pe ei ca și când ar fi niște nemernici, care umblă numai să jefuiască, și pe care îi poate cumpăra cu bani.</p>
<p>Iar pe oșteni era necăjit pentru că n-au bătut pe nemeșul cu pietre când le aruncase banii. Ci se lasă a fi amăgiți cu o vorbă cu două.</p>
<p>— Viața ți-o vreau, strigă mânios Gruia Pistricatul, și începu să bată cu pumnul stâng în poartă, de se clătina din țâțânile.</p>
<p>Oștenii când văzură asta, când văzură brațul drept al lui Gruia legat și se gândiră că aceasta este fapta nemeșilor și poate se gândea și la mortea lui Moș Miron, și la alte păcate ale nemeșilor, la văduva pe care o întâlniră cu doi copii în drum, se aprinse și ei și începură a bate în poartă, care cu toporul, care cu ciomagul și pumnul și strigau: „moarte, moarte vouă!”</p>
<p>Nemeșul văzând că cu buna nu o scoate la capăt, și fiindcă era cu mult mai semeț decât să-i mai roage, începu să-i sperie pe oșteni.</p>
<p>— Dați-vă îndărăt de la poarta mea, le zise, căci altfel arunc moarte între voi.</p>
<p>Răspunsul fu, că oamenii și mai tare începură a da în portă.</p>
<p>Văzând el acum, că aici nu mai este nădejde de împăcare, luă pușca și o descărcă între oameni.</p>
<p>Gruia Pistricatul era cât pe colo s-o pățească și acum. Glonțul îi șuieră tocmai pe la ureche, și se opri apoi în pieptul unui oștean.</p>
<p>Mai urmă o împușcătură. Mai căzu jos la pământ scăldat în sânge un oștean. Iar ceilalți stătură o clipă încremenită, dar apoi în cealaltă clipă poarta fu ruptă din țâțâni, iar curtea nemeșului se umplu de oșteni, care strigau de umpleau și văzduhul de groză.</p>
<p>Nicu Ciobănelul stătea până acum deoparte și se uita la cele ce se întâmplă. Si în această scurtă vreme trecu atâta desnădăjduire, atâta frică și groază prin sufletul său de parcă îmbătrânise cu un veac.</p>
<p>Când văzu el poporul înfuriat, când văzu pe nemeșul că împușcă doi oșteni, toate astea erau lucruri grozave înaintea ochilor lui și de aici în colo nici nu se mai îndoi că praf și cenușă are să se facă toată moșia nemeșului, că focul o să-i mistuiască casa, iar pe el și pe ai lui mortea!</p>
<p>Iar când văzu oștenii suind treptele spre odaia în care trebuia să fie nemeșul, când văzu că oștenii sparg ușa ca să intre în casă și să-l omoare pe cel din casă: un minut i se întunecară vederile, se clătina pământul cu el; iar în celălalt minut se repezi ca și o ursoaică care fuge să-și apere puii și strigă: Omorâți-mă pe mine mai înainte! Iar ochii lui se tulburară, fața i se aprinse, de toți îl crezuseră că și-a pierdut mințele. Nici unul nu se gândea, că ce se petrece acum în sufletul lui.</p>
<p>Și poate că se perdea cu totul, că nici fratele său nu l-ar fi lăsat să vorbească ori să spună că de ce și pe cine voiește să apere..... Dar el nu mai știa de el, nu mai știa să vorbească ori să strige. Răcnea numai și se zvârcolea în mâinile ostașilor, care îl luară cu puterea din ușă unde își propti spatele și dădea din picioare, mușca cu gura ca să nu se apropie nimeni de acea ușă, după care poate să ascundă ființa, pentru care el ar fi voit să trăiască, și pe a cărei viață ar fi răscumpărat-o cu moartea sa.</p>
<p>Oștenii îl duseră jos în curte și-l ținură acolo cu puterea. De aici trebuia să se uite Nicu la cele ce fac oștenii.</p>
<p>Lupta pe care o avea cu oștenii și mai ales lupta sufletească care îl zdrobi atât de mult îl slăbi întru atât, încât nici nu mai putea striga ori a se văita.</p>
<p>Grumazul, pieptul și mâinile lui sângerau, dar el nu simțea, stătea numai ca încremenit și se uita sus înspre scară, de unde se auzea zgomot și țipete care, prin Nicu, treceau ca un cuțit ascuțit.........</p>
<p>Un glas pândea el să-l audă, dar nu-l auzi......</p>
<p>În acel zgomot cine mai putea deosebi ceva?!</p>
<p>Pe când se înoptă mai bine, numai flăcările caselor nemești, pe care le aprinseră oștenii, mai luminau prin împrejur.</p>
<p>Oștenii porniră mai departe......</p>
<p>Pe Nicu îl deșteptă fratele său, căci Nicu stătea ca amorțit care se uită cu atâta milă la el, căci așa gândea: și-a pierdut Nicu mințile.</p>
<p>Nici nu îndrăzni să-i vorbească.</p>
<p>— I-ați omorât pe toți, întrebă Nicu cu un glas de tot slăbit.</p>
<p>— Numai fata a scăpat, pe ea nu am găsit-o nicăieri.</p>
<p>— Adevărat vorbești, întrebă Nicu cu o voce care tremura și cu o față, care parcă iar și-a căpătat viață.... Spune-mi, adevărat vorbești, zise către fratele său luându-l de umeri și scuturându-l, așa că acesta se întristă și mai mult, crezând că a înebunit cu desăvârșire.... De ce-l scutura așa, de ce i s-a aprins fața? Ce are el cu fata nemeșului, de unde o cunoaște.</p>
                <p>(Urmare în nr. următor)</p>
            </div>
        </div>
        
        <div type="part" n="12">
            <p>12</p>
            <p>NICU CIOBĂNELUL</p>
            <p>NUVELA DIN POPOR</p>
            <p>de IOAN RUSU</p>
            <div type="section" n="4">
<p>Și nici nu-i putu întreba pe Nicu despre asta, chiar de ar fi vroit, căci Nicu se repezi spre trepte ca să intre în casă și să vadă.....</p>
<p>— Dar se dărâmă focul în capul tău, strigă fratele său, care numai atunci îl văzu încotro fuge, când Nicu urca treptele la lumina flăcărilor, care tot mai mult se apropiau de streașină.</p>
<p>Ce se mai voia să știe Nicu de asemenea vorbe, ce să se mai gândească el acum că intră în gura morții?!</p>
<p>Într-un minut străbătu toate odăile. Pe Ilona, căci pe ea o căuta, nu o găsi însă nicăeri nici moartă nici vie.</p>
<p>Ieși apoi afară, căci de mai stătea mult acolo, îl îneca fumul, ori poate că se dărâma pe el acoperișul.</p>
<p>În urma lui auzi un zgomot ca o deunătură. El însă nu se mai gândi că ce poate să fie, și că de mai întârzia, acum ar fi numai scrum și cenușă...</p>
<p>Se gândea numai la un lucru: unde o fi Ilona?! Unde s-o caute, încotro să plece ?</p>
<p>Ieși apoi pe poartă afară și în întunericul nopții plecă, nici el nu se gândea, încotro?!</p>
<p>O nădejde mai avea: că Mărioara, prietena Ilonei poate să știe unde este Ilona. Dar ca să știe și el unde este, ar trebui să întâlnescă pe Mărioara.</p>
<p>Și el nu știa unde locuiește Mărioara. Acesta îi spusese o dată a cui fată este, dar el a uitat și chiar de ar ști, acum în capul nopții unde să o caute?! Și mai era încă mult până dimineața. Mai ales lui așa i se părea, că niciodată nu i se va face ziuă.</p>
<p>Plecă dar spre stâna sa, să-și mai vadă o dată turma, pe care toată ziua nu o văzuse, și după ce se va face ziuă, să pornească să caute pe Ilona. Și dacă ar fi ascuns-o pământul, el și atunci trebuie să o afle, zicea Nicu în sine mergând spre munte.</p>
<p>Apucă calea mai scurtă, acea cale pe care o dată umbla cu atâta fericire în inima lui, când petrecea pe Ilona și Mărioara, când simțea încolăcindu-se după gâtul lui acele mâini albe ca spuma laptelui și moi ca lâna....</p>
<p>Dar acum? Acum era tot așa de zdrobit ca și cum era atunci de fericit....... În loc de a simți și acum răsuflarea caldă a fetei cu fața blândă, simțea durerea pe care i-o pricinuiau rănile lui căpătate în lupta cu oștenii, iar pe obrajii lui nu mai simțea acel păr de aur, cu care se juca odată vântul, ci simțea că tot sângele i se urcase în cap de durerile care-l zbuciumau. Grozavă este viața asta! Cum te înalță și cum te coboară..</p>
<p>Cum mergea așa dus pe gânduri, ajunse la prăpastia peste care trecea el de atâtea ori acea lume în brațe care îi era mai dragă decât zece lumi de astea, în care oamenii se omoară unii pe alții.......</p>
<p>— Nicule, Nicule, strigară deodată două glasuri subțiri și slabe și ca și când ar tremura.</p>
<p>— Cine este aceea, întrebă Nicu, ca și trezit dintr-un somn greu.</p>
<p>— Noi, Mărioara și Ilona, fu răspunsul.</p>
<p>— Voi?.... Ilona și Mărioara?.... Voi pe care vă caut eu?.... Se poate? întrebă Nicu cu un glas aprins de bucurie, și se îndreptă spre acolo, pe unde auzi glasurile.</p>
<p>Și când zări pe fete la lumina lunii, care acum începea să se urce pe cer, nu mai știu ce să zică.</p>
<p>— Doamne, zise mai pe urmă în sine, nu sunt vrednic de atâta milă, și începu a plânge de bucurie, de durere, Dumnezeu știe, destul că lacrimile îi curgeau în șiroaie în jos pe obraji.</p>
<p>Și văzând fetele asta, începură să-l mângâie, apoi să plângă și ele împreună cu el, și apoi iar să se mângâie unii pe alții.</p>
<p>Și nici nu e de mirat că Nicu începu a plânge. Din acea durere mare de care era cuprins sufletul lui până acum, se văzu deodată și pe neașteptate ajuns acolo, unde voia cu orice preț să ajungă, chiar prin moarte — lângă Ilona - să o mai vadă o dată... Și acum o vedea înaintea lui lăcrimând, plângând împreună cu el.</p>
<p>Așa-i inima făcută: când simte durere plânge, și când simte bucurie mare, iar plânge, căci altfel poate nu ar mai putea trăi.</p>
<p>Când e prea multă te omoară și durerea și bucuria.</p>
<p>Trecu multă, multă vreme, până ce se liniștiră tinerii noștrii întru-atâta, încât să poată vorbi.</p>
<p>Atunci Mărioara spuse lui Nicu, că auzind vorbind pe tatăl ei că are să se întâmple ceva groaznic de tot cu nemeșul, se duse azi, dimineață de tot, la Ilona, să fugă pe ascuns pe portița din dosul curții, care coboară drept în vale, spunându-i că Nicu trage pe moarte și ar voi să mai vadă o dată..... Ilona a crezut, și așa amândouă, nevăzute de nimenea, am coborât în vale, de acolo am venit tot prin vale până aici între munți și rătăcind am înserat până să dăm de calea ascunsă, ce ne-a adus aici la prăpastie. Fiind seară nu ne-am mai întors, căci ne temem să nu întâlnim în drumul mare rezmerița, iar prăpastia nu am putut-o trece ca să ajungem la stână.</p>
<p>Așa îi vorbi Mărioara lui Nicu, iar Nicu, iar o asculta ca și cum ascultă omul care iubește și lumea păsările când cântă.</p>
<p>— Dar acum să ne spui și tu, unde, ai umblat, zise Mărioara.</p>
<p>— Tot pentru Ilona m-am dus și eu în sat. Auzisem că are să se întâmple ceva groaznic și am plecat să fac cât pot pentru scăparea ei.... Azi toată ziua v-am căutat și am plecat din sat batjocorind ca un nebun, bătut ca un nemernic, fără ca să aflu ceva despre urma Ilonei.</p>
<p>— Dar în sat ce s-a întâmplat, întrebă Ilona.</p>
<p>— În sat,.. în sat... rău!</p>
<p>Și când auzi aceste vorbe Ilona din gura lui Nicu, începu să tremure și inima fu cuprinsă de un fel de frică.</p>
<p>— A ajuns rezmerița în sat, întrebă Mărioara.</p>
<p>— S-a și dus din sat, răspunse Nicu.</p>
<p>— Și pe la noi a făcut ceva, întrebă Ilona.</p>
<p>Nicu, dacă ar fi știut că Ilona o să-l întrebe despre asta, apoi cu tot dorul ce-l avea de Ilona, totuși poate mai bine i-ar fi părut să nu o întâlnească niciodată, decât să-i răspundă la această întrebare. Căci bine știa că răspunsul ce trebuie să-i dea la întrebare, poate să o omoare mai rău decât ar fi omorât-o cel cu rezmerița, el să-i spună ei aceste vorbe omorâtoare. De ce nu l-a omorât mai bine și pe cei care și așa l-au batjocorit! Acum n-ar mai simți nimic.</p>
<p>— O! vorbește, vorbește, zise Ilona; inima mea îmi spune că s-a întâmplat ceva rău.</p>
<p>Dar el nu se putea hotârî. Ce să facă: să-i spună ori să tacă?!</p>
<p>— Și așa fata trebuie se știe odată cele întâmplate, se gândi el. Apoi când omul se așteptă la ceva, totuși nu-l doare așa tare ca și când îl izbește ceva pe neașteptate. Și simțea că el nu poate să ascundă adevărul nici atunci, când mărturisirea acelui adevăr l-ar omorî chiar pe el.</p>
<p>Spuse dar toate cele ce s-au întâmplat în sat.</p>
<p>Ilona îl ascultă ca amețită. Iar când îi spuse că nu a rămas unul viu în casa lor și că nici piatra pe piatră nu a mai rămas, începu să plângă cum nu plânsese niciodată în viața ei. Să o fi auzit, ți s-ar fi rupt inima de jale. Căzu ca moartă, sfâșâiată de dureri în brațele Mărioarei, pe care de asemenea o podidi plânsul când auzi cele întâmplate.</p>
<p>Astfel trecu cu ea prăpastia și astfel o duse la stână.</p>
<p>Ce deosebire între acum și altă dată!...</p>
                <p>(Urmare în nr. următor)</p>
            </div>
        </div>
        
        <div type="part" n="13">
            <p>13</p>
            <p>NICU CIOBĂNELUL</p>
            <p>NUVELA DIN POPOR</p>
            <p>de IOAN RUSU</p>
            <div type="section" n="4">
<p>Trecu mult, până ce-și veni în simțire, atunci se puse din nou pe plâns.</p>
<p>Dar Nicu văzând-o cum plânge de amar, plângea mereu amar în inimă de-i venea să blesteme pe aceia, care sunt pricina acestei zile triste.</p>
<p>- Abia i se mai alinară cumplitele dureri pe care cu anevoie le-ar putea cineva descrie... Asemenea sufletul Ilonei acum cu fire peste care a dat un vânt rece, care a omorât-o cu totul......Într-atâta îi zdrobi inima pierderea părinților ei. Pe cine mai avea ea?!.....Mai avea un singur om pe lume, la care se mai putea gândi: acela era fratele său, care acum, așa știa că este soldat.... Dar cine știe dacă mai trăiește și el?!.... Când le-a scris mai pe urmă, era la Oradia-Mare în tabără. Cine știe însă, dacă acum mai e pe acolo, poate că este în altă parte, ba poate să nu fie nicăieri!</p>
<p>În vremuri grele și primejdioase, cum umblă acum, nu mai poate să zică omul nimic !...</p>
<p>Pe acest om trebuia să-l caute acum Ilona. Dar unde, și cum? Știe ea unde este fratele ei? Ori știe încotro este de aici Oradia-Mare? Și chiar de ar ști, cum să se ducă acolo?....</p>
<p>O fi foarte departe, căci ea nu-și aducea aminte să fi auzit în sat pe cineva vorbind că a fost la Oradia-Mare, pe lângă toate că oamenii de pe la Abrud și Câmpeni umblă cale de o săptămână.</p>
<p>Nicu însă nu știa în care parte a lumii este acel oraș. Acum îl auzi mai întâi de nume. Dar el știe unde este Clujul, a fost odată cu mieii; el mai știa că Clujul este oraș unguresc. De acolo vor îndrepta-o pe Ilona spre Oradia-Mare.</p>
<p>— Eu nu voi mai vedea-o însă, dacă se va duce de aici. Poate niciodată nu se va mai întoarce, așa se gândea în sine Nicu, și purtat de aceste gânduri simțea ca și când i s-ar strânge inima și ca și când și-ar pierde raiul....</p>
<p>Dar când se uita la Ilona, când o vedea cât de amar plângea, cum îi curgeau lacrimile și cum o obosea durerea, când îl ruga atât de mult, așa de frumos, nu mai stătu la îndoială. După ce-și mai adăpă o dată turma, căci nu o adăpase de alaltăieri, își luă măgarul, puse pe Ilona pe el și plecă peste munți pe unde numai foarte puțini știau drumul spre Cluj.</p>
<p>- Turma în a cui pază o lași, întrebă Ilona.</p>
<p>- Mărioara o să spună lui Badea Vasile că eu am plecat în lume și să-și caute alt cioban, căci eu cine știe când mă voi mai întoarce. Poate niciodată!</p>
<p>Mărioara îngălbeni când rosti Nicu vorbele: „niciodată”!</p>
<p>Însă nu putea să zică nici că ea nu-i va spune lui badea Vasile despre Nicu, nici lui Nicu nu-i putea zice să rămană, să nu se ducă.</p>
<p>— Să vă duceți cu pace și să te întorci cu bine, îi zise Mărioara Ilonei și lui Nicu.</p>
<p>Iar ochii li se umplură la toți cu lacrimi când se despărțiră.</p>
<p>Ilona sărută pe Mărioara ca și pe o soră a ei. Iar Nicu îi zise: Ce fată buna ești și tu! O luă apoi de mână, o strînse cu căldură și îi mai zise: Să dea D-zeu să ne vedem cu bine...... </p>
<p>Mărioara niciodată nu a simțit atâta fericire. Nicu i-a zis că este bună... Până acum nu i-a zis nici o vorbă d-astea și acum la despărțire îi zice, ca să o doară cu atât mai mult despărțirea...... Și totuși ce bucuros l-ar mai fi ascultat, ce mult i-ar fi plăcut, dacă Nicu ar fi tot strîns-o de mână, dacă s-ar fi tot uitat cu ochii lui negrii în fața ei, ca ea să tot tremure sub privirea lui, cum tremura și acum, după ce abia îl mai vedea pe Nicu, care urca Pleșul; mai avea puțin, apoi va da la vale, nu-l va mai vedea cine știe până când..... Poate niciodată !......</p>
<p>Iar după ce Nicu cu Ilona coborâră în vale, de nu-i mai vedea, când se gândi că cine știe când îl va mai vedea pe mândrul ciobănel și că acela este acum singur cu Ilona, că poate nici să nu se mai despartă mai mult de ea, căzu în genunchi, plecă capul la pământ, își astupă ochii cu mâinele și începu să plângă, de nu mai putea.</p>
<p>— A! de ce te-ai dus, de ce m-ai lăsat, simt, că nu o să te mai văd, așa se văita Mărioara.</p>
<p>Și plânse multă vreme, până ce îi secară lacrimile din ochi..... Soarele era sus pe cer când plecă acasă, unde părinții ei nu mai puteau de bucurie când o văzură, căci credeau că s-a prăpădit. O căutară toată ziua și toată noaptea.</p>
<p>Despre Nicu ea nu le vorbi nimic. Părinților ei le spunea, că Ilona a scăpat cu niște cărăuși, care se duceau spre Cluj.</p>
<p>Ilona mergea printre codri cu Nicu.......</p>
<p>Ar mai fi gândit ea ieri, că unde are să ajungă astăzi, știe oare unde va ajunge mâine? Ar fi gândit ea că într-o singură zi să-și piardă totul: părinți și casă părintească, că va fi apoi silită să rătăcească printre munți, însoțită numai de un ciobănel..... Și ce-i este accest cioban, de când l-a văzut, așa de mult îi este legat sufletul și viața ei de acest om sărac?!.. Așa se întreba în sine, apoi iar își zicea: Dar nu este sărac acest om: mi-a dăruit de atâtea ori viața, scăpându-ne de pierire... Și îi veni în minte când pentru întâia oară o scăpă de câini, când o trecu prăpastia și îi simți mai întâi căldura pieptului lui, se mai gândi apoi, că și acum tot prin el a scăpat, căci de nu-l cunoștea pe el, avea Mărioara unde să o ducă, și chiar ea o scăpa din sat, cine ar fi scăpat-o dintre munți, cine ar dus-o la Cluj..... Și când se gândea așa, zicea în sine: Dar nu aș fi oare fericită dacă nu m-aș duce mai departe, dacă ne-am opri aici în codru, ori ne-am întoarce la stână. În oraș tot de oameni răi o să dăm!........ Apoi nu ar fi vrednic acest om de atâta, când atâta bine mi-a făcut?! Și îi venea să i le spună astea lui Nicu, să-i strângă încă o dată gâtul lui cald, cu mâinile ei care tremurau, să se mai odihnescă o dată la pieptul lui lat, să-i spună că îl iubește, și apoi nu-i pasă, să moară!.....</p>
<p>Dar apoi iar i se iveau părinții în ochii ei, pe care îi părăsi și care acum nu mai trăiesc, îi venea în minte fratele ei, pe care nu era iertat să-l părăsească, destul că dânsul și-a pierdut părinții, cel puțin pe ea să o mai aibă, dacă va trăi.</p>
<p>Pe când Ilona se gândea astfel în sine, Nicu mergea alături cu ea; când era suiș ori coborîș o sprijinea cu mâna să nu alunece după măgar, căci ședea ca pe o laviță pe el. Și gândurile lui cine știe pe unde rătăceau. Poate că și el se gândea ce bine ar fi dacă în loc de a merge iar între oameni râi, Ilona ar rămânea aici..... Cum i-ar ști el purta de grijă..... Ar scălda-o în lapte, ar spăla-o cu rouă și ar culca-o pe pat de flori, de care te îmbeți..</p>
<p>El era însă numai un cioban și când se gândea că Ilona este fată de nemeș, pe părinții căreia poate chiar frații lui i-a trimis din lumea asta, îi era și lui rușine și frică de cele ce se gândise mai înainte.</p>
<p>Pentru el era acum mult și atâta că o vedea pe Ilona că se uită cu ochi dulci la el și că a mai prins puțină putere; el gândea că moare. Acum a încetat de a mai și plânge.</p>
<p>— Nu vom întâlni noi pe aici oameni răi, întrebă Ilona pe Nicu.</p>
<p>— Armata pe aici nu poate străbate, iar de câți ar putea încape, nu-ți fie frică câtă vreme mă vezi pe mine.</p>
<p>Iar Ilonei nu-i mai era frică, când Nicu îi vorbea astfel. Când se vedea lângă el, nu se mai temea de nimic, iar Nicu când o vedea pe ea, ar fi apărat-o și împotriva unei întregi armate.....</p>
                <p>(Urmare în nr. următor)</p>
</div>
        </div>
        
        <div type="part" n="14">
            <p>14</p>
            <p>NICU CIOBĂNELUL</p>
            <p>NUVELA DIN POPOR</p>
            <p>de IOAN RUSU</p>
<div type="section" n="5">
<p>V</p>
<p>În sfârșit ajunseră la Cluj a doua zi.</p>
<p>Ei merseră într-una, numai la câte un izvor stăteau să se mai odihnească, să mai lase vita să pască, ori se mai opreau pe ici pe colo prin pădure unde găseau fragi roșii și coapte, cu care își mai astâmpărau setea, căci erau în toiul verii. Ilonei nu i-ar fi părut rău dacă toată viața sa ar fi trebuit să călătorească astfel, iar Nicu ar fi petrecut-o până la capătul lumii, ei tot nu s-ar fi ostenit, lui tot nu i s-ar fi urât...</p>
<p>După ce ajunseră la Cluj, uude era multă oștire ungurească, Ilona se duse la mai marele orașului să întrebe despre fratele ei, poate să fie și el pe aici, ori dacă nu să-i spună cum să ajungă ea la Oradia-Mare.</p>
<p>Acela îi spuse, că nu știe despre fratele ei, dar că îi va înlesni drumul la Oradia-Mare.</p>
<p>Mâine plecă mai multe doamne si domni la Oradia-Mare, căci acolo este puterea ungurească, iar Clujenii se temeau că iobăgimea va da năvală peste ei, căci auziseră de tulburările de prin tot Ardealul. Va merge și Ilona cu aceste doamne. N-are de cine să se mai teamă, căci se va duce cu ele o ceată de soldați.</p>
<p>Nicu nu sția ce să zică, când îi spuse Ilona asta. Până acum încă nu se gândise că o se se despartă de Ilona.</p>
<p>Îi venea așa de greu să se despartă de Ilona.</p>
<p>Îi venea așa de greu să nu o mai vadă. Și când ea își luă rămas bun de la ei, când îi mulțumi pentru cele ce a făcut pentru ea și îi spuse că nu-l va uita niciodată, și să nu o uite nici el, se învârtea lumea cu el ca atunci când a văzut-o mai întâi..... Atât numai că atunci de bucurie, iar acum de durere se învârtea lumea cu el..... Atunci a văzut-o pentru întâia dată, și acum poate pentru cea din urmă......</p>
<p>Nu-i venea nici o vorbă pe buze....... Să-i zică să nu se ducă, căci el simte nu poate să se despartă de ea? Dar cu ce drept? Să-i zică să-l ia și pe el cu ea? Dar ce să caute el între domni?......</p>
<p>Și în sfârșit ce se mai gândește el la ea, când știe că acum trebuie să se despartă, el și chiar de s-ar mai vedea cu Ilona, Ilona tot fată de nemeș rămâne și el tot nu o să se facă mai mult decât e astăzi: un cioban la turma altuia!</p>
<p>— Te duci dar, îi zise Ilonei, și apoi iar mai întrebă: Și când ne vom mai vedea?</p>
<p>— Nu știu, răspunse ea.</p>
<p>Iar pe Nicu, în urma acestor vorbe, îl podidiră lacrimile și nu mai putu zice nimic..... Câtă durere în aceste lacrimi!......</p>
<p>Ilona plecă în ziua următoare. Era multă lume adunată pe uliți și mai ales era mare îmbulzeală pe acolo, pe unde era să treacă nemeșii care se duceau la Oradia-Mare.</p>
<p>Printre acești oameni era și Nicu. El după ce se despărți de Ilona, umblă cât ținu noaptea în toate părțile prin oraș, iar dimineața se trezi și el între ceilalți oameni, care așteptau plecarea nemeșilor.</p>
<p>Când zări Nicu ceata de călăreți cari erau pe lângă căruțe, își puse toate silințele ca să iasă din norod și să se apropie de ceată, poate va mai vedea o dată pe Ilona.</p>
<p>Ungurimea strînsă pe ulițe se uita cu niște ochi cam pizmași la ciobanul de Român, care se îmbrâncea pe aici, și de nu era așa tânăr, de nu avea așa față blândă și frumoasă, poate îl și arestau, căci pe vremuri de rezmeriță nu prea glumește nimenea mult cu omul!</p>
<p>După ce străbătu în sfârșit până la căruțe și văzu în una din ele pe Ilona, nu-și mai dezlipi ochii de la ea. Până ce ieșiră din oraș nu se mai lăsă de căruțe, ci mergea alăturea cu călăreții, care îl împiedicau de a se apropia prea tare de Ilona, s-o mai întrebe când o s-o mai vadă să-i spună că el nu mai pote trăi fără de ea.</p>
<p>Ajungând însă afară din oraș, cei din căruță dădură bici cailor, ceata începu a merge mai iute, așa încât el nu se mai putu ține de ei. Apoi chiar de ar fi putut fugi, ce ar fi zis soldații văzându-l fugind după ei?.....</p>
<p>Văzând și gândindu-se Nicu la astea, nici nu merse mai departe, ci se opri pe loc. Ceata era departe. Numai praful ce lăsa în urmă se mai vedea când se trezi Nicu; și acum începu a se gândi, ce se facă.......</p>
<p>Să se întoarcă la oi, să plece încotro s-a dus Ilona, ori să se prăpădească aici pe loc, căci simțea, că el nu mai poate trăi fără de ea?.....</p>
<p>Ce să facă ?</p>
<p>Uită și de turmă, și de frați și de părinți, uită chiar și de el însuși, numai la un lucru se gândea: trebuie să mai vadă o dată pe Ilona.</p>
<p>Și stăpânit de această gândire, se sculă de sub arborele sub care se așeză să se odihnească puțin, și plecă înainte, înainte pe drumul pe unde se duse Ilona.</p>
<p>Trecu patru zile până ce ajunse aproape de Oradia-Mare.</p>
<p>Ce a dormit și ce a mâncat într-aste patru zile, numai el și bunul D-zeu știe.</p>
<p>Era nopteaa târziu când ajunse atât de aproape de oraș, încât se vedea lumina din oraș și focurile din câmp.</p>
<p>Apropiindu-se tot mai bine de oraș, auzea din când în când câte un strigăt puternic, de răsuna, încă mult în urmă, deal și vale.</p>
<p>— Vor fi pe semne niște ciobani cu turmele, și strigă să-și țină de urât unul altuia, așa își zicea în sine Nicu.</p>
<p>Dar mai auzea și nechezat de cai și vedea din seamăn afară multe focuri, iar ia lumina focurilor parcă mai strălucea ceva.</p>
<p>Era tabăra ungurească aici....</p>
<p>Ce-i pasă însă lui Nicu, că el se apropie acum de dușmanii lui, că el este acum în primejdie, în gura morții......</p>
<p>El mergea înainte frământându-și mintea cum și ce să facă ca s-o întâlnească pe Ilona.</p>
<p>Și cum se apropia așa adâncit în gânduri, deodată aude că strigă cineva din apropiere într-o limbă necunoscută lui.</p>
<p>— Cine o fi ăsta și ce o fi vrând, de zbiară așa tare la mine, se întreba în sine Nicu, și se apropia de acel om, pe care abia îl zărea la întuneric.</p>
<p>— Dar cine ești de zbieri așa, zise Nicu, auzind și a doua oară strigând pe omul, care nu era decât la vreo câțiva pași de el, și de care se apropia tot mai tare.</p>
<p>Acela mai strigă o dată ca și când s-ar teme de vreo primejdie și ar striga după cineva să-i vină întru ajutor.</p>
<p>— Mai, da de fricos neam mai este, nu vezi că sunt singur și nici nu știu cine ești, dar încă să voiesc să-ți fac ceva rău, mai zise Nicu, și nici nu sfârși bine vorba, când dintr-o dată se descărcă o împușcătură, la a cărei lumină zări că are a face cu un soldat..... Dar tot în aceasta clipă și căzu jos la pământ..... Glonțul din pușca ungurului — era un soldat unguresc care-l împușcă, — îl străbătu drept în piept.</p>
<p>Era un păzitor de tabără acela care l-a împușcat, peste care a dat din nenorocire bietul Nicu, și pe care nu-l înțelesese când îi zicea să se oprească pe loc, să spună cine e.......</p>
<p>De unde să știe el unde a ajuns, când era noapte de nu-ți vedeai nici chiar degetul, de unde să știe că de o tabără nu te poți apropia ca de un deal și că trebuie să stai pe loc când îți strigă straja.</p>
<p>Apoi el nici nu știa limba ungurească, și se vede că nici ungurul nu știa pe cea românească, căci nu l-a înțeles nici el pe Nicu când îi spunea se fie om de treabă și să nu zbiere, căci niciun rău nu voiește a-i face.....</p>
<p>Bat-o focul vrajba, cum mai seceră la oameni... Mai rău decât mortea!....</p>
<p>Prin tabăra ungurească numai decât se lăți vestea despre ceea ce s-a întâmplat.</p>
<p>După împușcătura străjii îndată se strânseră vreo câțiva soldați ridicară pe Nicu, și-l duseră aproape de foc. Aoci văzură apoi pe cine au împușcat. Pe un biet cioban! Se uitau toți cu milă la el, căci avea o față blândă Nicu, încât și pe cel mai neîmpăcat dușman l-ar fi îmblânzit, l-ar fi făcut să-i fie milă de el....</p>
<p>Dar ce-a căutat acest om pe aici,— se întrebau soldații maghiari între ei.</p>
<p>Unii ziceau că a fost spion, și că bine a făcut straja de l-a împușcat, iar alții ziceau că nu are acest om față de spion, cine știe ce nenorocire l-a adus pe aici...</p>
<p>Nicu însă nu putea să mai vorbească, chiar dacă soldații l-ar fi putut înțelege în limba lui, căci el abia mai răsufla. Mai avea vreo câteva minute, pentru că apoi să nu mai simtă nici durere, nici fericire...</p>
<p>Și în timpul când îi făceau soldații maghiari judecata lui Nicu, se auzi dintr-o parte strigând cineva cu un glas subțire:</p>
<p>— Să nu i se facă nimic ciobanului!</p>
<p>Era o fată tânără și frumoasă, îmbrăcată în haine soldățești, Ilona, care găsindu-și aici fratele său căpitan, rămase și ea în tabără până ce se va isprăvi cu răscoala!</p>
<p>Ea, auzind că păzitorii au împușcat un cioban tânăr, care voia să străbată în tabără, se și gândi numai decât că acela trebuie să fie Nicu, inima ei îi spunea asta, și se grăbi să-l mai vadă o dată în viață...</p>
<p>Nicu mai avea numai puțin de a trăi.</p>
<p>Ilona ajungând la el, și recunoscându-l numaidecât, se aruncă în genunchi lângă el, îl prinse de mână, care începea a se răci, și-l strigă de vreo câteva ori pe nume.</p>
<p>Nicu auzind acest glas, deschise puțin ochii și recunoscând și el pe Ilona, parcă începu încă un minut-două a trăi din nou fața i se roși puțin, inima începu a-i bate mai tare, își ridică mâinele spre Ilona.... Ea le apucă pe amândouă, le strânse cu căldură și dragoste, iar ochii i se umplură de lacrimi.</p>
<p>Nicu vedea și simțea toate astea. Fața lui se veseli puțin: se văzu încă o dată aproape de acea ființă pe care o căuta și pentru care era gata să-și dea viața numai s-o mai vadă o dată... De ce să nu moară acum fericit și liniștit, când se vede, în brațele aceleia, pentru care o vorbă ar fi dus și-ar fi dat zece vieți dacă ar fi avut.</p>
<p>Se mai uită încă o dată la Ilona, pe buzele lui juca parcă mai surâs, apoi liniștit ca și un copil când doarme, închise pleoapele pentru totdeauna...</p>
<p>Ilona izbucni în plâns când văzu că Nicu este mort. Numai acum câteva zile a mai plâns astfel în brațele lui, când își pierdu părinții.</p>
<p>Cât pierdu ea în aceste zile!...</p>
<p>— Acest om a scăpat pe sora mea de moarte, zise fratele Ilonei soldaților.</p>
<p>Iar soldații văzând pe Ilona cu ochii înecați în lacrimi, și văzând pe căpitanul lor că-și ia pălăria din cap, îngenunchiară cu toții împrejurul acestui cioban, îl ridicară apoi, și în dimineața acestei zile îl îngropară cu cinste, cum i se cuvine unui om, care numai bine a făcut în viața lui, care așa de mult a știut iubi....</p>
<p>Deasupra mormântului lui ridicară pământ mult, de se făcu o movilă, căreia și acum îi zice: „Movila Ciobănelului”!</p>
<p>Au trecut mulți, mulți ani de atunci. Copiii de pe atunci s-au făcut oameni mari, iar bătrânii care trăiau pe atunci s-au rărit de tot.</p>
<p>A trecut și nemeșugul și vremea iobăgiei, dar mulți încă tot își mai aduc aminte de acele vremuri grele.</p>
<p>Oamenii de atunci încoace s-au mai certat între dânșii și iar s-au împăcat, dar să mai facă rezmeriță, răscolă, nimănui nu-i mai vine în minte.</p>
<p>Toți se închină de trei ori când aud povestindu-se despre acele vremuri grele și primejdioase. Iar cei care le-au văzut, mulțumesc lui Dumnezeu pentru că i-au scăpat de ele, și cei care le aud de la bătrânii, mulțumesc cerului că acum nu se mai omoară oamenii unii pe alții.</p>
<p>Prin împrejurul Abrudului și Zlatnei se mai văd și acum pereții clădirilor nemeșești din vremurile acelea.</p>
<p>Chiar dacă a mai rămas careva dintre ai familiei, nu a mai îndrăznit să clădească din nou acești pereți. Prea multe blestemuri au căzut asupra lor.</p>
<p>Sunt încă și acum părinți, care și-au pierdut copiii atunci și copii care și-au pierdut părinții, surori care și-au pierdut frații, și bogați care au sărăcit...</p>
<p>Dumnezeu să ne ferească de astfel de vremuri!...</p>
<p>...................................................................................................................................................................................................................................</p>
<p>...................................................................................................................................................................................................................................</p>
<p>Mihai Grozavul a căzut în luptă cu ungurii, luptându-se ca un adevărat viteaz...</p>
<p>Gruia Pistricatul este îngrijitor pe la ocnele împărătesei din Abrud... Povestește la mulți cele întâmplate pe când era și el tânăr...</p>
<p>Marioara a așteptat mult, mult după Nicu, și văzând că nu se mai întoarce, s-a dus și ea acolo, unde fără dor și poate trebuie să se întâlnească cu el...</p>
<p>Sătenii, când o duseră la odihna vecinică, bănuiau că vreun dar trebuie să-i fi adus așa repede moartea...</p>
<p>Era încă prea tânără de a muri...</p>
<p>Se poate! Cine știe câte se petrec în inimele oamenilor...</p>
<p>Petru Dincului și cumătru-său Mirea Petchii, ocnași din Roșia, pe care îi întâlnisem la începutul acestei istorisiri, de asemenea au îmbătrânit, de acum nu-i i-am mai cunoaște</p>
<p>Nici despre Nicu nu a mai auzit nimeni nimic. Toți credeau ca s-a prăpădit, și nu greșeau! Maică-sa și frații săi îi făcură și pomană... Și blestema maică-sa rezmerița care i-a pierdut feciorul!... Iar fratele său casa nemeșului sub a căror pietre și cenușă trebuie să fie îngropat Nicu!... Nici prin gând nu le trecea lor cum a murit Nicu și unde este îngropat...</p>
<p>Pământul acesta este atât de mare, încât ne pierdem pe el și viața pentru unii este atât de neîndurată, încât nici atâta bine nu-i lasă să aibă, ca să fie îngropați cu popă și jeliți și plânși de aceia care i-au crescut și i-au iubit....</p>
<p>Se zice că după ce s-a potolit rezmerița, o doamnă maghiară în tot anul venea pe la „Movila Ciobănelului”, îngenunchia și se ruga acolo sub un salcâm și după aceea se depărta și în alt an iar venea... Și acest lucru astfel se întâmplă ani de-a rândul...</p>
<p>Inimile adevărate iubesc și dincolo de mormânt!....</p>
<p>București, 21 Mai 1885.</p>
<p>FINE.</p>
</div>
</div>
        </body>
    </text>
</TEI>
