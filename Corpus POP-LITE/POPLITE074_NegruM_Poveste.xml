<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>O poveste de iubire: ediție POPLITE </title>
            <author>Negru, Mihail</author>
            <respStmt>
               <resp>codare POPLITE</resp>
               <name>Teodora Iuriusciuc</name></respStmt>   
            <respStmt>
               <resp>verificare codare POPLITE</resp>
               <name>Roxana Patraș</name></respStmt>   
            <respStmt>
               <resp>corectură manuală</resp>
               <name>Roxana Stoleru, Adina Feraru, Cristina Boboc, Andreea Grosu</name>
            </respStmt>
            <respStmt>
               <resp>verificare corectură manuală</resp>
               <name>Loredana Cuzmici</name>
            </respStmt>
            <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
         </titleStmt>
         <publicationStmt>
            <publisher>UAIC</publisher>
            <date></date>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="10.5281/zenodo.10781566"></ref>
         </publicationStmt>
         <sourceDesc>
            <bibl>
               <author>Negru, Mihail</author>
               <title>O poveste de iubire</title>
               <pubPlace>București</pubPlace>
               <publisher>EDITURA LIBRĂRIEI UNIVERSALA ALCALAY</publisher>
               <date>1919</date>
               <decoNote type="illustration" subtype="no"/>
               <dim unit="char" type="big"/>
               <extent>
                  <measure unit="word">39236</measure>
                  <measure unit="page" type="under_250"/>
                  <measure unit="feuilleton" type="under_65"/>
                  <measure type="complete"></measure>
               </extent>
            </bibl>
         </sourceDesc>
      </fileDesc>
      <profileDesc>
         <textClass>
            <keywords scheme='https://opentheso.huma-num.fr/opentheso/api/theso/Typologie'>
               <term type='domaine' ref="https://hdl.handle.net/20.500.11942/crteb7oodgosm">literatura</term>
               <term type='factualite' ref="https://hdl.handle.net/20.500.11942/crt22aacdhvi7">fictiune</term>
               <term type='forme' ref="https://hdl.handle.net/20.500.11942/crtnufdew1lfb">proza</term>
               <term type='genre' ref="https://hdl.handle.net/20.500.11942/crthuyig1pxri">roman</term>
               <term type='agencement' ref="https://hdl.handle.net/20.500.11942/crtbdm5xnc6io">foileton</term>
               <term type='origine' ref="https://hdl.handle.net/20.500.11942/crtxolq1evsr9">opera originala</term>
               <term type='discours' ref="https://hdl.handle.net/20.500.11942/crt4wma17ncnj">narativ</term>
               <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
               <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
            </keywords>
            <keywords>
               <term type="reception" n="under 5"/>
               <term type="print_count" n="under 10"/>
               <term type="finished"></term>
               
            </keywords>
         </textClass>
      </profileDesc>
      <encodingDesc>
         <projectDesc>
            <p>Cuvantul cheie de tip "reception" indica numarul de comentarii critice formulate cu referinta la textul publicat.</p>
            <p>Cuvantul cheie de tip "print_count" indica numarul de editii ale textului in intervalul de 10 ani dupa prima publicare.</p>
            <p>Cuvantul cheie de tip "finished" indica stadiul realizarii operei de catre autor.</p>
            <p>Masura de tip "complete" indica faptul ca am gasit romanul in forma completa.</p>
         </projectDesc>
      </encodingDesc>
   </teiHeader>
     <text>
        <front>
           <div type="liminal">
              <p>,,Biblioteca pentru toți'' este legată de însăși propășirea culturală a neamului nostru. Ea va publica necontenit tot ce va izbuti, în litere, în artă, și în filozofie și menite a dăinui.</p>
              <p>Lucrarea de față a fost, acum câțiva ani de zile, obiectul unei distincțiuni, acordată, sub formă de premiu la un concurs,de ziarul "Universul", care a și publicat-o în foileton. Povestea de iubire de azi era atunci Dragoste de scriitor.</p>
              <p>Urmând să înfățișez cititorului, astăzi, o lucrare pe care am scris-o acum aproape șapte ani, conștiința, reprezentată de ceea ce în mod special constituie spiritul critic, are un moment de stăruitoare șovăială. Și aceste câteva rânduri, în chip de lămurire, mi se par cu desăvârșire trebuincioase.</p>
              <p>Desigur,spiritul nostru, - considerat în toate laturile lui, ca reflex direct și credincioasă oglindire a structurii noastre organice generale, nu poate ieși de sub legea neînlăturabilă a evoluției.Știința biologică, cu minunata ei îndrăzneală, precizează anume până și momentul la care totalitatea elementelor organice ale făpturii tale s-au prefăcut în așa chip încât tu ești atunci cu desăvârșire altul.</p>
              <p>Ce se alege atunci de biata noastră inimă de ea?... Asemenea lacului a cărui oglindă liniștită doarme surâzătoare sub cerul cald al verii și se tulbură mai apoi încredințându-se sub vântul duios al toamnei, reflectăm în adâncurile noastre neștiute și flăcările vii ale răsăritului de soare și însângerarea domoală a amurgului, nourii leneș-călători ai zilelor cu mult senin și cu pomii încărcați cu rod, ca și negurile mohorâte ce scutură cu neîndurare bogăția verde a crengilor plecate. Ploile reci cad apoi stăruitor la o vreme, ca lacrimi născând din tainice dureri nemărturisite ale cerului-și adâncurile tulburate își înalță noroiul posomorând luciul întristat al apei...</p>
              <p>Scrisă azi, Povestea de iubire ar fi purtat urmele sufletului de acum al autorului.</p>
              <p>Urmele acestea, negreșit, ar fi fost tot atâtea însușiri în avantajul lucrării.</p>
              <p>Stările de suflet, - pe care autorul poate că le-a trăit la cei douăzeci de ani ai săi, - ar fi fost expuse cu mai mult din ceea ce este doar o urmare directă a experienței - cu mai multă abilitate. Succedarea situațiilor poate că ar fi fost și ca rânduită după alt plan și poate că nici alte merite, în alte direcții, nu i-ar fi lipsit.</p>
              <p>I-ar fi lipsit însă, în orice caz, căldura primelor și a celor mai adânci înduioșări, tinerețea simțirii. Ea nu putea izvorî din adaosul de experiență din judecata calculatoare urmărind efecte, din concepțiunea simțitor deosebită pe care anii o aduc în curgerea lor fără răgaz.</p>
              <p>Poetul dragostei, fiu al neamului cel mai îndrăgostit, de Musset, încearcă o scurtă și grațioasă expunere a teoriei aride pe care o menționăm mai sus, prevenind pe cititor, în primul său volum de poezii, că</p>
              <l>„les premiers vers sont d'un enfant,</l>
              <l>les seconds, d'un adolescont.</l>
              <l>et les derniers, a poine, d'un homme...”</l>
              
           </div>
        </front>
       <body>
<div type="chapter" n="1">
<p>Este o lege de la care nu s-a putut sustrage nici unul din cei care au găsit cu cale ca, în lungi ceasuri de veghe, să încerce să prindă o serie de crâmpee din minunata priveliște a sufletului omenesc în tragica lui frământare în viață.</p>
<p>Și dacă toți ne îndreptăm cu o îndurătoare și sfântă bunăvoință către ceea ce a fost o dată,spre trecutul dus pentru totdeauna cu zadarnicul lui zbucium, o facem pentru că ne este greu să ne despărțim de unul din cele mai de seamă bunuri ale vremelniciei noastre alcătuiri, bun pe care străvechiul Aristotel îl făcea o condițiune pentru fericire, - tinerețea noastră. </p>
<p>Corneliu Adrian, student în primul an la Litere și la Filosofie, se întorcea din Paris, unde împreună cu un prieten șezuse aproape trei luni. Era către sfârșitul lui Decembrie și totuși, nicăieri, pe tot drumul, nu căzuse fulg de zăpadă; vremea era dulce ca primăvara și slaba iarbă, care ca o ușoară mijire acoperea câmpiile, prinsese a răsări din nou înainte de a fi murit de-a binelea.Zilelor ploioase și triste care alcătuiesc iarna Parisului, le urmau acum zile calde de primăvară timpurie.</p>
<p>Soarele arzător risipea ceața dimineții încercând parcă să lumineze sufletul îngândurat al lui Adrian care se întorcea printre ai săi.Priveliștea câmpiilor monotone, ce ore întregi îi lunecau pe dinainte, ajunsese să-l obosească. Singure opririle mai îndelungate într-o stație care se umplea deodată de vuiet,îl mai deșteptau din toropeală în care se cufundase și-l făceau să trăiască clipe de vis. Chipuri străine care, aleargă și crâmpeie de vorbă într-o limbă neînțeleasă trezesc în el sentimente deopotrivă de bizare.</p>
<p>Cum au trecut câteva ceasuri după amiază, vremea pare că se posomorăște, soarele-și pierde din putere și depărtările se îmbracă într-o ceață ușoară. Către ceasurile 4 și jumătate seara, teatrul, cu lămpile aprinse, trece prin Tyrol. Pufăind repede mașina aleargă cu grijă pe margini de prăpăstii, printre munții albiți de zăpadă, și târând în goana aceasta șirul de vagoane, pare că stă pe loc. E ca un fel de alergare în ininit, în care nesfârșitul anulează mișcarea mecanică, zădărnicind-o. Tunelele sunt dese aici, și pe fiecare clipă intri sau ieși dintr-unul.</p>
<p>Corneliu Adrian privea pe fereastră gândindu-se că, pentru un om care știe să privească, singură arătarea minunată a munților aceștia, plătește toți banii dați pentru drum. În liniștea molatecă a serii acesteia de vis, în cadrul albicios al mașinii, alergarea iute, măruntă și plină de grijă a vagoanelor ce parcă înțelegeau primejdia pe lângă care treceau și de care se sfiau, suspendate în nemărginit.</p>
<p>Tânărul privi pe fereastră cu alți ochi cu alt suflet, ca și cum ar fi fost nevoie de un îndemn din afară care să-i trezească conștiința obosită de două nopți și de o zi de drum în compartimentul îngust ca o cutie și peste măsură încălzit.</p>
<p>Sufletul i se umplu deodată de singurătatea și nemărginirea nopții ce se apropia acoperind munții și văile într-o nețărmuită și misterioasă liniște. Stânci cenușii, enorme, de o măreție fioroasă, trecură iute pe lângă geam, așa de aproape că de-ai fi întins mâna afară le-ai fi atins, - apoi se ivi o prăpastie fără fund. În sfârșit, răsări un lanț întreg de munți uriași, cenușii, spintecând cerul cu o îndrăneală mândră și purtând pe ei, ca niște pete, păduri de brazi ce se vedeau subțiri ca niște bețe de chibrit, iar ici colo câte o casă scundă, micuță ca o jucărie.</p>
<p>Jos lângă poteca îngustă alburie și subțire ca o șuviță de oțel, la poalele unui munte, Adrian vede în fugă o bancă sub trei plopi, și ochii lui de scriitor de versuri caută repede spre cer, să vadă steaua tremurătoare spre care trebuie să se îndrepte privirile îndrăgostiților ce vor fi venind aici noaptea...</p>
<p>	De pretutindeni natura vorbește sufletului și ochiului căutând un imn grav, de o religiozitate profundă. Inima parcă ar plânge, de frumusețile ce lasă în urmă, ori de singurătatea copleșitoare în care înoată. Și trenul aleargă...</p>
<p>Târziu, când pleoapele obosite dau să se închidă din nou, Adrian clipește o dată și privește împrejur, mirat, de parcă întâia oară ar vedea acum pe neamțul gras care doarme lângă el; cu capul dat pe spate, cu mustața aspră și roșie căzută pe gură; totuși vine cu el de la Bassel. Lângă neamț stă soția lui, un chip oacheș, fin și dulce care zâmbește cu ochii umezi, citind într-o revistă ilustrată, și ținând pe genunchii amândoi o fetiță adormită cu o portocală în mână...</p>
<p>	Aceste chipuri și atitudini văzute așa sub lumina lămpii de sus, în seara liniștită și tristă ce pune obloane negre la geamuri, și zgomotul ritmic, - al trenului ce alergând părea că stă pe loc, încremenit în această singurătate - se reflectară în chip ciudat în conștiința trudită a lui Adrian. Ele treziră acolo priveliști și imagini de demult, - de departe, întipărite în răstimpul unei singure clipe, cine știe când într-o viață de inconștiență.</p>
<p>Cu capul plecat și cu ochii închiși, tânărul părea că doarme, în timp ce spiritul lui ar fi dorit puterea de a-și aduce aminte unde a mai întâlnit figura femeii ce-i stă alături. Poate în visurile sale. Gândurile, ca adeseori în somn, își urmau urzeala, difuz, trezindu-se unul pe altul prin singur faptul că se izbeau, - legănându-se - călăuzite de o lege capricioasă,neatârnată de voința propriu-zisă ce părea acum amorțită... </p>
<p>Mintea îi aleargă mai iute decât trenul, și cum stă așa cu capul pe mână, se vede din nou într-o cameră a unui hotel de pe lacul Dâmboviței. Camera e la etajul al doilea, și în ea viața-i trece lipsită de orice căldură și nădejde; zilele-i curg asemănătoare și triste, luminate bolnav de doruri sfâșietoare și nelămurite.</p>
<p>Se revăzu între pereții mulți ai încăperii care adăpostise, poate atâtea vieți în alergare, fără să fi oprit ceva din ele. Și, prin aceeași lege a impresiilor care, deșteptate, cheamă la viață pe vecinele lor, se pomeni la fereastra la care de atâtea ori șezuse ceasuri întregi: Văzu din nou întreaga mișcarea străzii, în amurg, cum îi plăcea totdeauna s-o privească, - valuri de oameni în penumbra zilei care moare.</p>
<p>Strânsă între cele două maluri și două rânduri de copaci, iată Dâmbovița își gonește apele sărace și leneșe, în vreme ce spre capătul străzii prind a licări felinarele cu tremurătoare lumini albăstrii.</p>
<p>Întreaga priveliște îi răsări în minte cu o uimitoare forță de reprezentare puternică și depărtată, cu cele mai mici amănunte. Prin fumul serii oamenii pășesc drept, îngândurați, urmând cursul apei, iar în colțul unde cheul se încrucișează cu calea Rahovei, tramvaiele alunecă înțesate de lume.</p>
<p>De departe, cu sunete ascuțite ce răresc văzduhul cernit, pare că se înalță ca dintr-o altă lume, huruitul prelung, confuz și asurzitor, adânc ca un plânset, dureros ca zornăitul de lanțuri, murmurul nesfârșit al orașului ce intră în ceasurile-i de repaos. Adrian își simte inima plângând de dureri neștiute care-l apasă, bucurându-l. </p>
<p>Se ivise oare în adevăr strălucita seară de argint a lumii, îmbrobodită în ceață pe cerul de plumb al acestei seri dintr-o toamnă de vis?... Sau întristarea lui adâncă o rupea din neguri și o așeza în ramurile desfrunzite ale unui castan deasupra întunecatului palat al Justiției?...</p>
<p>Secera de sidef a lunii melancolic rătăcioare nu putea lipsi din această lume de imagini ce se desfășura sub fâșii de nori mișcători goniți de vânt. Căci din această amorțire dureroasă, din această obștească posomorâre a vieții și a luminii, din această revărsare de oameni ce alunecă pe sub luminile tremurătoare și rare, Corneliu Adrian făcea decorul imens al unei tinere perechi care înainta încet. Această pereche fantastică ce nu-și avea ființa decât pentru privirea lui halucinantă, întârzia pe sub pomii desfrunziți, ca să-și strângă mâna, ca să-și zâmbească, să se privească în ochi, să se alăture mai strâns unul de altul. Din aceste două umbre, una i se părea lui Adrian că e propria sa umbră, în clipa aceasta ceața se face mai deasă, huruitul greoi se aude mai strâns și mai dureros, amestecat parcă cu râsete ascuțite, iar perechea necunoscuților îndrăgostiți se profilează în zare, înlănțuită, enormă, îndreptându-se spre tărâmul îndepărtat din care vine plânsul ce se aude așa de slab și de deznădăjduit și din care răsar toate nădejdile noastre înșelătoare.</p>
<p>Trenul s-a oprit prea mult într-o stație. Adrian simte aceasta pentru că gândurile îi  rămân un răstimp trunchiate, ca și cum zgomotul continuu al trenului în alergare era cel care le dădea viața. Rămânerea aceasta pe loc îi e apăsătoare.</p>
<p>Deschizând ochii vede lumini sărace arzând în întuneric, umbre care aleargă încoace și încolo; două sau trei glasuri se aud, apăsând pe vorbe, certându-se parcă, tocmai sub fereastra vagonului lui. Acest din urmă gând îndreptă mintea tânărului pe alte drumuri, făcându-l să se oprească asupra unui fapt petrecut numai cu câteva ceasuri înainte.</p>
<p>Trecând prin Austria, trenul cu personal austriac, vine numai până la Bruck-local-Bahn, cum i se zice, de aici, trebuie să mergi o bucată bună pe jos, să treci râul Leitha, apoi a ajunge la Bruckul unguresc Bruck - cum e numit de cei de acolo, - de unde apoi aducându-se personal unguresc la tren, pornește spre Budapesta în această stare de semi-somnolență. Adrian trăiește din nou clipele petrecute în Bruckul nemțesc.</p>
<p>Se dăduse jos din vagon, trebuind să schimbe trenul și, cum nu știa pe unde să meargă în gara ungurească, șeful de tren, căruia îi vorbi nemțește îi dete un om care mergea tocmai acolo. Era un om din serviciul drumului de fier, ceva cum ar fi un frânar la noi; pe drum, el luă în spate geamantanul tânărului și prinseră a străbate orășelul de-a curmezișul.</p>
<p>Adrian privea cu luare aminte la casele și oamenii cu înfățișarea așa de străină, privea la turlele ascuțite, la firele ruginite, la rânduirea întortocheată și neplăcută a străzilor. Când și când vorbea câte ceva cu omul de la tren, cerându-i vreo lămurire, nemțește, - și acesta îi răspundea la fel.</p>
<p>La o fereastră stau îngândurate două femei, cu ochii mari, negri, cu coadele împrejurul capului, și-l urmăresc cu privirile, lung, până când tânărul se depărtează trecând peste un pod sărăcăcios care unește malurile unui râu cu apa tulbure. Îl privesc aceste două, femei, cu un interes pe care numai ele îl cunosc, numai ele îl pricep, cu un interes femeiesc. Îl văd și ele, și le vede și el pentru întâia și cea din urmă oară în viață... Transpunerea personalității în timpul nelimitat - trecut sau viitor - confundarea individualității sale într-o perspectivă vagă, vorbește drumețului singuratic de nestatornicia și zădărnicia lucrurilor omenești.</p>
<p> Mai avem mult pănă la gară? întreabă Adrian, la o vreme, pe însoțitorul său.</p>
<p>Acesta însă îi răspunde câteva cuvinte apăsate, supărate, în altă limbă decât cea nemțească în care fusese întrebat.</p>
<p>Când tânărul își repetă întrebarea, răspunsul fu aceleași vorbe mai supărate, mai apăsate ca întâiul, vorbe dintre care de astă dată se deosebi limpede cuvântul magyar; apoi slujbașul drumului de fier ridică din umeri, vrând parcă să spună că n-are ce face, că nu poate altfel. Tânărul, mirat, se uită întrebător la el. Atunci acesta, mai mult prin semne decât prin vorbe, îi arătă că orașul - aici făcu cu mâna roată împrejur, - se împarte în două - aici tăie cercul, arătând râul Leitha, - și lămuri că una e nemțească, iar alta, cea pe care se aflau acum, e maghiar. Apoi ridică din nou din umeri, încruntă sprâncenele și trecând geamantanul pe celălalt umăr, își căută de drum, tăcut, plin de sentimentul datoriei împlinite.</p>
<p>Curând se văzuse din nou în tren și goana reîncepuse, goana către locurile vechi de care își simțise sufletul pururea legat. Uneori simțirea dornică domnea înainte, se repezea într-un avânt care nesocotea depărtarea, și sălășluia prin colțuri prin care rătăcise odinioară.</p>
<p>Viața omenească e, toată, o carte nesfârșită și bizară pe ale cărei file o mână nevăzută înseamnă cu litere neșterse orice fapt petrecut sau gândit, - adică un lanț întreg de fapte neașteptate. Întâmplarea ți-aduce uneori înainte această carte veche, care se numește amintirea și o slabă adiere îi mișcă ideile, răsfirându-i-le. Tu ți-arunci atunci ochii pe ele și, în fugă, prinzi câteva vorbe răzlețe, sau uneori un rând întreg - și te minunezi de ce a fost odată.</p>
<p>În huruitul nemaisfârșit al trenului, conștiința lui Corneliu luptă cu toropeala ce caută mereu să tot pună stăpânire pe dânsul, și aproape în același timp așteaptă să-și dea seama exact de minutul când va adormi de-a binelea.</p>
<p>Gândurile fug și ele, nebunește, urzindu-se la întâmplare, până se prind oarecum laolaltă, tremurătoare, alcătuind însă un fapt trecut, întreg, pe care îl aduc înaintea ochilor minții discernătoare.</p>
<p>	Se revede acum în camera-i rece de student, cameră pe care o părăsise bucuros plecând la Paris. Și-și aducea aminte de durerea pe care o simțea adeseori în această încăpere, zicându-și că sunt unii oameni care au drept să spună că ei n-au avut copilărie.</p>
<p>Peste cei dintâi ani ai vieții sale, Adrian presărase cu îndârjire cenușa uitării. Niciodată el nu-și povestea cu plăcere basmul acesta îndepărtat, în care inima îi sângerase adesea. Chipul tatălui și al mamei sale i se arătă, și odată cu ele povestea întreagă se deșiră, ca spusă de un glas străin și ciudat, deșteptată din adâncul unde sta îngropată.</p>
<p>Maiorul-casier Sever Adrian era unul din cei mai arătoși și mai eleganți ofișeri. Până aproape de 40 de ani dusese o viață veselă și liberă, cunoscut de o lume întreagă. Nimeni n-ar fi putut spune anume câte erau frumoasele pe care el le iubea cu patimă și care-l iubeau la fel. Obișnuitul tuturor saloanelor distinse, într-un oraș căruia i se mai zice și a doua capitală a țării, cele mai de seamă familii își făceau o datorie din a-l pofti la toate seratele și serbările ce dădeau. </p>
<p>Elegantul Sever Adrian era cel care dădea semnalul deschiderii balului, el conducea colillionul cu îndemnarea unui adevăr maestru, și tot el, împreună cu o dănțuitoare răpită de vioiciunea și pasul lui ușor, făcea cele din urmă tururi de vals în zori de zi.</p>
<p>Căsătoria acestui om fu un adevărat eveniment pentru toți cei care-l știau. Povestea acestei căsătorii însă, fu simplă.</p>
<p>Ca mai tuturor oamenilor de felul lui, i se întâmplă ca inima să-i rămână odată prinsă-n loc; la mărturiile și jurămintele de dragoste înflăcărată, tânăra căreia îi erau adresate răspunse fără grabă, cu sfială, aproape nevoind să răspundă. Albă și neștiutoare, gingașă și tristă, ca o floare rară pe o brazdă fără soare, fata zâmbea fericită la auzul cuvintelor pline de patimă. Viața se trezea în ea, mai puțin năpăditoare ca la late firi, dar trecând totuși peste zăgazurile dinainte orânduite.</p>
<p>Tânăra însă tăcea, și se temea; chipul domol și slăbit al bătrânei sale mame, îi apărea mereu ca o mustrare și ca un sprijin în această clipă grea în viața tuturor fetelor.</p>
<p>Adrian, care era atunci căpitan, părea încă destul de tânăr și de la întâia privire puteai spune că e frumos, fără ca mai pe urmă să-ți pară altfel. După câteva săptămâni, el vorbea cu dna Eleonora Porumbescu, cerându-i mâna fiicei sale Margareta.</p>
<p>Bătrâna își îndreptă spatele adus și-și potrivi ochelarii cu ramă de baga, primind vizita lui Sever Adrian. Auzind despre ce e vorba, avu o clipă de adâncă înduioșare; lăsă apoi la o parte orice formalitate, și plânse cu lacrimi calde, punând la cale despărțirea ei de singurul suflet ce-i mai rămânea aproape; pomeni de averea pierdută de răposatul său soț în întreprinderi fără izbândă, lăudă creșterea și însușirile fiicei sale; apoi, cu glasul tremurător și foarte mișcată, puse mâna Margaretei în aceea a căpitanului Adrian.</p>
<p>Binecuvântându-i, ea era încredințată că Dumnezeu i-a purtat de grijă vrând să-i liniștească sufletul înainte de a pleca în lume.</p>
<p>Nunta se făcu curând fără zgomot și cele dintâi luni de viață împreună fură pline de farmec și de o liniștită voie bună. Margareta își iubea soțul. Ea se alipi mai mult de el când, la mai puțin de un an după măritiș, maică-sa se stinse liniștită și împăcată, știindu-și fata la locul ei.</p>
<p>Bătrâna doamnă Eleonora Porumbescu fu fericită murind la așa de puțină vreme după căsătoria fiicei sale. Fu fericită, căci nu văzu viața de mai pe urmă a copilei sale, viață care încetă curând de a mai fi plăcută și mulțumitoare.</p>
<p>Căpitanul nu întârzie de a începe să-și poarte iar prin saloane uniforma strălucitoare și chipul de o frumusețe femeiască, cu ochi negri și plini de patimi trecătoare.</p>
<p>Dragostea muri curând în inima lui Sever Adrian, care își reluă vechile deprinderi, ca unele ce alcătuiau însăși firea sa. Ieși de câteva ori împreună cu soția sa. Aceasta, însă, în lungile nopți în care plânsese singură, pricepuse cât de apăsătoare îi e situația, și o pricepu mai bine când ieși în lume. Nu mai avu decât dispreț desăvârșit pentru societatea seacă și plină de netrebnici care îi luase bărbatul și a cărei ticăloșie o înțelesese fără să fi avut nevoie să trăiască prea mult în mijlocul ei.</p>
<p>Nu făcu niciodată nicio imputare omului care părea că a uitat că-i un tovarăș de viață, și, mândră și resemnată, trăi singură, în mijlocul cărților și broderiilor, în tovărășia aducerilor aminte. Trăia numai ca să-și vadă din zi în zi mai limpede ruina nemărturisitelor nădejdi sfioase ce-i umpluseră odinioară viața.</p>
<p>Căpitanul Adrian, deși om plăcut, tu un soț nevrednic; el ajunse până acolo că, noaptea, pe ascuns, aduse în camera lui o femeie străină.</p>
<p>În liniștea încăperilor pline de umbră prin care frumoasa și nefericita soție trecea, palidă și tăcută, părea că a săvârșit însăși resemnarea, îmbărbătând cu glasul ei tânărul suflet obidit.</p>
<p>Păstrând o deprindere de pe vremea când era fată, Margareta Adrian se îmbrăca totdeauna cu grijă, deși niciodată nu ieșea și nu primea pe nimeni.</p>
<p>De multe ori încremenea cu o carte deschisă uitată alături, cu lacrimile șiroaie pe obraz gândind la pedeapsa pe care are s-o dea bărbatului său și acestei lumi de a cărei nedreptate nu putuse scăpa. Se vedea atunci întinsă într-un sicriu, în rochie albă și cu troiene de flori împrejur, dormind în singurătatea unei odăi luminate trist și apoi în tăcerea mormântului, pe care o dorea adânc, ca pe o răzbunare.</p>
<p>Toată răzvrătirea ei, toată amara nemulțumire se oprea însă aici. Își ușura sufletul plângând nenorocirea și simțind durerea ce avea să cuprindă pe cei dimprejurul-i aflând și simțind moartea ei.</p>
<p>Soțul său, pururea tânăr și elegant, își aducea aminte din când în când de femeia sa. Aceasta se întâmpla ori de câte ori se simțea prea obosit de numeroasele nopți albe. Și atunci rămânea câtva vreme lângă Margareta, plin de atenții delicate, spunându-i cuvinte de dragoste, ca oricărei zâne de salon, cu o sinceritate și cu o ușurință ce făcea parte din însăși firea sa. Adeseori, în asemenea clipe, femeia, înșelându-se asupra adevăratei naturi a sentimentelor bărbatului său, încercase să-l recâștige. Totdeauna, însă, ușuraticul căpitan, căruia îi era groază de lacrimi, se mira cu adevărat, neputând înțelege cum o femeie îi poate cere așa de stăruitor să-i recunoască asupra lui mai multe drepturi decât celorlalte femei.</p>
<p>La o vreme, în al patrulea an de căsnicie, căzu bolnav, din pricina risipei de puteri ce o făcea fără nicio socoteală și medicii îngrijorați de viața lui.</p>
<p>Margareta se bucură pe ascuns de această împrejurare care-i reda bărbatul în grija ce i-o purtă zile și nopți în șir, în devotamentul ei neasemănat, puse o nemărturisită imputare, mâhnirea ce o simte o mamă veghind la căpătâiul copilului său neascultător. În această epocă de patimă dureroasă și de boală, de istovire și de devotament. Margareta simți că nu va mai fi singură pe lume.</p>
<p>În adevăr, când după puțină vreme se văzu iarăși părăsită, îl avu pe Corneliu. Acest copil era bucuria neasemănată, nădejdea înviorătoare a mamei care adesea încărunțea.</p>
<p>Copilul crescu în această uimitoare și totuși nestăpânită iubire. Sufletul i se forma păstrând în el ceva din singurătatea încăperilor triste în care covoarele înăbușeau zgomotul pașilor. În ochii lui mari și mirați se întipărea pentru întotdeauna chipul blând și trist-surâzător al mamei ce-și ascundea lacrimile, rușinată parcă. </p>
<p>Micuțul fu de timpuriu tovarășul de suferințe al aceleia care îi dăduse viață, și, îm mișcările și toată atitudinea sa se întipări foarte din vreme gravitatea unui om trăit. Instinctul lui de copil simțea ceea ce puterea de înțelegere nu-l ajuta să vadă.</p>
<p>La răstimpuri, părintele își vedea copilul, cu același simțământ de mirare, neputându-și stăpâni, parcă un zâmbet de curiozitate față de această ființă pe care el n-o chemase și al cărei rost în viața sa părea că nu-l poate înțelege. Urma să trăiască departe de fiul său care-l privea cu ochi cuminți și chemători; nu pricepu niciodată, nu bănui adânca dragoste pentru el, ce dormea în sufletul acesta fraged, și fu desigur, prin aceasta, un destul de rar și de nefericit exemplar de umanitate.</p>
<p>Pentru cea dintâi și pentru cea din urmă oară tatăl sărută pe fiu, atunci când acesta din urmă avea 12 ani, o sărutare de rămas-bun, pe care nenorocitul părinte și-l lua de la copilul său și de la viață, într-o clipă când părea că are simțul realității.</p>
<p>Risipitorul maior, în petrecerile și aventurile lui nesfârșite, cheltuise o mare sumă de bani din casa regimentului unde servea. Viața ușuratică pe care o ducea nimicise în el orice simțământ de răspundere, cu cât trecea vremea.</p>
<p>Luase la început sume neînsemnate una după alta, până când această deprindere ajunse să prindă rădăcini în el și să-l piardă în cele din urmă.</p>
<p>Într-o Duminică de vară, maiorul se sculă de dimineață, și vreme de cinci sau șase ceasuri rămase cufundat în cercetarea unor registre ce i se aduseră de cu seară.</p>
<p>Nu ieși la masă, și către ceasurile trei după amiază, plecă cu capul în pământ și sărută pe copilul pe care-l găsi prin curte, apoi ieși pe poarta spre a nu se mai întoarce vreodată.</p>
<p>Spre seară, în timp ce servitoarea vestea pe stăpână că a venit de la regiment cineva care întreba de domnul maior, oameni de afară îi aduceau știrea că soțul ei, maiorul Sever Adrian, s-a împușcat spre marginea orașului. Corpul sinucisului fu găsit într-un tufiș.</p>
<p>Ca simbol al întregii vieți dezechilibrate a celui care murise, alături de cadavrul înțepenit, sabia și chipiul zăceau pe pământ puse de mâna sinucisului, jos la o parte.</p>
<p>Doi ani în urmă, Corneliu era singur cu desîvârșire; mama sa se stinsese încetul cu încetul.</p>
<p>Orfanul fu luat atunci la un fel de unchi, văr al mamei sale, care avea două copile una de 14 și alta de 17 ani. Acest văr al mamei sale îi păstra lui Corneliu o dușmănie pe care în zadar se încerca s-o ascundă; el nu putea suferi pe fiul omului care nu avusese curajul să îndure greul unei vieți pe care singur și-o făcuse și care băgase în pământ pe nevinovata-i soție. În schimb, cele două fete fură pline de dragoste pentru băiatul cel cuminte, care avea ochii negri și chipul femeiesc al tatălui său.</p>
<p>În tovărășia acestor două copile, Corneliu trăi zile luminoase a căror amintire avea să-i rămână vreme îndelungată.</p>
<p>Lungi plimbări pe înserate, sau chiar sub lumina lunii, prin grădina ce o aveau în fundul curții, visări și zbuciumări neînțelese, timpurii, cu mângâierea unei mâini calde și fine ori cu zâmbetul fericit al uneia din fete, iată lucrurile care-i umplură și legănară viața până când isprăvi liceul. Trăi fericit și bucuros alături de aceste două  suflete senine, pe care le iubi, - pe amândouă cu o dragoste ce părea adesea vinovată, o dragoste mai adâncă decât cea frățească, întunecată de patimă  multă.</p>
<p>Fata cea mare se căsători în acest răstimp.</p>
<p>În ziua când se sfârșea vacanța celui din urmă an de liceu, când Corneliu trebuia să-și ia rămas bun de la familia unchiului său, fiul maiorului Adrian, furișându-se în odaia fetei celei mici, plângea cu capul pe umărul ei, având pentru ea vorbe pe care le are doar un bărbat pentru amanta sa.</p>
<p>Venit la București el avu tot timpul înaintea ochilor imaginea acestei fete cu părul de aur. Chipul ei apărea limpede și puternic, cu nebunia ceasurilor de altă dată în urma, Corneliu începu s-o iubească altfel plecat atunci. Această fată palidă, cu sufletul ei mic și neînsemnat, deveni întruparea depărtată a viselor și dorințelor lui cele mai curate; ea fu o ființă supranaturală care, stându-i mereu aproape, îi da puterea de a lupta și mândria încrederii în sine. Iar dragostea aceasta fu așa de curată, numai pentru că fata iubită era departe, așa de departe încât în urmă tânărul nici nu-i mai avea de știre. Procesul acesta de idealizare a unei făpturi reale răspundea trebuinței lui de adorație, caldului reflux al laturii afective a spiritului său, profund imaginativ și rănit de ceea ce era adeseori realitatea. </p>
<p>Acum se apropia de locurile din care plecase. Trenul se opri tocmai la Brașov, pe la 3 noaptea și, coborând din vagon, vuietul mulțimii aflate pe peron și în sălile de așteptare deșteaptă pe tânăr ca dintr-un vis trist și drag.</p>
<p>Găsi cu greu un om care să-i ducă geamantanul în sala de bagaje; apoi, în restaurant, ceru cafea cu lapte și țigări, și scrise mai multor cunoscuți din țară și prietenului cu care plecase și șezuse la Paris. Găsi vremea și putința, în haosul ce era împrejur și în minte, să întrebe pe acest din urmă prieten dacă vremea la Paris e tot ploioasă și dacă inaugurarea Metropolitanului pe sub Sena se făcuse cu destulă solemnitate în sala caldă, luminată viu, ședea gânditor, fumând, așteptând.</p>
<p>Gândurile îi căutau acum dornice înapoi, spre luminile și veselia din capitala lumii. Era totuși nerăbdător să ajungă cât mai curând în București și să se vadă odată așezat. Avea de gând să se apuce serios de muncă.</p>
<p>Sub tăria acestui singur gând se simți arzând și sufletul îi fu deodată năpădit de acea neliniște specifică, de acea apăsare ce însoțește clipele după care va porni trenul cu care ai să te duci.</p>
<p>În vagon, avea să sufere câtva timp din pricina caloriferelor care nu se încălziseră încă; își simțea picioarele înțepenite de frig și aștepta cu nerăbdare să se facă bine ziuă.</p>
<p>Nici pe aici nu ninsese anul acesta, decât foarte puțin.</p>
<p>Înaintând spre Predeal repede, frigul se simțea mai mult crescând odată cu venirea zilei, cu lumina ei alburie. Se apropia de munți, ale căror vârfuri albe de zăpadă se desemnau prin întunericul plin de ceață.</p>
<p>La Predeal i s-au mai pus două ștampile și tot atâtea iscălituri pe pașaport, și a trecut pe pământ românesc, după ce a schimbat la ghișeu coroanele și florinii ce-i avea prin buzunare.</p>
<p>Trenul parcă merge și mai repede de aici spre București. În lung se desfășoară curatele orașe de munte ale României cu șoselele lor înguste, cu pădurile de brazi, cu crestele de munți pitorești și sălbatice ce amintesc călătorului pe cele din Tyrol.</p>
<p>La Ploiești, vagoanele se umplu de lume. Domni, doamne, ofițeri, copii, se ghemuiesc unii într-alții, încărcați cu pachete: Mâine e Anul Nou.</p>
<p>Pe drum, nu se vede nicăieri zăpadă; e frig, însă, și pretutindeni oamenii și lucrurile au un aer sărbătoresc.</p>
<p>Abia la ceasurile 11 înainte de amiază trenul se oprește în gara de Nord, aducând pe Corneliu Adrian. Vagoanele se deșartă, vărsând din ele un furnicar de oameni care umplu peronul ce auește. Hamalii se înghesuie alergând; se aud trântindu-se ușile la Ieșire, lumea se îngrămădește de abia mai poate încăpea. Strada e plină de soare și pământul umed. Dar casele par mici, mici de parcă le-ai lua în mână ca pe niște jucării. Și tot orașul parcă e pustiu; se vede în el numai o slabă mișcare, deși mâine e una din cele mai mari sărbători... </p>
</div>
<div type="chapter" n="2">
<p>Cine nu cunoaște povestea acelor suflete, care din pricina alcătuirii lor ciudate, nu se simt niciodată împăcate, mulțumite cu starea de față?... Pentru aceste fapte, starea prezentă e totdeauna o apăsare; fiecare clipă trecută, însă, e, - cum zice un foarte cunoscut poet, - o fericire lăsată-n drum.</p>
<p>Trecut sau prezent, totul trăiește pentru ei, nu ca fapt în sine considerat, - ci ca reprezentare voită, ca proiectare în afara a spiritului lor mereu în căutarea altui orizont. Și o anumită vreme dusă ajunge să fie văzută, nu așa cum era în adevăr, ci învăluită în ceața dorurilor care au născut în acele ceasuri de visare. </p>
<p>Visele, cu durerea și tinerețea lor de ieri, pe acestea le cheamă zadarnic înapoi toți poeții...</p>
<p>Revenit la București, Corneliu Adrian și-a reluat serviciul unde și mai înainte lucra, și-a luat o cameră la același hotel, o cameră ce semăna aidoma cu cea din care plecase și din care avea aceleași priveliști, la anumite ceasuri, - sufletul său de mai înainte, însă, nu l-a mai găsit.</p>
<p>Și iată-l acum pe acest tânăr dorind cea mai de curând stare trecută, scurtul timp petrecut la Paris.</p>
<p>Iată, de pildă, astă-seară, cum stă la geam și privește la fulgii de zăpadă ce cad ușori, albind pământul, el visează un vis ciudat: e seara, și într-un cafe din Bulevardul Italienilor, în tovărășia câtorva prieteni, stă bucuros și visător în mijlocul strălucitului joc al oglinzilor ce înmulțesc artistic și fac să răsară pretutindeni imaginile plantelor exotice din colțuri; înăuntru e cald și adie un parfum necunoscut; o orchestră cântă un vals vechi, alcătuit numai din suspine și din zadarnice păreri de rău.</p>
<p>Printr-o firească legătură, își amintește de ciudatele simțăminte ce-l stăpâneau în clipa când marele oraș i se arătase pentru prima dată în realitate.</p>
<p>La ceasurile 3 dinspre ziuă, Parisul, deși învăluit în ceață, încă nu dormea; prin multe părți treceau grupuri zgomotoase de întârziați. Luminile ardeau pe străzi și prin berării. Marea mulțime a femeilor de stradă ce umplu acest oraș își pierdea pe drum florile din păr sau de la piept, pe care neștiutorii le călcau strivindu-le sub picioare. </p>
<p>Piața Concordiei apărea ca o feerie din basme, cu luminile ei nenumărate și artistic orânduite, cu marele obelisc în mijloc.</p>
<p>Mai departe, trecând pe lângă Madeleine, îl văzu pe Alfred de Musset, alb și trist, rece, cu chipul îngândurat, sub lumina albăstrie a felinarelor dimprejur. Gândurile lui Adrian însuflețite de același simțământ, se alăturau în șiruri lungi, în versuri încăpătoare:</p>
   <l>Pe piețele-i monumentale și pe minuni de  bulevarde</l>
   <l>Parisul e o feerie ce până-n zori de ziuă arde...</l>
<p>Fu mare numărul florilor al panglicilor și al acelor de păr pe care Adrian le găsi în drum - adevărat simbol al acestui strălucit oraș care chiar de la început vorbea firii lui</p>
<p>Ce dor îi e de Paris, și totuși, într-o vreme cât de apăsat se simțise și în el!</p>
   <p>După câtva timp, tânărul își dă seama că această bolnăvicioasă visărie în care sufletul său lâncezește nu-i e de niciun folos. Și, ca în multe alte dăți, simte o părere de rău înțelegând lipsa de echilibru de care e stăpânit. Se așeză la masa pe care stau orânduite <emph>Pledoaria unui nebun</emph>de Strindberg, <emph>Sonata Kreutzer</emph> a lui Tolstoi și <emph>Dan</emph> al lui Vlahuță. Aceste cărți parcă s-au strâns laolaltă numai prin spiritul asemănător ce le însuflețește.</p>
   <p>Adrian nu-și aducea aminte să le fi pus el, anume laolaltă. Lângă ele stă <emph>Filosofia artei</emph> a lui Taine și apoi <emph>Doamna Elzen</emph>s lui Sienklewicz. Aceasta din urmă carte a luat-o din Paris, de la unul din nenumărații anticari ce stau înșiruiți de-a lungul Senei. Frumoasă carte. Își aduce aminte că în ziua când a citit-o, - și a citit-o întreagă într-o după amiază - se îndrăgostise seara de o femeie de la <emph>Gran de Taverne</emph>din Faubourg Montmartre. Această femeie semăna cu Maria, de care e vorba în cartea lui Sienklewicz și pe care o iubește pictorul Swirski. </p>
<p>Lumina și farmecul tineresc, eleganța ușoară a Parisului îl stăpânesc iarăși... Când își da seama de aceasta, se uită la ceasornic, gândindu-se încotro s-o apuce, să scape de muțenia pereților care-l apasă.</p>
<p>E seară, iarna la 5 ceasuri. De ar mai rămâne în casă, ar trebui să aprindă lampa. Și s-a făcut și cam frig, încăperea asta i se pare deodată nepotrivită pentru el și, hotărât să se mute negreșit de aici, coboară dreptele scării încheindu-și paltonul.</p>
<p>Prea e tristă viața la hotel, când nu ai cine știe ce prieteni, sau vreun temei serios în viață!...</p>
<p>Pe drum, ninge cu nădejde și bate vântul. Oamenii trec grăbiți cu capul înfundat în gulerul ridicat.</p>
   <p>Pe o asemenea vreme, cafeneaua <emph>Bulevard></emph>, care e în drum, tixită de negustori care își pun acolo afacerile la cale. Și e un fum de nu-ți poți trage sufletul. Prin geamurile mari, cei dinăuntru, așezați în tihnă la căldură, cu șvarțul dinainte, privesc liniștiți la prăpădul de afară.</p>
<p>Domni și cucoane cu obrajii și cu nasurile roșii, trec în fugă; săniile lunecă; clinchetele clopotelor pun o notă aparte umplând de o îndepărtată melancolie aerul cernit, și fulgii cad mereu, se cern moi și deși, albind totul, case, oameni și drumuri. Luminile felinarelor, înzăbrănite parcă, trag să moară. Și o liniște de moarte parcă se coboară din cer, odată cu noaptea și cu toate temerile care copleșesc sufletele singuraticilor...</p>
<p>La câțiva pași e redacția ziarului unde Adrian scrie regulat trei articole pe săptămână, trei cronici literare. Cum începi să sui scările, te și izbește deodată mirosul de tipografie, - miros de cerneală, de plumb, de benzină, pe care cei care au trăit pe la ziare, nu-l uită toată viața.</p>
<p>În încăperea mică și caldă, cu aerul ei prietenesc, Adrian se simte foarte bine. Trei inși lucrează la mesele deasupra cărora arde câte un glob electric. E secretarul cu doi redactori, câte trei băieți cum se cade. Sunt la sfârșitul unei zile de muncă; după o jumătate de ceas se încheie cea din urmă pagină.</p>
<p>Când secretarul și-a aruncat ochii asupra câtorva informații pe care unul din băieții de lângă el le-a tăiat de-a dreptul cu foarfeca dintr-un ziar de seară, și când celălalt băiat a isprăvit de cercetat cele din urmă știri venite pentru noapte, toți patru își apropie scaunele și se-apucă să pună țara la cale.</p>
<p>Secretarul, care scrie poezii foarte frumoase, e un om gras, care, ori de câte ori vorbește, strigă tare; fumează țigări de foi și se necăjește nevoie mare când administratorul nu vrea să-i dea un acont de chenzină.</p>
<p>Legănându-se pe un scaun, privește acum pe geam la oamenii care aleargă prin noaptea de afară, abia văzându-se prin întuneric, ca niște umbre, și, familiar cu poeții francezi, sau având poate vreme să se lase înduioșat, murmură trăgând din țigara-i de foi: ,,Oú sont les neiges d'antan?''</p>
<p>- La administrație, îi răspunde unul din cei doi băieți, privindu-l pe sub ochelari și zâmbind.</p>
<p>Secretarul se aprinde îl facenesimțit și caută să-l convingă că-i așa; îi ține apoi un adevărat discurs în care vina de căpetenie a nenorocitului era aceea că e român transilvănean și că scrie numai poezii naționaliste. Oratorul atinge punctul culminant când apelează la conștiințanenorocitulu somându-l că, dacă nu vrea să rămână în ochii săi ca un criminal, să-i dea imediat cinci franci împrumut, până mâine.</p>
<p>Altfel Dumnezeu n-are să-i ajute, și din versurile pe care le-a scos, n-are să vândă niciun volum.</p>
<p>Blestemul sau amenințare, era prea mare, și spre veselia celorlalți, nesimțitorul, un băiat înalt și blond, deveni deodată foarte simțitor.</p>
<p>- Măi îți dau, dar numai pînă mâine. Și să-ți lași dracului obiceiul ăsta, gura asta rea... Vedeți, voi nu știți ce înseamnă să-ți pui într-o carte sufletul întreg, sufletul tău cald și plin de iubire și nimănui nu- pasă de el...</p>
<p>Acum interveni celălalt redactor, un băiat cu obrajii roșii ca o cireașă, cu ochii mari și cu părul dat pe spate. El era coleg de universitate cu Adrian.</p>
<p>- Chestiunea amenință să ia proporțiile unei discuții, și încă ale unei discuții inteligente, zise el. Nu sunteți de părere că ar fi mai bine să trecem la altceva, și să-l lăsăm pe Adrian să-i facă o recenzie conștiincioasă volumului, în numărul de poimâine?... Tot nu ne-a dat el a doua cronică săptămâna asta...</p>
<p>Secretarul coborâse în tipografie și în curândse auzi motorul duduind; cea din urmă pagină se încheiase, și băieții puteau de acum să plece.</p>
<p>Veni și secretarul și toți patru rămaseră pe gânduri, nevoind niciunul să iasă.</p>
<p>Unde să pleci pe așa vreme, mai ales când n-ai unde să te duci anume, când nimeni nu te așteaptă, cum nu-l aștepta niciunul din ei?...</p>
<p>Corneliu dete ideea să se aducă niște ceai. Ideea aceasta era cu atât mai fericită, cu cât el plătea ceaiul, care veni curând, - patru pahare, cu patru păhăruțe de rom alături și cu un pachet de țigări.</p>
<p>La vederea lor sufletele se încălziră și se înduioșară deodată. Secretarul însă nu se declară mulțumit până când băiatul de serviciu nu dete o fugă de-i aduse două țigări de foi.</p>
<p>În vreme ce vântul plângea afară mugind cu furie, vâjâind în noaptea înghețată, cei patru tineri stau de vorbă, la adăpost, sub lumina lămpilor, și o dulce atmosferă de intimitate plutea în săraca redacție a acestei tinere gazele.</p>
<p>Înființată de câțiva oameni de inimă, la care dragostea de binele poporului era mai mult decât o vorbă goală, foaia aceasta avea un personal numai de zece oameni, cu administrație cu tot. Deșteptarea simțământului național și deschiderea unui mai larg orizont de vederi, acesta era spiritul îndrumător al ziarului, și toată lumea muncea voioasă, făcându-l să apară într-un chip de ți-era drag să-l citești. Piveliștea aceasta a unui grup de tineri, uniți din toată inima, era foarte mișcătoare. </p>
<p>În serata ce se înjgheba așa pe neașteptate se vorbi de toate păcatele acestui neam fără de noroc, care e neamul românesc. Se arătară toate relele de care suferă, sau despre care se crede că suferă; nu uitară însă să stăruie asupra frumoaselor și temeinicilor sale însușiri. </p>
<p>Multe răni se mai află pe corpul acestui îndelung-răbdător, și toți tot amână clipa când să se înceapă curățarea și spălarea, spre tămăduirea lui.</p>
<p>Cu venirea celui de al doilea rând de pahare cu ceai și rom, și cu a celui de al doilea pachet de țigări, gândurile celor patru tineri porniră pe drumuri mai bune.</p>
<p>Viața le apăru mai ușoară și părură că-și uită de grijile ei; mântuirea neamului trebuia pornită și avea să fie începută ea, curând, fiindcă se aflau oameni care gândeau stăruitor la ea.</p>
<p>În urmă, Adrian salvatorul de astă-seară, fu rugat să povestească ceva, vreo întâmplare de la Paris sau de pe drum. Băiatul de serviciu al redacției stă și el la o parte pe un scaun, cu ceaiul dinainte, ascultând pe Adrian care povestește.</p>
<p>Călimarele stau la câte un colț de masă, cu tocurile răvășite; hârtiile și ziarele umplu toată încăperea, risipite pe mese, pe sub mese pretutindeni.</p>
   <p>Pe pereți, în întuneric, stau în cadre membrii familiei regale; alături, poetul bătrân Vasile Alexandri, într-un tablou litografiat, iar în celălalt colț, dincolo de <emph>Planul orașului București</emph> stă bătrânul Ion Brătianu. Din semi-obscuritatea în care l-au lăsat lămpile stinse de lângă el, bătrânul zâmbește în barba-i albă și deasă, privind binevoitor la cei patru tineri ce râd zgomotos; ca un isteț diplomat ce a fost, marele om de Stat are dedesubt, în dreapta lui, <emph>Harta Europei</emph>.</p>
<p>În toată încăperea e cald și fum și un miros tare de tipografie; afară e noapte; vântul șuieră cântări jalnice colindând orașul și oprindu-se la geamuri spre a plânge plânsul singurătății.</p>
<p>Adrian povestește cum, în drum spre Paris, s-a oprit într-o după amiază la Bassel. E aici o gară monumental pe care el abia a putut s-o vadă, în treacăt. Îmbrăcat cum era într-un halat de drum, a intrat în restaurantul gării cerând o cafea cu lapte.</p>
   <p>Ca în toate gările de prin partea locului, în acest restaurant servesc niște fete frumos îmbrăcate în rochii negre peste care pun un șorț alb cu bretele încrucișate la spate.</p>
   <p> Fata care i-a adus cafeaua lui Corneliu avea doi ochi limpezi ca cerul senin și un păr blond adunat împrejurul capului în două cozi, ca o coroană; cu obrazul de o albeață îngerească și cu costumul pomenit, e o apariție care-l face pe tânăr să nu-și mai poată lua ochii de la ea, s-o soarbă privind-o.</p>
   <p>Cum se uita așa la fată, fie că nu și-a dat seama de ce face, fie că mâna amorțită, n-a putut să-l slujească, când vru să ducă paharul la gură, el îi tremură de-a lungul hainei albe, de sus până jos.</p>
   <p>Numeroșii călători ce erau în restaurant în acest ceas, domni și doamne, împreună cu tovarășul său de drum, au râs cu poftă de această întâmplare tinerească. Mai tare, însă au râs Corneliu și fata cea frumoasă care-l servea. Ea i-a adus repede altă cafea după ce l-a ajutat să-și scoată halatul, cu o bunăvoință nespusă; pentru acest din urmă fapt, tânărul ar fi fost bucuros să-și și dea cuiva haina pătată, fiindcă lui îi fusese de ajuns plătită.</p>
   <p>După aceasta, fiecare găsește câte ceva de spus, și tocmai într-un târziu își aduc aminte să plece.</p>
   <p> Coboară împreună și ajungând jos își strâng mâinile; ridicându-și fiecare gulerul paltonului, se despart.</p>
   <p> Ninsoarea s-a mai astâmpărat, dar vântul suflă parcă mai tare și mai înghețat.</p>
   <p>Din prăvăliile luminate și pline de lume, când se deschide o ușă, răzbat afară o larmă de glasuri și nori de fum de tutun, țăcănituri de zaruri pe scândura tablei.</p>
   <p>La câte un colț se ivește câte o femeie, care, la brațul unui bărbat, intră sau iese dintr-un local.</p>
   <p>Adrian o urmărește cu privirea și simte o adâncă părere de rău în singurătatea în care se gândește că va trăi, poate, totdeauna...</p>
</div>
<div type="chapter" n="3">
<p> La vreo două săptămâni în urmă Corneliu Adrian e mai liniștit, mai stăpân  pe el,și lucrează.</p> 
<p> Părea că-n fine și-a găsit liniștea și puterea de a face ceva, și, bucuros de aceasta, voind parcă să și-o dovedească sie-și, se pusese cu temei pe muncă. </p>
<p> Părerea de rău pe care o simțea pentru dureroasa neputință de a face ceva, păcat pe care și-l simțea și și-l cunoaștea prea bine, se arăta la el, în aceste vremuri de armonie sufletească, prin dorința de a înteprinde o lucrare serioasă, o lucrare pentru care să i se ceară și vreme și stăruitoare încordare.</p>
<p> Împrejurarea se și înfățișase prin aceea că, nu de mult, un profesor român aflat peste hotare publicase o carte în care vorbea de cei urmă zece ani de activitatea literară în Regat șiîși propunea săarate caracteristica  acestei opere.</p>
<p> Cartea, fie că era scrisă prea de departe fie că era alcătuită cu un cadru mai restrâns decât ar fi cerut trebuința, nu era ceea ce trebuia să fie; și Adrian era mulțumit oarecum, căci prin aceasta sforțarea lui avea un punct de plecare și de razim. </p>
<p>Scria de câteva zile la acest studiu, când o scrisoare venită de la un prieten îi risipi gândurile, alungându-i-le departe.</p>
<p>Un fost coleg de liceu îl invita a doua zi, seara, la masă. Citind scrisoarea, făcu o mișcare vrând să ia condeiul și să răspundă că, reținut de anumite afaceri însemnate, îi e cu neputință să fie următor ,,plăcutei'' invitații ce i se face.</p>
<p> Se opri însă cu ochii ațintiți asupra iscăliturii și rămase pe gânduri îndelung. </p>
<p> Emanoil Brâdeanu fusese pe vremuri unul dintre cei mai de aproape prieteni ai săi. </p>
<p> O participare la o masă, fie ea si la Brădeanu, i se păru, totuși lui Adrian că ar fi o adevărată tortură în împrejurările și-n starea de suflet în care se află acum. </p> 
<p> Avea convingerea că-i va fi în adevăr groază de atingerea cu oamenii, și mai ales cu niște oameni care alcătuiesc o societate zgomotoasă, așa de deosebită de-a lui, o adunare în care formele și ținuta erau obiectul de luare-aminte a tuturor .</p>
<p> Ar fi însemnat pentru el să se rupă din mulțumitoarea liniște în care se afla de câtăva vreme, să-și lase maldările de cărți și odaia caldă, și gândurile însemnate cu grijă cu slovă măruntă, pe patruzeci sau cinci zeci de foi de hârtie. De ce! Ca să se ducă într-o adunare în care avea să lupte cu atâtea suflete necunoscute, cărora caută să le fii pe plac.</p>
<p> Pe de  altă parte însă, se năștea în el dorința de ceva nou, -dorința ce răsare în tine, ori de câte ori stai prea multă veme singur. La aceasta se adăuga o pornire înnăscută de a sta în salon, în milocul lumii. Și în sfârșit, mai tare ca acestea, se ridică în el curiozitatea.</p>
<p> Din această ciocnire născu hotărârea de a răspunde mai pe urmă acestei invitații.</p>
<p> Ajunsese cu lucrarea la unu din cei maide seamă scriitori ai epocii pe care o cerceta, un scriitor care prin fecunditatea, prin curajul și prin însușirile sale deosebite, se ridica deasupra întregii pleiade de tineri ce se manifestaseră în acest interval.</p>
<p> O limbă vioaie și mlădioasă, plină de icoanele cele mai neașteptate, subiecte simple și totuși de un dramatism adânc, luate din viața românului de la câmp,  viață zugrăvită cu multă dragoste, cu multă pricepere și vigoare . -iată lucrurile frumoase despe care Adrian vorbise până acum, pomenind despre el.</p>
<p>Mai era însă ceva de adăugat, un capitol întreg,- și, rupt un răstimp din gândurile sale, tânărul caută acum propoziția cea mai nimerită care să înfățișeze ideea că acest scriitor se repetă. </p>   
<p> Scriitorul nostru, de la o vreme încoace, începuse să dea la lumină oameni pe care îi mai arătase, suflete pe care le mai descrisese, chipuri pe care cititorii le aveau încă în minte. Oamenii săi, de la o vreme, începuseră să semene prea mult în apucături și mișcări.</p>
<p>Iar publicul, ca întotdeauna, credea sau prindea să creadă ceea ce i se repeta ades.</p>
<p>Cel  din urmă volum al scriitorului despre care e vorba fusese primit cu mare alai de  critică mai de pretutindeni; ici-colo. Însă, se auziră glasuri aparte care sppuneau că aveau dreptul să se  aștepte la altceva, la mai mult.</p>
<p> Căci pentru cititorul care știa să citească oamenii pe care îi vedea acum erau oaameni ce-i mai fuseseră înfățișați încă în vreo câteva rânduri. </p>
<p> Pricina acestei repetări era desigur, faptul că scriitorul se mulțumise cu ceea ce știa de demult și cu ce văzuse odată. El nu voia să facă niciun pas înainte.</p>
<p> Nu-și făcea ceea ce se cheamă pregătirea spiritului de scriitor, spirit ce trebuie mereu să se înoiască.Să fie potrivit vremii, care nu mai seamănă mâine cu ieri.</p>
<p> Încercând o expunere sistematică acestor idei, Adrian băgă de seamă că lucurul nu mai ergea mulțumitor. Lipsea căldura și strânsa legătură a ideilor, însușiri ce nasc din convingerea adâncă și dintr-o încordată luare-aminte.</p>
<p> Aceasta se întâmpla din pricina scrisorii primite, care-i gonise gândurile aiurea.</p>
<p> O luă din nou și reciti rândurile prin care amicul său de demult, Brădeanu, numindu-l «prea iubit și neuitat prieten», îl înștiința că-l așteaptă mâine seară, la masă, negreșit, spre a se încredința prin viu grai, unul pe altul, că sunt tot ,,frații'' de odinioară. «Cu acest prilej, îi mai scria el, vei cunoaște pe soția mea, căreia i-am vorbit mult bine despre tovarășul meu de concursuri de odinioară».</p>
<p>Peste vorbele acestea dn urmă. Adrian trecu de mai multe ori cu privirea, pentru că ele îl interesau mai mult ca tot cuprinsul scrisorii. </p>
<p> Curând băgă de seamă că s-a înșelat adineauri când și-a închipuit că i-ar fi cu neputință să petreacă o seară în mijlocul unei adunări în care se vorbește. Dimpotrivă. Se gândi că rupându-se pentru un scurt răstimp de la masa de lucru, n-ar face decât să revină cu spiritul odihnit. </p>
<p> Așa-și zicea el, dar nu via să-și mărturisească încă una din pricinile care îl făceau să fie mulțumit de această chemare.</p>
<p>Avea să cunoască de aproape pe soția amicului său, femeie pe care o mai văzuse în vreo două rânduri, în treacăt, și care-l impresionase mult. Ea îi plăcuse odată, așa cum îți place o femeie frumoasă și elegantă, când esti singur și ți se face dor de cineva să-ți fie aproape. O uitase însă tot așa de repede, și numai acum, astă-seară, ea prinse pe neașteptate un loc însemnat în acel moment.  </p>
<p>Negreșit, are să se ducă mâine seară la Brădeanu, la acest om fericit care-și croise drumul în viață așa de ușor. </p>
<p>Gata să sfârșeacă școala militară, se întâmplă de muri tatăl său care-l lăsa singur moștenitor al unei averi ce trecea de opt sute de mii de lei. Când se văzu singur pe lume și scăpat de asupra supraveghere a bătrânului Brădeanu își amână pentru veci examenul care avea să-l facă ofițer și peste un an se însura cu o femeie de toată frumusețea.</p>
<p>Apoi cumpără o moșiie de a cărei cultură se  ocupă chiar el, intră în vreo câteva înterprinderi care-i ieșiră toate în bine și la urmă se apucă de politică.</p>
<p>Peste câțiva ani, da, cine știe poate chiar peste un an, scaunul de deputat trebuia să fie un nou succes al acestui om cu noroc. El venea totdeauna iarna în București. Să-și pună lucrurile la cale deoarece mai tot anul ședea la moșie în Moldova. </p>
<p>Adrian rămase pe gânduri, cu capul sprijinit pe o mână. Cum sta așa, în bătaia lămpii, ochii îi păreau stinși duși în depărtări necunoscute. O șuviță de păr negru îi cădea ca o pată pe fruntea albă .</p>
<p>Privi spre vraful de cărți, spre jarul roșu ce strălucea în sobă, îmbrățișase cu ochii odaia ce râmânea jumătate în întuneric, și păru că oftează. Faptele mărunte ale vieții îi apărură într-o înlănțuire incoerentă, nemulțumitoare pierdute într-o perspectivă depărtată cenușie. Viața însăși îi apăru din nou ca un fapt neologic și mâhnitor.  </p>
<p>După câtăva vreme, când stinse lampa înainte de a se culca ridică perdeaua și rămase privind afară la drumul alb de zăpadă.  </p>
<p>Nămeții străluceau ca și întregul înveliș al drumului, sub lumina jucătoare a felinarelor; nu sufla pic de vânt. E ploaie miezul nopții; liniște desăvârșită și drumeți rari.</p>
<p>Ca prin vis, se aude departe, la vreo prăvălie poate, o adiere de cântec, aici mai cu nădejde, aici pierzându-se în noaptea alburie. .</p>
<p>În camera lui Adrian e o căldură moleșitoare, care te adoarme. </p>
<p>Tânărul se gândește la Brădeanu,și la soția acestuia.</p>
<p> O imagine bizară însă îl tulbură; își închipue, acum în miez de noapte, pe toți oamenii, din toate casele, dormind întinși în paturile lor cu mâinile pe piept. Oamenii care dorm și care par morți, cum și sunt de altfel, vreme de câteva ceasuri, cât ține somnul, și spiritul e departe... Spiritul și corpul, -somnul și visele... Moartea... </p>
<p> Podeaua e luminată în parte de reflexul jăraticului din sobă, care-i adună gândurile, îndrumându-i-le pe calea de la început.</p>
<p>Noaptea la vremea asta, o fi arzând și la ei focul tot așa, trosnind, cu jăratic roșu strălucitor?</p>
<p>Cu privirea în golul din cameră, cu mâinile sub cap, gândul și sufletul obosite, i se pierd îndelung într-o nelămurită părere de rău, care încet se confundă... Conștiința se smulge și se risipește ușor, ca niște vapori suflați domol. Un oftat slab înseamnă momentul când somnul și-a întins parcă stăpânirea pe deplin.</p>
   <p>Fulgi rari, mărunți, fini ca praful, trebuie să alerge în noaptea de afară, în lumina felinarelor rare...</p>
<p>În întuneric i se păru că vede lângă sobă două umbre, într-o cameră tapetată cu bleu; era un bărbat și  lângă el o femeie cu fața albă și tristă, cu ochii zâmbind luminos în noapte. Semăna cu fata unchiului său. O undă a trecutului îi adie prin sufletul obosit. Își dădu seama că, în zilele duse, o iubise mult pe fata cea palidă. Și, cine știe, poate că o iubea și acum.</p>
<p>Gândurile abia apucau să răsară slabe și rătăcite și se atingeau numaidecât. Pe nașteptate, ca înfățișat de o mână nevăzută, tânărului îi răsări deodată, aievea, surprinzător de clar, înaintea ochilor, chipul trist al unei vânzătoare dintr-un debit de tutun din Paris, rue de de Sevreș, la încrucișarea cu largul bulevard Pasteur.</p>
<p>Târziu, după un răstimp de zbucium sufletesc, adormi, oftând, într-un somn tulbure peste care plutea ceva ce umbra unei mâhniri adânci.</p>
<p>În anii tinereții sufletul se înșeală crezând că aleagă după adevăr după frumos după ideal; el nu caută însă decât iubirea totdeauna și pretutindeni.</p>
</div>
<div type="chapter" n="4">
<p> Când se-ntoarse de la prietenul său,era ceasul două din noapte. Corneliu Adrian era foarte tulburat. În sufletul său, simțăminte nelămurite  se-ncrucișau, luptau între ele, lăsând o adâncă nemulțumire de tot ce se petrecuse.</p>
<p>Stăpânea în el părerea de rău pe care o simți după ce, înaintea unui străin pe care abia l-ai văzut întâia dată, ți-ai deschis și ți-ai dezvăluit întreaga ființă lăuntrică, în cele mai ascunse colțuri ale sale. </p>
<p>Te cuprinde uneori o dorință adâncă și pătimașă de a-ți scormoni sufletul tot, de a ți-l desface și de a scoate la iveală gândurile tale cele mai tainice, amănuntele cele mai caracteristice care dau la lumină tocmai și numai slăbiciunea ta, - pe care n-ai vrea altă dată s-o știe nimeni. E o exaltare a sensibilității, o aprindere a unor anumiți centri nervoși care te face să te alipești cu deznădejde de o viață căreia simți aproape o plăcere să i te arăți în toată goliciunea, dezarmat, să i le dai rob, să te fărămițești cu nesaț, fără s-o spui.</p>
<p>Adrian făcuse acest lucru în fața unei femei, unei străin, pe care abiia acum câteva ceasuri o văzuse de aproape și pe care nu-și putea pune în niciun caz că o iubește. </p>
<p> Săvârșise nebunia singuraticului pasionat, care izbucnește, spre surprinderea sa proprie.</p>
<p> Înainte de a pleca de acasă, după ce s-a îmbrăcat cu grija pe care o cerea împrejurarea, a rămas câtva timp înaintea oglinzii, privindu-se.</p>
<p>Un chip aproape prelung, plin și oacheș cu pielița de o albeață mată, cu ochii negri, umezi, cu părul mătase deasă și neagră, despărțit printr-o cărare ce-i aducea câteva fire pe fruntea proeminentă; bărbia rotundă și scoasă puțin în afară și nasul cu o ușoară nuanță de acvilin, deasupra gurii mici cu buzele fine. Ras pe tot obrazul și de mustăți, figura ți se părea și mai albă, în hainele negre și cu cravata la fel.</p>
<p>Fu mulțumit de sine de umerii săi bine proporționați; de statura sa ce părea totdeauna mândră.</p>
<p>Tânarul avea un chip făcut parcă anume pentru lumina  lămpii de la care împrumuta un reflex ce se transforma într-o paliditate distinsă și interesantă.  </p>
<p>Același simțământ de mulțumire îl avu când înainte de a intra în salon, se privi în treacăt într-o oglindă în care se văzu de sus până jos. </p>
<p>Această extremă îngrijire a persoanei era o însușire înăscută în fiul căpitanului Sever Adrian.</p>
<p>Nu întâlni aici niciun cunoscut, afară de gazdă.</p>
<p> Persoanele aflate, patru domni cu soțiile, alcătuiau o tovărășie destul de plăcută.  .</p>
<p>Adrian sosi cel din urmă. El își îmbrățișă cu dragoste amicul, pe care nu-i mai văzuse de aproape patru ani. Fu mirat, și nu se opri de a arăta aceasta găsindu-l pe Brădeanu schimbat, - slăbit și nervos. </p>
<p>Simți o adâncă mulțumire să facă cunoștință și să sărute mâna Doamnei Brădeanu, care îmbrăcată într-o toaletă albă avea înfățișarea unei tinere regine.  </p>
<p> De o eleganță leneșă- aproape gânditoare - la ținută și în mișcări, cu talia subțire și înaltă, ea avea mlădierea delicată a unei trestii și, când vorbea sau când râdea ochii de albastru adânc i se umpleau de o scânteiere umedă, iar capul frumos și blond, ca al unei copile de șaisprezece ani, se clătina ușor plecându-se puțin pe spate.  </p>
<p> De cum o văzu Adrian simți că-l năpădește un simțământ afectuos, cald și plin de adâncă întristare.</p>
<p> Era, poate, gândul că atâta gingășie  și frumusețea distinsă avea să piară mâine... Sau, era poate, gândul că o asemenea comoară  îi era hărăzită altuia decât lui, care se simțea așa de slab, spre a dori să fie a sa...</p>
<p>Invitații erau doi moșieri. Un procuror dintr-un oraș din Moldova și un profesor secundar. </p>
<p> Când intră Adrian, bărbații discutau cu aprindere unul din cele din urmă evenimentele din lumea politică, în vreme ce doamnele, ceva mai la o parte, părând că ascultă la convorbirea soților lor, vorbeau de lucruri mărunte. </p>
<p> Stând pe canapelele scunde de culoarea liliacului și cu cicucuri albi de mătase, în atitudini de efect, șopteau  între ele, surâzându-și grațios, clătinând din capetele cu pieptănături îngrijite, izbucnind din când în când câte una într-un râs mărunt, argintiu.</p>
<p> În salonul bogat mobilat și în care culoarea liliacului prefăcea încăperea luminată într-un colț de vis, plante exotice își înălțau foile lucioase și late, răsfrângându-se-n oglinzile mari dimprejur. Perdelele albe creme întregeau dulcea alcătuire a salonului pe ai cărui pereți stau rândurite tablouri de preț în strălucitoare rame late de aur.  </p>
<p>  Când trecură la masă, Adrian înțelesese unde era.</p>
<p>Înțelesese mai întâi că această masă nu era decât o întrunirre politică, - în miniatură. S-ar fi prea putut ca invitația ce i se făcuse să se sfârșească pentru Adrian cu aceste cuvinte,din partea gazdei: De ce nu te înscrii în partidul nostru? .</p>
<p> Al doilea lucru pe care îl înțelesese, fu acela că amicul  său Brădeanu nu mai trăiește decât pentru politică.</p>
<p> În tot timpul mesei nu se vorbise decât despre cea mai importantă chestiune politică la ordinea zilei, eventuala și mult-discutata venire la cârma țării a unui partid conservator și care înfățișa, sau cel puțin spunea că înfățișează aspirațiile păstrătorilor așezămintelor vechi sub o culoare ce ar voi să corespundă cerințelor deosebite ale timpului nostru.</p>
<p>Celelalte două grupări politice în ființă își arătaseră chipul și putința de a cârmui și, cum firesc era, toate păcatele ce nu s-au putut înlătura de cârmuirea acestora două, acum deveneau arme pentru acest nou partid, care întrunea principii și oameni din toate clasele. </p>
<p>Marea armată a nemulțumiților din țara întreagă salutase cu o foarte zgomotoasă bucurie înfăptuirea acestei nouă grupări.</p>
<p>Față de acesta din urmă însă Tronul păstrase o atitudine rezervată, sub cuvânt că, spre a pretinde venirea la cârma țării, e nevoie de un trecut istoric, de o activitate care să dea o idee exactă despre vederile și putința reală, ceva care să alcătuiască un fel de garanție. </p>
<p>Faptele ce povestim se petreceau tocmai în vremea când o schimbare a situației era iminentă.</p>
<p> Această nouă grupare politică avea să se alipească corpului din care se  rupsese, ori Tronul avea să-i acorde încrederea sa cât de curând.</p>
<p>Chestiunea era discutată cu patimă pretitutindeni în lumea politică.</p>
<p> Brădeanu și cu procurorul, ce făceau parte din acest nou partid, voiau să atragă de partea lor pe cei doi moșieri și pe profesor.</p>
<p>Adrian avea toată bună-voința pentru o grupare care se intitula «independentă» ferindu-se de a face jocul vreunui partid.</p>
<p>Adevărul e că pe tânăr îl interesau într-o foarte restrânsă măsură evenimentele sau mai bine zis intrigile politice. </p>
<p> Era foarte simțitor față de adevăratele nevoi ale poporului și suferea de câte ori vedea în atingere cu el, atâta timp însă, cât nimeni și nimic nu i le amintea rămânea un nepăsător desăvârșit.</p>
<p> Ori de câte ori era vorba de clasa muncitorească și de cerințele acesteia față de capital, el credea într-o împăcare a acestor două elemente, fără nici un fel de socialism.</p>
<p> Un capitol despre care oamenii discutaseră multă vreme fusese eficacitatea și trebuința despotismului luminat în țara noastră ca și pseudo-largul democratism de care atâția alții vorbeau cu aprindere</p>
<p>Spre a respecta însă adevărul psihologic trebuie să arătam că chiar pentru această grupare numită ,,independentă'' Adrian nu găsea în sine entuziasmul cerut de împrejurări.</p>
<p> Deși-l cunoscuse bine, nu putuse să se alipească nici de acest partid, pe al cărui steag, de altfel, niciodată nu avusese puterea să jure din toată inima.</p>
<p> Cunoștiința lui găsea obositoare și nepotrivită firii sale această continuă și zgomotoasă frământare care se cheamă politică.</p>
<p>În plin acord cu sufletul său era numai trăind o viață de singuratic. Căci în adâncul său rămânea doar un aristocrat contemplativ, care se simte apăsat și se îngrozește numai la gândul de a se apropia prea mult de un lucru.</p>
<p>Poeziile sale și proza aleasă, publicate prin cele mai de seamă reviste, îl arătau pe tânăr așa cum era, un visător ce fuge de o realitate care trebuie să aibă o formă anume.</p>
<p> E ușor de-nțeles,prin urmare, câtă atracție putea avea pentru el convorbirea ce cuprinsese-n patima ei cinci bărbați.</p>
<p> Rămase între ei cu un suflet aproape cu desăvârșire străin, atins, din când în când de o serie de idei care păreau că vorbesc despre principii, iar nu de anumite personalitați. Personalismul luptei angajate se arăta, - în această reuniune- mai limpede decât oricând, alungând gândul tânărului departe.</p>
<p>Erau aprope zece ceasuri când trecură în sala de fumat.</p>
<p>Ridicându-se de la masă și trecând pe lângă soția sa, Brădeanu i-l arătă  pe Adrian spunându-i cu un ton glumeț că se poate bizui pe el la vreun concurs de istorie sau de limba română.</p>
<p>Această aluzie la vremea când cei doi prieteni erau vecini de bancă fu pentru Adrian un prilej fericit văzând-o pe Maria Brădeanu surâzându-i prietenește.</p>
<p>Convorbirea urmă pe tema pe care începuse și nu slăbi decât când una din doamne își arătă dorința de a se înjgheba o partidă de biliard.</p>
<p>În sala plină de lumină, jocul se urma destul de zgomotos.</p>
<p>Bărbații loveau bila la întâmplare urmându-și vorba, fiecare întorcând capul spre vecin, să-și sfârșească fraza începută. Corneliu, care pretindea că nu prea cunoaște jocul, avu în cele din urmă ca profesoară pe D-na Brădeanu.</p>
<p>Strânsă în minunata-i rochie albă, când se pleca deasupra biliardului cu lacul întins spre bilă, formele delicate i se desemnau prin rochia fină și plină de dantele, și, jos îi răsăreau tocul pantofului de lac cu ciorapul alb.</p>
   <p>La un moment, când mai erau la joc numai doamnele și Adrian, profesoara rămase cu ochii la elevul său, căci acesta, în loc să urmărească efectul, apropiindu-și capul de al ei, cum făcuse cu privirea pierdută într-un colț al sălii cu amândouă mâinile în buzunar.</p>
<p>Tânărul, surprins, lămuri numaidecât că voia să-și aducă aminte de un joc pe care-l văzuse mai demult...</p>
<p>Bărbații ceruseră cărți.</p>
<p>Cucoanele începuseră a vorbi iarăși de lucruri mărunte, când Doamna Brădeanu se apropie de Adrian - care, în picioare, sta aproape de masa de joc, - și-l ruga să le vorbească ceva despre viața la Paris.</p>
<p>Viața marelui și strălucitului oraș interesează deopotrivă pe toate femeie, cele cinci ascultătoare se instalară în fotooliile largi de piele neagră, înconjurând pe Adrian.</p>
<p>Acesta, în cuvinte și fraze îngrijite, descria lucruri și locuri din capitala Franței, adunându-și aducerile-aminte. </p>
<p> După un sfert de oră, când făcu greșeala să vorbească de marile biblioteci și vru să-și amintească de numărul volumelor aflate în biblioteca S-te Genevieve, trei din ascultătoare se alăturară la grupul bărbaților și rămaseră stăruitor acolo, spre a privi jocul sau spre a juca cu ele.</p>
<p>Maria Brădeanu văzuse și ea Parisul acum vreo șapte sau opt ani.</p>
<p> Ea începu să-l întrebe pe tânăr despre lucruri știute, despre lucruri pe care le avea în minte, și care acum îi apăreau înaintea ochilor cu o putere de evocațiune neobișnuită. Convorbirea luă, prin aceasta, un aer de oarecare intimitate, - ca aceea a doi vechi cunoscuți, - și soția procurorului, singura ascultătoare ce mai rămăsese, se ridică și ea pe nesimțite, dintr-un simțămțământ de bună-cuviință, de plictiseală, ori din altă pricină.</p>
<p> Așa că-n vreme ce doamnele cereau și ele cărți, statornicind masa lor de joc, tot așa de zgomotoasă ca și aceea a bărbaților, Maria Brădeanu, în toaleta-i numai dantelă, cu fața albă și luminoasă încadrată de un păr de aur, rămăsese cu mâna sprijinită de marginea fotoliului, cu ochii albaștri țintiți asupra tânărului. Aceasta, sub lumina tălpilor, cu chipul de o paloare foarte pronunțată, în hainele negre ce-l făceau și mai palid, îi povestea mișcat, aproape pe șoptite despre schimbări petrecute prin locuri pe unde ea, odinioară, când era fată, trăise ceasuri neuitate.</p>
<p>Se dăduse în iarna aceasta, la Opera Mare, o piesă pe care din întâmplare o auzise și Maria, La Princesse jaune» urmată de Le Roi d'	Ys.</p>
<p>Această potrivire fu o adevărată bucurie pentru amândoi.</p>
<p> Vorbiră acum despre muzica pieselor, de coadă mare ce o face galeria la intrare, de texa ce se plătește în plus, pentru săraci, la fiece spectacol.</p>
<p> Și de astă dată fu rândul Mariei Hrădeanu să rămână cu privirea pierdută în gol, cu capul pe o mână...</p>
<p> Amândoi stau așa unul lângă altul, aacoperiți, ascunși parcă, de foile a doi palmieri.</p>
<p> De la mesele de joc se auzea, pe rând nervos: </p>
<p> -Șapte, nouă, doisprezece!</p>
<p>În anii fericitei sale copilării, Maria Brădeanu trăise în capitala Franței câteva luni, care mai pe urmă, ca și acum, îi apăreau ca un vis luminos.</p>
<p> Tatăl său care era un mare iubitor al teatrului, o scotea mai în fiecare seară la Opera-Mare; aici sufletul ei se legăna într-o dulce și îndoită fericire: melodiile și strălucirea neasemănată a reprezentațiilor impresionară sufletul ei de copilă de 15 ani, iar frumosul chip al unui tânăr artist celebru îi mișcă inima vibratoare, născând în ea o copilărească și dureroasă dragoste de câteva luni.</p>
<p>Iată acum că anii aceștia reînviau ca prin farmec, cu grăbitele bătăi de inimă de altădată; ei reînviau deșteptați de acest tânăr care, din întâmplare, părea că are chipul și glasul artistului de demult, - dragostea ei fără nădejde.</p>
<p> O iluzie e de ajuns spre a sădi în sufletele noastre duioșii nețărmuite sau nesfârșite întristări.</p>
<p>Ea oftă: - Ce mult e de atunci!... Și, Doamne, cât de frumos era!...</p>
<p>Cine era frumos?...</p>
<p>Trecutul acela în al cărui cadru se înălța încet chipul unui tânăr cu glas îngeresc, sau însuși acest tânăr a cărui amintire dădea atâta farmec trecutului?.</p>
<p>Foarte mișcată și stăpânidu-se să nu se arate, D-na Brădeanu întrebă dacă la Poarta palatului invalizilor, unde e mormântul lui Napoleon, mai era o femeie bătrână, cocoșată și cu părul roșu, care vinde tot felul de lucruri ca: statuete, medalioane, cărți poștale și altele, amintind  pe marele Împărat.  </p>
<p>Adrian îi răspunse că nu mai era această femeie; văzuse în locu ei pe o fată sau o femeie tânară, - poate pe copila bătrânei. </p>
   <p>Și le păru rău amândurora, că nu mai era acolo femeia cea bătrână, - parcă ar fi pierdut cine știe ce rudă de aproape.</p>
   <p>Băgară de seamă cu vădită mulțumire că au multe dorințe și vederi foarte asemănătoare. </p>
<p>Și le fu cu neputință să vorbească despre altceva decât despre ceea ce le era plăcut și drag.</p>
<p>Tânărul se apropie mai mult de Maria și începu a-i povesti întâmplări mai deosebite din viața sa la Paris; îi vorbi despre viața ușuratică pe care mai toți tinerii o duc acolo, și deci și despre viața lui, care dacă era ușuratică și spunea că era și plină de nesfârșite păreri de rău.</p>
<p>Propriu zis, viața lui Adrian era mai mult dezechilibrată decât ușuratică. </p>
<p>La o vreme, se  simțiră amândoi așa de apropiați, că tânărul îi vorbi despre mâhnirea neînțeleasă pe care o simțea ori de câte ori petrecea în tovărășia zgomotoasă a prietenilor de acolo, și nu găsi deloc nepotrivit să-i spună că această mâhnire era și mai adâncă de câte ori ia aceste petreceri luau parte și femei.  </p>
<p> Maria îl privea, clătina capul rar, la răstimpuri, în semn de înțelegere a celor ce i se spuneau.</p>
<p>Și rând pe rând, gânduri și simțăminte păstrate de tânăr cu grijă și care, scrise, ar fi alcătuit pentru el un tezaur sfânt și de toți ascuns, păzit de orice atingere, le destăinui pe toate în noaptea aceea, în fața acestei femei care părea că-l face să vorbească fără voia-i, numai clătinând din cap și privindu-l cu ochii ei de un albastru tăcut și mângâietor.</p> 
<p> El își uitase cafeaua care se răcise pe măsuța ce-i sta aproape, și nu dorea altceva, n-avea altă plăcere și altă trebuință decât să-i arate acestei femei, s-o încredințeze că el, așa înalt și înfățișător cum trebuia să fie, e un om cu suflet de copil, un om adeseori lipsit de voință în cel mai dureros chip.</p>
<p> Îi arătă chiar împrejurări anume, îi cita anumite exemple din care se vedea ca el avusese de suferit din această pricină, și  se simți aproape fericit când crezu că a izbutit să o facă pe ascultătoarea sa să-l compătimească, cu interesul ei desăvârșit.</p>
<p>Acest tânăr, fiu al unui om care iubise viu atâtea femei, era ajutat într-un chip admirabil de natura sa, care se manifesta în el fără știrea și voința lui proprie, făcându-l să lucreze așa cum lucra. Mânat de instinctul,  de natura lui, acest ,,homme a femmes'' se lăsă fascinat, rispindu-și întreaga făptură nervoasă în această dureroasă destăinuire.</p>
<p> Femeia se văzu dintr-odată păstrătoarea unei aparențe mari tainice, și prin aceasta apropiată, tovarășa lui.</p>
<p>Puțin în urmă când trebuie să se ridice și să se alăture la mesele jucătorilor- pe care acum cărțile de joc cădeau zgomotos și la care jucau cu o patimă egală, - amândoi se priveau, la răstimpuri, deodată, într-un chip de înțelegere parcă.</p>
<p> Între ei era o legătură.</p>
<p> Într-un târziu, când lumea fu gata de plecare și fiecare se înfășura în palton sau în blană, Emanoil Brădeanu avu aparte cuvinte de mulțumire pentru Adrian, pe care nădăjdui să-l revadă în curând la el și să vorbească atunci în voie.</p>
<p>Srângând mâna Doamnei Brădeanu, și lipindu-și gura arzătoare de pielea fină și parfumată, tânărul zise din toată inima și în același timp cu tânăra femeie:,, la revedere''.</p>
<p>Sania prinse apoi a aluneca pe strada întunecoasă, pe zăpada înghețată. Vântul îi biciuia lui Corneliu obrajii din care părea că iese foc.</p>
<p>Precum am spus, se simțea tulburat și foarte nemulțumit de ceea ce făcuse.</p>
<p>Aducându-și aminte mai ales de partea din urmă a convorbirii sale cu Maria Brădeanu, îi era rușine.</p>
<p>Judecata normală, spiritul de critică îi spunea că ceea ce a făcut este nu numai o inutilitate, dar și o copilărie. Se teme că la un moment dat că excesiva lui grijă de a alege expresiunile să nu fie luată ca o preocupare de a poza.</p>
<p> Se culcă ghemuindu-se în așternutul rece și când stătea în pat își lămuri mai bine simțământul care îl stăpânea: nu era de demnitatea unui bărbat să se arate așa de slab, să se văicărească așa, să inspire milă femeii care îl ascultase. Fiindcă, la urma urmei, nimeni nu-l întrebase ce fel de suflet are.</p>
<p> El nu știa că pentru câștigarea inimii unei femei, la început, nici un mijloc nu e mai bun decât acesta pe care el îl întrebuințase fără să vrea.  </p>
<p>Pe de altă parte, însăși Doamnei Brădeanu, după ce conduse pe invitații până la scară și după ce dădu ordin servitorilor să rânduiască lucrurile, îi fu dat să treacă prin clipe și simțăminte noi, neașteptate.</p>
<p>Când scăpă de via lumină a salonului, care părea că-i obosise ochii și sufletul, și când se văzu în dulcea liniște a camerei de dormit, întreagă sa ființă lăuntrică se deșteptă, deodată, în semiîntuneric.</p>
<p>Se culcă repede spre a-și putea lăsa gândurile să alerge în liniște.</p>
<p>Și în timp ce, învelită până la gât, îl aștepta pe Emanoil să vină să se culce - căci își avea patul, lângă  al ei - se gândi la soțul său altfel decât până acum. </p>
<p>Îl văzu de astă-dată sub o înfățișare nouă, ca și cum, spre a-l cerceta, împrumutase privirile și înțelegerea altuia. Emanoil rămăsese  să-și arunce ochii pe gazetele de seară, pe care n-avusese timp să le vadă.</p>
<p> De câtăva vreme, precum cu drept  cuvânt observase Adrian, omul acesta fusese cu desăvârșire cuprins de politică. </p>
<p>Sufletul aprins și încrezător, având în adâncul său o bună parte de ambiție, și în ultimul timp el își pusese casa și punga la dispoziția celor ce credeau, ca și el, în posibila înfăptuire a unor anumite nădejdi.</p>
<p>În această atitudine a sa, trufla care-l stăpânea lua înfățișarea unui simțământ de ocrotire, - a conștiinței unei puteri ce-și avea obârșia în marea sa avere,- și cu care cei care-l înconjurau nu uitau să-l măgulească.</p>
<p>Omul acesta, plin de sănatate și de voie-bună, înzestrat cu o judecată limpede și normală, ajunsese acum să citească cu cea mai mare luare aminte discursurile rostite la vreo ședință parlamentară, și din ideile înfățișate și expuse de un tovarăș, ori din argumentele pe care le descoperea torturându-și nervii și creierul, făcea preocuparea sa de toată ziua.</p>
<p> Nopțile albe pe la club, pe la consfătuiri, - care prea adeseori se țineau la el acasă, - îl slăbiseră și-l făcuseră din cale afară de nervos.</p> 
<p> Emanoil Brădeanu era unul din oamenii, care credeau că interesele Franței și-au trăit traiul în România, fără să ne fi adus măcar un singur folos.</p>
<p> El citea acum cu o încordată luare-aminte dările de seamă pe care ziarele le făceau asupra declarației unui fost ministru, personaj de seamă din nou alcătuitul partid, asupra unei eventuale alipiri a acestuia la gruparea din care se rupsese.  </p>
<p>Fuma cu patimă țigară după țigară, cu coatele sprijinite pe postavul verde și pătat pe alocuri de cerneală al biroului pe care stau înșiruite o scrumieră în formă de flutue, un maldăr de ziare, câteva broșuri, un presse-papier, o călimară cu câteva tocuri, două statuete și o serie de mărunțișuri.</p>
<p>La un colț stau răvășite câteva file din hârtie, care sub lumina lămpii lăsau să se vadă pe ele un scris colțurat, mare și tremurător cu rânduri rupte și scrise pe două planuri: erau schițate unele cuvântări pe care Emanoil avea și în curând la o întrunire cu delegați din provincie.</p>
<p>Această cuvântare alcătuia un aspru rechizitor al partidului care cârmuia, partid care, firește,ca toate partidele cârmuitoare, era criminal și trebuia să se retragă pe dată..</p>
<p>Într-acestea ceasurile arătau două fără douăzeci de minute.</p>
<p>Maria Brădeanu fu câtva timp nerăbdătoare așteptând pe soțul ei să stingă lumina și să vină să se culce.</p>
<p>Așteptarea însă se prelungi prea mult și femeia se simți iarăși cuprinsă de nemulțumire cum totdeauna se simțea când bărbatul său o uita cu desăvârșire, ca acum.</p>
<p>Ea își înfundă capul în perne oftând, simțindu-se astă-seară mai nenorocită, mai părăsită decât întotdeauna.</p>
<p>Judecata ei de femeie se răzvrătea împotriva faptului acesta, de la care bărbatul său nu avusese nici un folos cât de mic, ci  numai bani aruncați și sănatate zdruncinată.</p>
<p> Firea ei iarăși se răzvrătea, căci înțelegea că în ochii bărbatului ea nu mai cuprindea locul pe care trebuia să-l cuprindă.</p>
<p> Cu firea sa domoală și chibzuită, învățată să-și stăpânească pornirile, ea avusese totdeauna o amară părere de rău și o dureroasă strângere de inimă de câte ori târziu, după miezul nopții, soneria se auzea jos zbârnâind înăbușit, dându-i de veste că el a sosit.</p>
   <p>Încerase să-i arate limpede, cum se arată că una și cu una fac două, că trebuie să lase politica pe seama altora mai puțin scrupuloși, și care își mistuiesc sufletul mai puțin decât el.</p>
<p>Dar răspunsul bărbatului fu un răspuns nechibzuit, în această împrejurare.</p>
<p>La observările făcute cu puterea de vedere liberă și obișnuită a oricărei femei în atari situații, bărbatul răspunsese cu orgoliul aceluia căruia îi sunt date sarcini și chemări mai presus de înțelegerea unei femei.</p>
<p>În adâncul sufletului ei, Maria a simțit o mare durere ceea ce știa dar nu i se spusese, văzându-se pusă de către bărbatul său pe o treaptă mai jos decât el.</p>
<p>Dar ceea ce a durut-o mai mult a fost faptul că-l vedea istovindu-se în zadar.</p>
<p>Se mai întâmplase și altădată ca barbatul său să stea așa de târziu în birou și să citească ziare sau să scrie, se mai întâmplase și altădată să umble de colo până colo, -- cum se aude umblând acum, - măsurând încăperea în lung și în lat; așa făcea el aproape de obicei</p>
<p>Totuși simțământul singurătații și al părăsirii n-o durea în ceasul acesta când sufletul îi era plin de simțiri nelămurite precipitante, contradictorii în ciudățenia lor. O furtună îi zbuciuma pieptul, în încăperea ce părea lipsită acum de aer, în tăcerea largă.</p>
<p>Astă seară îi venea să plângă, lucru care nu i se mai întâmplase până acum din această pricină.</p>
<p>Veilleuza albăstrie ce-și tremură lumina în încăperea largă îi liniștește zbuciumul sufletului și tot deodată-i gonește mintea pe drumuri depărtate, pe aripi nevăzute și neobosite.</p>
<p>Femeia își amintește deodată că dintre toți invitații bărbatului său, numai tânărul de astăseară, Adrian, s-a arătat ca neinteresându-se de venirea la un tânăr așa de cumsecade.</p>
<p>Pornind cu gândul pe un drum nou, drum deschis numai de înfățișarea lui Adrian, Maria Brădeanu își simți atunci limpede conștiința și oprită-n loc se prinse a respira rar.</p>
<p>Se încălzise.</p>
<p>Își scoase mâinile de sub plapumă și-și încrucișă brațele sub cap stând cu fața în sus.</p>
<p>Mintea îi aleargă nebunește ca gonită de cineva din urmă și femeia se miră de priveliștea curioasă ce i se desfășoară înaintea ochilor.</p>
<p>Se vede iarăși în cele mai depărtate clipe, în cele mai neașteptate situații din viața-i de odinioară, situații ce-i trec pe dinainte fără de nicio legătură și cu o iuțeală vertiginoasă..</p>
<p>Se vede la Paris, năpădită de dragostea ei de copilă nebună, dragoste pe care a udat-o, totuși, cu destule lacrimi ale ochilor ei de atunci... Doamne ce nebunie!</p>
<p>Chipul lui Adrian îi răsări atunci limpede înaintea minții, ca un început și ca un sfârșit a tot ce-și aducea aminte că ar dori să fi fost viața ei. Și fu uimită, de parcă voi să strige. Își înnecă însă pornirea într-un oftat.</p>
<p>Întâmplarea voise ca acest tânăr să i se arate tocmai într-o vreme când se simțea așa de singură și de părăsită. Și tot întâmplarea voise ca el să-i amintească cu multă putere clipe care rămăseseră adânc întipărite în sufletul ei. </p>
<p>Semăna mult sau i se părea că seamănă cu frumoasa arătare din anii erau fericiți? Dumnezeu știe care e adevărul...!</p>
<p>Și iar se minunează. Își aduce aminte apoi că a întâlnit adeseori numele lui Corneliu Adrian prin reviste și prin ziare. Nu de mult citise o dare de seamă, scrisă de el, asupra unui roman ce apăruse atunci.</p>
<p>Factura romanului nu-i plăcuse Mariei dar îi plăcuse chipul cum autorul recenziei vorbea de iubire înfățișând vederi.</p>
<p>Îi apăru clar înaintea ochilor ziua de  toamnă tristă și ploioasă în care citise, stând visătoare la geam, și fu mirată când își aduse aminte că tăiase din acest articol și-l pusese bine, să-l păstreze ca pe o poezie frumoasă în care își simțea vorbind propria-i inimă.</p>
<p>Iată, sunt unii bărbați care știu să scrie foarte frumos despre iubire: ei trebuie să știe și să iubească frumos. La urma urmei nu-i mai ciudat decât cineva să-și irosească viața și să-și sfâșie nervii și sănătatea ținând discursuri politice. </p>
<p>Ea nu poate să înțeleagă cum de poate bărbatul său să spună că poveștile sentimentale de dragoste sunt niște fleacuri sau că, cei ce se lasă impresionați de ele dau dovadă de slăbiciunea sufletească.</p>
<p> Cu ochii mari deschiși, în întuneric, în aerul cald, respirând scurt, femeia se exaltă: oameni și lucruri reale se pierdeau pentru ea într-un întuneric din care nimeni și nimic n-ar trebui să le scoată. Căci, la ce folosește realitatea -pe care o primim resemnați- dacă nu ca să arate cât de nepotrivită e viața ci ceea ce am voi noi să fie? Ca o melodie odihnitoare și îmbietoare îi suna în suflet visulde ieri și de totdeauna.</p>
<p>	Se pomeni cu viața plină de el. Și nu-i păru rău de fel.</p>
<p> Tânărul care a fost aici, de pildă, - Adrian, - vorbește așa de frumos despre simțiminte, și le descrie cu atâta căldură, că e o fericire să poți să-l asculți.</p>
<p>Ea a băgat de seamă, nu cu puțină mirare, că sunt și unele femei care se intersează tot așa de mult ca și bărbații, de tot ce se face în lumea politică. Dacă-i adevărat că o minte sănătoasă se găsește într-un corp sănătos, apoi adevărat trebuie iarăși să fie că un suflet nobil, deosebit, îl are un om a cărui înfățișare e plină de distincțiune atrăgătoare.</p>
<p>Maria Brădeanu, femeie decepționată fără îndoială, se înșela judecând asa. Ea se înșela și atunci când, o clipă mai pe urmă, se socoti cea mai nenorocită femeie din lume. </p>
<p>Și în această rătăcire a cugetului său fu așa singură!</p>
<p>Nimeni nu-i fu aproape să-i cunoască pasul, și s-o lumineze, să o lasesă meargă prea departepe această cărare care ar fi pututs-o ducă spre pierzare. Emanoil se aude tușind și parcă închide o ușă. Se aud pași. </p>
<p>Vine să se culce. Păcat! Dacă ar mai fi întârziat numai câteva minute, poate numsi o clipă, Maria s-ar fi repezit așa dezbrăcată cum e, și-ar fi luat bucata de ziar, în care Adrian proslăvește dragostea. Într-atâta e de tare nebunia care-i aproape să pună stăpânire pe ea. .</p>
<p>Deși nu e lumină, ea l-ar fi nimerit și l-ar fi luat numaidecât; l-ar fi găsit îndată : l-a pus bine, într-o cutie în care ține niște broderii. Ar fi voit să vadă dacă-și mai aduce aminte unele fraze care-i stau înaintea ochilor, înaintea minții rătăcite.</p>
<p> Dar bărbatul său a și intrat și, după să-i spună câteva vorbe, să vadă dacă doarme, se culcă.</p>
<p> Sta întins în pat și fumează o țigară al cărei vârf parcă aprinde semi-întunericul dimprejur alcătuind un mic cerc roșu. </p>
<p> Doamne! ce noapte nesfârșită și plină de chin!...</p>
<p>Fără să-i dea prin gând că s-ar putea ca pe ea să n-o intereseze, el s-a apucat acum să-i lămurească punctele de căpătenie ale cuvântării pe care are de gând să o țină peste câteva zile, la o întrunire.</p>
<p> Maria ascultă ca în vis, cu gândul aiurea... Alegeri pentru scaunul vacant, scaun de deputat, la colegiul II.. Administrația e coruptă de samavolnicii...Parcă am fi Rusia sub regimul terorii...</p>
<p> Femeia privește spre lumina albastră a vielleuzei, lumină ce tremură făcând parcă să se miște pe pereți aripile unei mari păsări miseterioase...</p>  
<p> Cine s-a trudit pentru asasinarea moravurilor în această nenorocită țară.</p>
<p> Maria își vine parcă în fire, dornică, poate, să audă răspunsul la această întrebare.</p>
<p> Dar din înșiruirea de cuvinte ce urmează nu înțelege nimic, și iar își cufundă privirile în gol spre tavanul înflorat. Îl privește cu luare aminte.</p>
<p>Bronzul stucurilor strălucește așa de neobișnuit, cum niciodată nu l-a mai văzut noaptea...</p>
<p>-Dormi? .</p>
<p>-Nu.</p>
<p>-Te-ntreb cam cât să fie ceasul și tu nu--mi răspunzi.</p>
<p>Mă gândeam la prietenul pe care l-am invitat astă  seară, la Adrian. Și fu aproape speriată de mărturisirea ei, care-i scăpase.</p>
<p>- Ah! un pierde-vară și băiatu-ăsta. În loc să se apuce de ceva cumsecade să scrie poezii...</p>
<p>Noroc că era noapte..</p>
<p>În întunericul nopții, Maria se ridică deodată, sprijinindu-se pe o mână. </p>
<p> Părul de aur i se revărsase bogat în albul pernei. S-a uitat la bărbatul său lung, cu sprâncenele strânse, vrînd să-i spună  din gură ceea ce-i zicea din inimă: </p>
<p>-Vai! Ce grozăvie, ce inconștiență crudă!</p>
<p>Și-a lăsat, apoi, încet capul la loc și s-a întors cu fața în cealaltă parte ca să mistuie în tăcere, să se chinuie în nebunia ei amețitoare....</p>
</div>
<div type="chapter" n="5">
<p> Ca toți cei la care viața e un  șir de crâmpee de vis și risipiri de suflet, a doua zi când se sculă, Adrian băgă de seamă că simțământul de nemulțumire din ajun luase o înfățișare mai generală și mai puțin intensă.</p>
<p> O apăsare neînțeleasă, o istovire a întregii ființe, iată ce simți dupăce se îmbrăcă și rămase privind pe geam.</p>
<p>Oamenii ce se mișcau sub palida lumină a unei zile de moină, sub un soare spălaăcit, îl făcură să privească la ei mirat.</p>
<p>	Lumea i se păru toată fără nici un rost, înlănțuirea de fapte ce alcătuiește viața i se păru ceva fără noimă, și câtăva veme încercă în zadar să găsească echilibrul lumii sale lăuntrice.</p>
<p> Abia când ieși din casă, pe la două ceasuri după amiază, zâmbetul  firii ce părea că se silește să se bucure în această amorțire, îi călăuzi sufletul pe cărări noi.</p>
<p>Atingerea cu realitatea, cu viața zgomotoasă a totului, absorbindu-i cu desăvârșire propria individualitate, păru că aduce o oarecare armonie în ființa  sa..</p>
<p>Streșinile picură și pe crăcile umede și negre ale copacilor stoluri de vrăbii fac gălăgie sub soarele slab ce pare reflectat de sus ca dintr-o oglindă.</p>
<p>Amestecat în lumea ce umblă încoace și încolo, Adrian, care nu știe încotro să apuce, simte deodată via dorință de ceva nou, de priveliști și locuri deosebite. Și se suie în tramvaiul care tocmai mai trecea pe lângă el.</p>
<p> Se duce spre bariera Moșilor, un loc care i se înfățișează acum sub o culoare foarte atrăgătoare.</p>
<p>Pe lunga cale a Moșilor e un furnicar de oameni ce umple șirul de prăvălii de pe ambele trotuare. Tramvaiul lunecă pe linie, pe drumul plin de mocirla pricinuită de zăpada topită. </p>
<p>Corneliu Adriian sta pe platforma dinapoi spre a avea mai largă priveliștea străzii și a mulțumii. </p>
<p> Se simte bucuros de această mișcare pe care are putința s-o privească de departe, fără să se amestece în ea.</p>
<p> În cafenele nenumărate ce se țin lanț pe această stradă, o sumedenie de oameni cu treburi sau fără căpătâi stau pe la mese pierzându-și vremea într-o trândava  tepătare în fumul de tutun. Iar prin geamurile prăvăliilor strâmte și întunecoase se văd ici colo oameni lucrând : croitori plecați deasupra mesei, măsurând postavul, cizmari stând gârboviți pe scăunelele lor mărunte. </p>
   <p>Mai încolo, în ușa deschisă, visează o tânără fată care, după ce și-a înflorit obrajii cu roșu și-a înfipt o mușcată în păr, a rămas cu ochii și cu gândurile departe.</p>
<p> La o vreme tramvaiul înaintează cu greu și clopotul din față sună tare, bătut de vizitiu. </p>
<p> Vagonul a ajuns de pe urmă un cortegiu funebru.</p>
<p> Un dric alb se leagănă și saltă pe arcuri prin mijlocul drumului, urmat de o ceată de oameni care, chiar de n-ar fi fost jalnici, ar fi avut o înfățișare  destul de tristă, înnotând așa prin noroi, cu poalele paltonului smulse, cu capetele descoperite. Pe urma acestora vin trei trăsuri pline cu femei cernite. </p>
<p> Înaintea dricului și a trăsurii cu popa, merge un om sărman, cu ițari strânși pe picior și cu o haină numai petice purtând în spate un brad de ale cărui ramuri verzi stau agățate panglici sau hârtii multicolore.</p>
   <p>Bradul acesta e simbolul tinereții celui ce merge la groapă, un flăcău sau o fată.</p>
   <p>Iar în urma cetei jalnicilor, muzica nu știu cărui regiment bate lapovița cu cizmele, purtând în mâini și pe umăr instrumentele de alarmă strălucitoare.</p>
   <p>Când în lumina de o blândețe tristă a acestei zile de iarnă, la un semn, sunetele a douăzeci de instrumente se alăturară spintecând aerul într-un zgomot tare și dureros, - începutul unui marș funebru,- lumea dete năvală umplând trotuarele.</p>
<p> Adrian se alipise și el de convoi mergând pe trotuar, mai în urmă.</p>
   <p> Muzica plângea tare pe drum, în note prelungite, întrerupte parcă de oftări, cu lobituri de tobă și cu pauze de un timp, în care regulat se auzeau sfășietoarele țipete ale femeilor.</p>
<p> Din coșciugul alb se zărea ieșind poala unei rochii de mireasă.</p>
<p> Moarta nu era din neam de oameni aleși- se vedea aceasta după înfățișarea celor ce o duceau la locuința-i de veci..</p>
<p> Rudele, totuși făcură jertfa de a-i împodobi bradul cu panglici și de a-i pune muzică, ultimă și mișcătoare grijă pentru viața care se stinsese și care le era dragă.</p>
<p> De pretutindeni, la sunetul ascuțit al clarinetului și la bubuitul tobei mari ce se auzea până departe, lumea iese în fugă la poartă, la ușă sau la fereastră. Fete și femei care și-au aruncat o năframă sau o broboadă pe umeri, în papuci și cu părul în dezordine, aleargă prin fundul curților înguste să vadă un mort cu muzică.  </p>
<p> Lume de toată mâna, servitori și servitoare cu și fără stăpân, muncitori, băieți de prăvălie și oameni fără de căpătâi, femei bătrâne și bărbați care pe același drum, își micșorează pasul și se alătură de cei ce merg pe urma moartei. </p>
<p> Ici colo, de sub stolul pe jumătate ridicat, în mijlocul florilor ce împodobesc fereastra unei case de oameni cu dare de mână, doi ochi de cucoană tânără urmăresc alaiul, plini de o curiozitate foarte străină de părere de rău.</p>
<p>De altfel, simțimântul întristat pare că nu prea stăpânește pe cei ce alcătuiesc convoiul. Mișcați numai la întâia privire - și înduioșați, poate, -ei uită foarte curând că sunt pe urma unui mort, și, cu comunicativitatea oamenilor din popor, leagă cunoștințe între ei, se întreabă de sănătate și își pun treburile la cale într-o convorbire care adeseori e direct trivială.</p>
<p>Muzica a tăcut și plânsetele femeilor umplu strada.</p>
<p>O ceată de derbedei, ieșiți de undeva dintr-o cafenea, se țin cu răutate după trei nenorocite care înoată prin sloată, cu rochiile strâmbe pe ele și cu ghetele scâlciate în picioare. Fără îndoială ei le spun vorbe plăcute, căci la răstimpuri femeile își întorc capetele cu pieptănături umflate pe care se văd frunți roșii, și-și întind chipurile într-un zâmbet care le face hidoase.</p>
<p>Două bătrâne, care sigur nu s-au mai văzut niciodată, s-au pomenit una lângă alta împinse de valul de oamneni. S-au uitat amândouă la dricul alb, apoi s-au privit una pe alta, cu durere, cu mâna la gură.</p>
<p>-Vai! Doamne, ce ți-e și cu omul!</p>
<p>-Și era tânără sărăcuța, fată mare!</p>
<p>Lacrimile le curg amândurora bătrâne de parcă și-ar fi pierdut copilul sau sora.</p>
<p>La o răspântie, neamurile moartului, după datină aruncă un pumn de gologani. Copiii se reped să-i prindă; dau pe brânci în noroi, îngenunchiază, se încalecă îmbrâncindu-se.</p>
<p>Lumea privește la ei râzând, și râd și cele două babe mâhnite de adineauri; ele își uită durerea și fac haz de dracii de copii, care-și prăpădesc hainele pentru un gologan.</p>
<p>— Auzi dumneata!..</p>
<p>După câțva pași, cele două bătrâne se vaită una alteia de scumpirea lemnelor.</p>
<p>Când muzica începe din nou să plângă, Adrian rămâne mai în urmă. Cortegiul se apropie de cimitir.</p>
<p>Lăsând în dreapta capul unde se ține târgul Moșilor- și pe care se vede acum, departe, clădirea de scânduri a pavilionului regal- jalnica ceată a trecut pe lângă moara lui Assan și acum ocolește pe o stradă la dreapta.</p>
<p>Pe aici e noroi și lumea se strânge, se alătură de margini ferindu-se de băltoacele prin care dricul se clatină și se tot saltă pe arcuri. Lumea tocmai trecea peste linia ferată a gării Obor, când prin mulțime, se văzu deodată îndesându-se, trudindu-se să iasă înaine ca cerșetoare care, neavând decât un picior, își târa corpul schilod și acoperit de zdrențe, sprijinindu-se în două bețe. Când dădu să treacă peste linia ferată, calcă greșit cu singurul picior pe care-l avea sau se sprijini rău în cele două bețe, așa că acestea îi săriră deoparte și ea căzu alături într-o mocirlă.</p>
<p>Întâmplarea pricinui o brutală veselie zgomotoasă, o dobitocească bucurie în gloata din care mulți oprindu-se în loc râdeau în gura mare.</p>
<p>Nimeni nu se găsi să ajute pe nenorocită să se ridice sau să-i aducă cele două bețe rămase în noroi, mișcându-și deznădăjduință brațele, târându-se pe pântece ca un animal ciudat, privind cu durere și cu ură spre dricul care se depărtase și pe care nu mai avea vreme să-l ajugă.</p>
<p>Lumea a pătruns în cimitir și s-a înșiruit pe două rânduri aproape de poartă. Aici o femeie povestește altora dimprejur simpla poveste a mortului.</p>
<p>Fata era modestă; lucra la pălării pe un franc și jumătate pe zi. Avea 18 ani. A murit de oftică.</p>
<p>Cei doi tineri galbeni care ajută acum să dea coșciugul jos din dric sunt frații ei.</p>
<p>Toți se ridică în vârful picioarelor să vadă mai bine.</p>
<p>Moarta trece încet printre cele două șiruri, lividă, în rochia-i de mireasă și cu flori de lămâiță în păr; ochii îi sunt căzuți în cap și gură, cu buzele vinete desfăcute, parcă stă să râdă, parcă stă să plângă; patru inși sprijină coșgiugul pe brațe și ea cu picioarele înainte, lunecă ușor, lin, sub trista lumină a acestui ceas în care soarele fără putere să scapete și în acea seară înghețată, fumurie, va începe să-și cearnă umbrele și durerile, pe alea pustie, printre copacii bravi și despuiați.</p>
<p>Acum se aude, din capelă, glasul preotului care cere milă pentru cea dusă. S-a făcut frig și peste puțin are să se întunece.</p>
<p>În cimitirul deșert nu e pic de zăpadă și Adrian, care n-a intrat în capelă, rătăcește printre crucile de lemn-poeme de un tragic zguduitor.</p>
<p>Într-un colț, o ceată de copii și câteva babe vâră mâna în lava de colivă certându-se. Mai la o parte, muzicanții fumează stând în repaos așteptând să cânte cel din urmă marș.</p>
<p>Peste tot e o suflare rece, ca a vântului morții, și un pustiu și o jale ce pare că iese chiar din pământul unde dorm înșiruite, atâtea vieți.</p>
<p>Zgomote din orașul îndepărtat ajuns ca un oftat vag, în acest oraș de seară.</p>
<p>Și din locuri anumite, sfârșind și întregind acest nelămurit geamăt, se aude câte un plâns lung și amar al unei femei ce cheamă un suflet pierdut.</p>
<p>Vântul rece ia numai decât pe apele sale această plângere, ducând-o departe, poate pe lumea cealaltă.</p>
<p>Adrian suferă adânc în această clipă în care simțământul desăvârșitei zădărnicii omenești și nimicinii omenești se alătură de cel al conștiinței unei elementăți a firei veșnic neînțelese. Și deodată inima-i tresare și se strânge prinsă parcă într-un clește de fier rece.</p>
<p>Din tufa uscată ce tremură lângă o cruce, aproape de picioarele sale, s-aude un oftat amar și adânc, supraomenesc.</p>
<p>Întoarse capul cu spaimă și văzu pe o femeie care, îngenunchiată, aproape culcată la pamânt, săruta țărâna unui mormânt, cu o patimă al cărui foc ar putea avea alt chip de înfățișare. Privind-o, Adrian simți că respirația i se oprește.</p>
<p>Sufletul tot îi fu cuprins de odată de un frig ca acel al morții. Se minună și nu putu pricepe cum de a ajuns el acolo în locul și ceasul acela.</p>
<p>Și deodată, iarăși, ca venind din fundul întunecos al pământului, și glasul femeie se auzi amar și stins, înăbușit și cu căldură nespusă, tremurător: Copile! Copilul mamei! </p>
<p>Atunci inima lui Adrian începu a bate nebunește, apăsată de durerea pierderii pentru totdeauna, durere pe care el o cunoaștea și o înțelegea.</p>
<p>Îngrozit, se repezi printre crucile strâmbe ce-i stau în cale, sări peste morminte și fugi pe poartă ca gonit de un blestem spăimântător.</p>
<p>Se aprindeau felinarele pe străzi.</p>
<p>Când intră în cel dintâiul restaurant care-i ieși în cale, viața din acea singură zi i se păru lui Adrian viața de un veac. Își simțea sufletul obosit, îmbătrânit. Și din nou se întoarse acasă târziu, după miezul nopții.</p>
<p>Zilele începură a-i curge iarăși incolore și sârbede cu nopți lungi lipsite de orice putere de voință și pline numai de o dureroasă visărie. Își citea prin reviste vreo nouă poezii, și care trăia, rândurile timpărite sau căpătau sub ochii săi înțelesuri neașteptat de profunde, mișcătoare, sau îi apăreau ca niște copilării ce-l făcea să se mire.</p>
<p>Viața acestui tânăr, care nu era niciodată la nivelul normal, era într-o stare de exaltare sau de deprimare.</p>
<p>Aici propriile-i fraze elegante, armonioase, îngrijit cizelate, îi deschideau orizonturi largi purtându-l spre lumi stranii de vis, aici aparenta insuficiență a gândurilor sau aparenta sărăcie din ele îl făcea să privească mirat la numele său tipărit dedesubt, cu litere negre.</p>
<p>Nu înceta însă de a se analiza, în fiecare din aceste clipe și adeseori, dându-și seama de rătăcirea în care sufletul său se pierde, cunoscând lipsa de echilibru al vieții sale, privea îngrijorat împrejur căutând dreptarul de care avea trebuință.</p>
<p>În zilele întunecoase de iarnă se închidea în camera caldă și, prins de un profund acces de bolnav sentimentalism, își risipea sufletul în zădarnice înduioșări și oftări după o lume neștiută. Atunci scria.</p>
<p>Totdeauna după acele accese venea o dureroasă senzație de gol, de izolare desăvârșită.</p>
<p>În aceste ceasuri, sensibilitatea ta capătă o ascuțime neobișnuită care împrumută un suflu de viață aparte fiecărui lucru dimprejur. Atunci căta în preajma-i sufletul cald și înțelegător care să-l ajute și să-l iubească.</p>
<p>Pe cine dorea însă?</p>
<p>Singur nu ar fi putut-o spune. </p>
<p>Privirile îndreptate spre trecut nu trezeau în el decât o vagă părere de rău și o temere neînțeleasă.</p>
<p>Nu se gândea la Maria Brădeanu, pe care părea că a uitat-o.</p>
<p>Maria Brădeanu, însă, din clipa în care șezuse aproape de el, nu mai dorea altceva decât să-l vadă iar și să-i vorbească.</p>
<p>Dulcea nebunie, care o cuprinse pe neașteptate, se menținea, ajutată de monotonia vieții pe care i-o oferea casa.</p>
<p>Întâmplarea făcuse ca el să-i vină înainte tocmai în vremea când sufletul ei de femeie se simțise nedreptățit. Apoi frumoasa arătare pierise, senină dinainte-i.  </p>
<p>I se păru că a înțeles că bărbatul său n-o mai iubește. Aceasta fu pentru dânsa pricina unei dureri nemăsurate.</p>
<p>În dragostea ce de la început și pe neașteptate se născuse în ea pentru Corneliu Adrian, cine știe dacă nu fu și acesta un imbold sau cel mai de seamă îndemn?</p>
<p>Și iarăși, cine știe dacă pe lângă dragul firesc al femeii, nu mai era, în această neașteptată patimă, și simțământul de mulțumire al femeii părăsite care se răzbună?</p>
<p>Avea puterea de a răspunde cu aceeași măsură- și egoismul omenesc mai ales cel al femeii, nu cunoaște o mai mare mulțumire.</p>
<p>Dragostea Mariei rămase însă o dragoste fără temei, diafană ca chipul și simțirea ei. Întru începuturile sale nu era tulburată de nicio umbră, și plutea împrejuru-i, prin odăile tăcute prin care trece, pe care aștepta să-l zărească trecând...</p>
<p>Iubirea ei fu dureroasă și adâncă, pentru că era neîmpărtășită.</p>
<p>Și dragostea aceasta-i crește mereu căci nu-l putea vedea pe cel iubit, ci numai numele lui ajungea până la ea scris sub niște versuri care, răsărind dintr-o viață mâhnită și fără liniște, păreau un răspuns la durerea ei nemărturisită și neștiută.</p>
</div>
<div type="chapter" n="6">
<p>Astă seară, după o zi cețoasă, plouă cu nădejde ca la sârșitul toamnei.</p>
<p>Pe trotuarele umede, oamenii trec ca niște umbre; trăsurile aleargă, cu felinarele învăluite ca într-un zăbranic.</p>
<p>Pustiul și noaptea de afară apasă greu asupra sufeltului lui Corneliu Adrian; și când în cele din urmă singurătatea îl făcea să iasă, se suie într-o trăsură care prin cernerea măruntă a stropilor aleargă pe drumul noroios. În curând, pe asfaltul lucios al Căii Victoriei, copitele cailor se izbesc cu un zgomot înnăbușit.</p>
<p>La Teatrul Național, în fața căruia se oprește trăsura, o societate de binefacere a doamnelor din elita Capitalei a organizat o serbare în care se cuprinde și reprezentarea, pentru întâia oară, a unei piese istorice a unui foarte cunoscut scriitor.</p>
<p>Sala e plină de lumină și de strălucirea toaletelor celor mai sus puse doamne din lumea mare.</p>
<p>Așezat în unul din cele dintâi staluri, Adrian are în spatele său pe un cunoscut - un student la medicină - cu care se salută în treacăt. </p>
<p>Împrejur, o scântâietoare risipă de rochii scumpe; piepturile albe ale cămășilor domnilor sclipesc înconjurate de negrul hainele, pieptănături artistice și chipuri pudrate, umeri goi și gâturi albe, hori și giuvaieruri scântâietoare, și deasupra tuturor plutește un parfum tare și amețitor</p>
<p>La un moment, se produce o vie mișcare printre toți cei de față. Toate capetele se întorc, lorgoanele și binoclurile se ridică în dreptul ochilor.</p>
<p>A venit Principesa Maria sub căreia e pusă serbarea festivă de astă seară.</p>
<p>Loja îi e plină de lumină. După ce și-a potrivit puțin părul, Principesa a venit albă, în cadrul draperiilor bogate de catifea, îmbrăcată simplu, dar elegant și pieptănii-i scumpi scânteind în părul cu reflexe gălbui și cu un splendit colier de pere la gât. A înclinat puțin capul, zâmbind, în semn de salutare, și s-a așezat. Când în această atitudine de repaos mușchii feței au încetat de a fi încordați, chipul Principesei asupra căruia sunt ațintite toate privirile celor din sală, pare că are întipărită de suferință. Un gând fugar, un simțămărând de o clipă, își găsește această expresiune exterioară. O doamnă de onoare se așază în stânga sa și spunându-i ceva aproape de ureche, fac ca toată fața să i se lumineze într-un zâmbet, iar ochii albaștri răsfrâng în ei toată lumina din sală.</p>
<p>În vremea aceasta, binoclurile trec din mână în mână, apropiind făptura Principesei de văzul doamnelor ce nu mai contenesc privind-o și șoptindu-și una alteia, cu surâsuri grațioase, cu elegante clătinări din cap.</p>
<p>Adrian ajunge să se simtă cuprins de o ciudată nemulțumire în acest moment și se  gândește la lipsa de exactitate a direcțiunilor de teatre, apoi la Maupassant care vorbește de lupta nervoasă a individului cu sufletul colectiv al mulțimii ce caută să pună stăpânire pe dânsul.</p>
<p>În stânga sa șade un preot tânăr, iar în dreapta un domn gras cu părul alb care de la venire nu și-a întors capul înapoi sau împrejur - nici măcar când a venit Principesa - și care tot citește într-un ziar.</p>
<p>Ridicându-se deodată în picioare, cuprins de aceeași neînțeleasă apăsare, tânărul își îndreptă cercetor privirea spre una din lojele din dreapta sa, ca și cum cineva l-ar fi chemat pe nume.</p>
<p>Și în clipa aceea, liniștit, fără cea mai mică uimire, văzu chipul Doamnei Brădeanu care stă cu ochii ațintiți asupra lui, pârând că îi zâmbește cu zâmbetul său de lumină. Spatele ei, în umbră, străin de tot ce se petrecea în juru-i, Emanoil vorbea cu un bărbat ce-i era aproape.</p>
<p>Când izbuti să dea cu ochii de Corneliu, după arătările Mariei, Brădeanu îi făcu semn să vină la el.</p>
<p>Suflerul intrase în cușcă și clopoțelul răsunase dând de veste că reprezentația e gata să înceapă când Corneliu Adrian cu inima bătându-i de astă dată tare sub stăpânirea acestei întâmplări neașteptate deranja un întreg șir de spectatori care se ridicau vădit nemulțumiți.</p>
<p>Fu un moment ciudat acela în care fiul lui Sever Adrian intră în loja în care se afla Maria Brădeanu.</p>
<p>Cortina se ridicase și sala cufundată în întuneric și tăcere, aștepta într-o liniște profundă, cu ochii pe scenă. Aici un vlăstar de domn bătea la porțile cetății în care tatăl său își avusese palatul, și apăreau oamenii de strajă care prindeau să-l iscodească.</p>
<p>Mâna Mariei Brădeanu tremura atunci când tânarul se aplecă și o sărută.</p>
<p>Emanoil îl prezintă pe convorbitorul său, îi zise bună seara în treacăt și cerându-și iertare îl rugă să țină de urât soției sale; apoi trecând iar în umbră își continuă pe șoptite convorbirea începută.</p>
<p>Nu mai puțin ciudată fu pentru tânărul scriitor clipa următoare, în care Maria, oftând odată din adânc, își sprijini capul pe o mână închizând ochii.</p>
<p>Lângă el, Brădeanu abia șoptind, nu găsea destule cuvinte spre a-și arăta indignarea că voința națiunii fusese nesocotită de capul țării care făcuse crima de a păstra un fel al său de a vedea în împrejurările grele prin care țara trecea.</p>
<p>Pe scenă pribeagul de viță domnească vorbea de sus, în fraze îngrijite,-ca și cum ar fi ținut un discurs,-cu războinicul care aveau să-i fie supuși.</p>
<p>Iar Adrian pricepând întreaga bizarerie a acestei clipe, privea spre femeia ce sta lângă el și neputându-și lua ochii de pe chipul ei îndurerat, în semi-întunericul general se simțea învăluit într-o căldură. Când privi iarăși pe scenă avu deodată convingerea că vecina sa așa de frumoasă și de nenorcită trebuie să-i fie scumpă.</p>
<p>Înțelegea bine că, părăsită și uitată de bărbatul său, ea trebuie să fie nefericită. Un simțimânt de cavalerism și aducerea aminte că Maria Brădeanu îi fusese nespus de aproape în seara când o cunoscuse, îl făcură să-i pară rău că n-a mai venit s-o vadă.</p>
<p>Și în timp ce ea- îmbrăcată într-o rochie de mousseline alb cu dantelă de mătase- urma a sta mută, cu capul sprijinit de mână, ochii îi încercau să prindă ceva din visul ce se desfășura pe scenă, așa de străin din acea clipă.</p>
<p>Depărtatele și slabele lumini ale rampei păreau că-i joacă de figură pe păr, pe gâtu-i de ceară fină, pe mâinile-i goale până la cot. Inima-i bătea rar, slab, viața ei neînsemnată părea că se va stinge într-o ușoară răsuflare așa pierdută în această dulce așteptare a unui fapt neînțeles.</p>
<p>Îl zărise pe Corneliu după ce cercetase cu privirea pe toată sala, cu de-amănuntul; se uitase după el ca și cum se aștepta să-l găsească, dorind să-l vadă așa cum de la o vreme totdeauna și oriunde dorea.</p>
<p>Când a dat de el, când s-a încredințat că el e la câtiva pași, ochii i s-au umplut de o scânteiere ciudată ce venea din adânc, de un foc mistuior și, palidă la față, în gând l-a chemat pe nume.</p>
<p>Iar el s-a întâmplat c-a întors numai de cât capul, răspunzând la chemarea ei, chemare făcută doar în minte... .</p>
<p>Îmbrăcat în negru, ca de obicei, părea că acolo jos, astă seara el e mai străin ca oricând; ochii săi aveau în ei o umbră de tristețe și fața îi era mai tristă ca altădată.</p>
<p>Stând acum lângă el, la o vreme, Maria simți că un val de sânge i se ridică în obraz. Adrian stăruia prea mult cerându-și iertare că și-a nesocotit datoria ce o avea de a căuta s-o mai vadă.  </p>
<p>O clipă, sufletul ei cinstit și vibrător tremură de teamă și de apăsare, gândind ca el poate a aflat, că poate știe zbuciumul prin care a trecut în timpul din urmă. El îi vorbea așa de cald, așa de alipit de ea, încât i se  păru că simțământul pe care voia să-l ascundă până la moarte nu mai era o taină. Și atunci, ca prinsă de valurile repezi ale unei ape furtunoase, ea oftă: E drept, nu ne-am mai văzut de mult... Dar cine e de vină oare?...</p>
<p>Spuse aceste cuvinte cu o intenție specială așa de plină de dorință și de păreri de rău încât tânărul nu răspunse. Nici n-o privi. Înțelese însă că sufletul ei ardea de multă vreme și că-l chema.</p>
<p>Adrian s-ar fi ridicat să plece. Nu putu însă, și rămase pe loc, cuprins de dorința nebună de a-i săruta mâinile.  </p>
<p>Abia când tânărul aduse vorba de însușirile piesei ce se reprezenta, Maria găsi puterea de a-l întreba dacă are de gând să-i facă darea de seamă în ziar. Nu. Astă seară trebuia să fie acolo altcineva care avea această îndatorire; el venise mai mult gonit de singurătate.</p>
<p>În antract, după ce se schimbară câteva vorbe de salutare și se întrebară de sănătate, merseră împreună la bufet.</p>
<p>Maria și Corneliu își reluară îndată locurile și începură o convorbire care, atingând pe Principesă, lumea din sală și apoi piesa ce se reprezintă, se opri asupra scriitorilor și asupra vieții plină de interes a unora.</p>
<p>Tânăra femeie nu găsea un mijloc mai bun spre a-l face pe convorbitorul său să-i povestească despre viață.</p>
<p>Adrian însă era și prea mult simțitor ca să se arate lipsit de măsură și nici nu-și lua niciodata aer în ce privește situația lui de om de litere.</p>
<p>Așa că, neînțelegând gândul Mariei, îi vorbi despre unii scriitori cunoscuți sau despre care citise.</p>
<p>Când îi spunea ceva, tânărul prindea și sorbea cu drag blândețea glasului, căuta mângâierile ochilor ei care îmbrățășau totul cu o stăpânită căldură și mișcată sub această undă a simțirii ascunse, el simțea că-l stăpânește din nou dorința de adineauri, dorința de a-i săruta mâna.</p>
<p>Ridicându-se cu greu, rămase cu privirea pierdută în gol, însă ațintită asupra ei,- văzând-o ca într-un vis, albă și blând-surâzătoare în rochia-i luminoasă.</p>
<p>Când gura mică se miscă, și Maria, de astă dată înțelegătoare a nemărturisirilor lui dureri, îl întreabă - șoptind și ca un zâmbet de mamă îngrijită - unde se gândește și de ce e trist, el simți cum se deșteaptă-n el, limpede și puternica trebuință arzătoare a unui cult, dorința unei venerațiuni, care totdeauna sunt în viața lui ca o nevoie adâncă.</p>
<p>Vorbind, căuta să pună în cuvinte ceva din adorare ce-i cuprinsese sufletul, și așezându-se pe un scaun, îi atinse mâna, din întâmplare, poate. Tânarul își ceru iertare, într-un cuvânt șoptit. Dar mâna ei cutremurată, ca întregu-i, s-a mișcat deodată, parcă fără voie, căutând-o pe a lui și strângând-o</p>
<p>Apoi nu-și mai vorbiră nimic ci rămăseră muți, cu ochii pe scenă, silindu-se să înțeleagă, dar mai ales păzindu-se fiecare de a mai vorbi, ca și cum își spuseseră totul.</p>
<p>Amândoi păreau că-și păstrează niște scumpe comori ale inimii, cu grijă și cu teamă.</p>
<p>Cu o excepțională putere de transpunere și de exaltare a ființei sale întregi, tânărul se simți în această clipă plin de o adevărată și adândcă dragoste pentru Maria Brădeanu.</p>
<p>Se întâmplase ca convorbitorul lui Emanoil, avocatul Naumescu, să aibă aceleași idei, și, în tot timpul, amândoi bărbații nu făcură altceva decât să-și arate indignarea împotriva Regelui, care arătase lămurit că, retrăgându-se guvernul care cârmuia, puterea va fi încredințată altora decât conservatorul democraților.   </p>
<p>Maria, care ca și Adrian suferea din pricina discuției celor doi bărbați, încearcă să le schimbe direcția convorbirii, dar nu izbuti.  </p>
<p>Pentru cei doi vorbitori, piesa și tot ce era împrejurul lor părea că nici nu există.  </p>
<p>După cel de al treilea antraci, ei nu se mai întoarseră în loje, ci rămaseră în bufet, unde găsiseră câțiva partizanti politici.</p>
<p>Și în tot timpul acesta, Maria rămase împreună cu Adrian, amândoi foarte aproape cu corpurile și cu sufletele.</p>
<p>Femeia se simțea cuprinsă de un simțământ care nu se poate asemăna decât cu liniștea pe care ți-o produce trecerea din întuneric într-o lumină vie.</p>
<p>Totuși inima ei bătea grăbit, neliniștită, simțind că va porni deacum spre ținte necunoscute.</p>
<p>Paliditatea chipului i se schimbă din când în când într-un trandafiriu adus de un val de sânge care părea că se înalță până la rădăcina părului și avea porniri din acel loc de primejdie.</p>
<p>Tăceau amândoi, înăbușindu-și simțiri pe care le ghiceau, stăpânindu-și fiecare dorința de-aș pleca fruntea pe umărul celuilalt ca într-un fel de pierdere definitivă.</p>
<p>Uneori, Maria își mișca evantaiul cu o mână, încet, lin, să-și răcorească chipul aprins, și atunci pornea dinspre ea ca o amețitoare adiere parfumată care-l făcea pe Adrian să închidă ochii, aspirând adânc.</p>
<p>Parfumul acesta exalat din evantaiul ce-l ținea în mână, din părul ei, din albul dantelelor sa și din întreaga ei ființă, o producea senzația zguduitoare a unei îmbrățișări pătimașe și-l făcea să se înfioare.</p>
<p>Rămaseră în toată vremea la oarecare distanță unul de celălalt. În loja strâmtă în care ședeau, un scaun de culoare roșie stă între ei, pus acolo cu voința lor, ca barieră, ca o apărare de care aveau nevoi.</p>
<p>Cel de al cincilea act se sfârși, târziu, și la ieșire, singurul fapt că era cu soția o putu hotărî pe Brădeanu să nu rămână în tovărășia unor cunoscuți care aveau de discutat.</p>
<p>Vremea se limpezise afară. Rămăsese o ceață ușoară, ca un fum împrăștiat, și prin depărtări alburii, luna palidă lupta să-și croiască drum.</p>
<p>Se hotărî să meargă pe jos, simțind nevoia de a face mișcare.</p>
<p>Maria și Corneliu, aproape în același timp, se grăbiră să-l întrebe pe Emanoil de noutățile politice pe care le avea.</p>
<p>Amândoi se arătară foarte interesați de situație, deși în sufeltul său fiecare simțea că puțin îi pasă de ea. Făcură forțări spre a vorbi ca oamenii cunoscători în materie politică și când Emanoil, cu aerul său de om care cunoștea totul, le dădu lămuriri. Maria și Adrian ascultară cu un interes pe care niciodată nu-l arătaseră pentru asemenea lucruri. Căci și tânărul și D-na Brădeanu făceau aceasta cu deplină convingere că nu mai au ce-și spune cu conștiința că prin privirea ca și prin instinctiva alegere a mânei unuia către a celuilalt își arătaseră tot ce aveau de arătat.</p>
<p>Noua grupare politică din care făcea parte Emanoil, părea că primise o lovitură dureroasă, încredințarea cârmei țării altei grupări decât acesteia părea a avea pentru noua grupare urmări de o gravitate  ce nu se putea măsura. Moralul se arăta zguduit.</p>
<p>Iată gândurile care decât stăpâninudu-l pe Emanoil, în clipa când ajunseră înaintea porții, îl făceau să intre în casă plin de neliniște și de griji în ce privește evenimentele politice pe care le-ar putea aduce ziua de mâine.   </p>
<p>Maria simțea tremurând în sufeletul ei presimțirea nelămurită a unui noroc pe care chemându-l de nenumărate ori și dorindu-l fără să-l îndepărteze acum când simțea că se apropie, arzând-o ca atingerea unei flăcări.</p>
<p>Această presimțire trezea în ea un farmec care, îndată ce viața ei se va fi statornicit iarăși în formele-i obișnuite avea să-i fie dulce luminător zilele de așteptare și nopțile de părăsire.</p>
<p>Adrian, care nu primi invitația ce i se făcuse de a intra puțin, pleacă singur îngândurat și el.</p>
<p>Un simțimânt pe care nu putea să nu și-l mărturisească acum, îl amețea de fericire și-l făcea să se simtă cuprins de o nețărmurită dragoste de sine-însuși.</p>
<p>Ziua următoare Adrian nu ieși deloc din casă ci stătu închis într-o desăvârșită singurătate. O lumină vie se remarcase peste viața sa umplându-i-o de un farmec nou. Simțea trebuința de a-și spune singur că e fericit și cântă, părându-i rău că nu are mai multe mijloace de a-și aărta adânca armonie ce domnea acum, stăpânind în lumea sa interioară.</p>
<p>Ceru să i se aducă mâncarea sus.</p>
<p>Se temu să se ducă la restaurantul unde mânca de obicei, nevoind să-și mărturisească bucuria către vreun prieten pe care ar fi putut să-l găsească acolo: "Ar însemna să arunc un mărgăritar în noroi", își zise el, gândindu-se că ar putea să se destăinuiască cuiva.</p>
<p>Nimeni pe lume nu trebuia să cunoască această dragoste așa de sfântă și de fermecătoare.</p>
<p>În adevăr, de astădată, la tinerețea anilor săi se adăuga limpede și deplin conștiința depărtării acestei femei, fapt care arunca asupra ei ca un val ce o transfigura: apoi deosebirea dintre starea ei materială și starea sa, printr-un moștenit simț de respect pentru bogășie făceau din dragostea lui un adevărat cult.</p>
<p>Își recunoștea bucuros un mare noroc de a se fi putut apropia de această femeie și de a se fi putut să-i atragă luarea aminte.</p>
<p>Fără să-și mărturisească, dragostea de sine însuși crescu prin aceasta, și egoismul său suferi în cele din urmă înțelegând că nu are putință și nici dreptul să vorbească cuiva despre fericirea sa.</p>
<p>Pentru că Corneliu, cu o facultate proprie numa firilor asemănătoare cu  asta, înțelese în ce fel Maria Brădeanu era strâns legată de el sau că nu-i mai trebuia mult până să fie. Și părea că tocmai din aceasta și nu din altă pricină e și el legat de dânsa.</p>
<p>El răspundea acolo unei chemări ce i se adresa, și se încălzea, se aprindea din focul ce-l găsise acolo arzând. Uita că iarăși acest îndemn, pașii nu i s-ar fi oprit. Reuși însă să creadă că voința lui personală contribuise la determinarea acestui fapt în mod direct și conștient.</p>
<p>După amiază simți o trebuință ciudată, și anume nevoia de a-și analiza simțimântul care-l stăpânea.</p>
<p>Îi era teamă însă că vrând să-și lămurească această fericire și prietenie, totul ar fi pierit și viața i-ar fi rămas iarăși pustie.</p>
<p>Dar în cele din urmă rânduri ce scrisese la studiul său asupra ultimilor ani de mișcare literară în țară, regăsi neliniștea și durerile anânci ale vieții sale din ceasurile în care sosise scrisoarea în urma căreia cunoscute pe Maria.</p>
<p>Clipele trăite în timpul din urmă se deșteptau cu lumea lor de gânduri și cu chipuri și tânărului îi fu cu neputință să le mai oprească din alergarea lor.</p>
<p>O suferință sfâșietoare luă locul bucuriei de adineauri și această nouă simțire își avu începutul în îndoiala sa de dragostea Mariei.</p>
<p>Nu putu acum să nu-și spună că e legat de o femeie care e soția unui prieten al său, femeie frumoasă, trăind într-o lume depărtată de a sa, și care i-a răsărit în cale ca să-i umple sufletul de noi dureri.  </p>
<p>Bunăvoința unei femei bine crescute și cu sufeltul impresionabil și o întâmplătoare atingere a mâinilor lor, privirile ei mișcate, poate de priveliștea de pe scenă sau înainte- iată semnele sigure după care el ghicise o dragoste ce se făcuse pentru el, dragoste ce se născuse pentru el, dragoste pe care o făcuse deodată singurul rost al vieții sale de acum și de totdeauna. Cine putea să-l încredințeze că acastă bunăvoință pe care orice gazdă trebuie să o aibă pentru un tânar  cu oarecare cultură și care niciodată n-a venit cu alte simțiminte decât acelea alea unui simplu cunoscut?...</p>
<p>În ce chip ar putea oare să deschidă vreodată vorba despre comoara de adorație ce se deșteptase în el în seara când oftase, pătrunsă de o durere necunoscută sau cine știe poate chiar de dorul cuiva, care ar putea să nu fie el.</p>
<p>Iată ce chip își aduce aminte un amănunt de cea mai mare însemnătate, amănunt de care i se pare ciudat că l-a ascuns până acum, neîndrăznit să-l scoată înaintea judecății.</p>
<p>În vreo câteva rânduri, în timp ce vorbeau împreună, a avut impresia că nu îl ascultă așteptând să-i vorbească despre altceva, încercând chiar să atingă un alt subiect de convorbire.</p>
<p>Se chinui așa o vreme de câteva ceasuri în care zadarnic încerca să scrie sau să citească.</p>
<p>Vru să stea culcat în pat cu nădejdea că se va liniști, dar fu nevoiit să se ridice numai de cât și să măsoare camera în lung și lat, fumând țogară după țigară.</p>
<p>Era aproape seară când o generașă istovire nervoasă puse capăt pentru câtăva vreme zbuciumului său. Ziua de mâine cu necunoscutul din ea, îl durea ca una ce-l chema la o luptă zguduitoare a întregii sale ființe.</p>
<p>Și de astădată suferința sa luă înfățișarea durerosului simțimânt pe care îl mai cunoscuse de câteva ori în viață, atunci când trebuia să se despartă de oamenii și de locurile în mijlocul cărora trăise o vreme.</p>
<p>Obișnuit să-și dea seama de ceea ce se petrece în sine, căuta să găsească pricinile apăsării sale sufletești din acea clipă și se gândi la debilitatea sa nervoasă, datorită secăturii puterilor aceluia care îi dăduse viața. Gânduri tulburi, probleme sufletești, despre ereditate,-pe care în acest moment încerca- să le verifice asupra sa- îl posomorâră aruncându-l ca într-o amorțeală.</p>
<p>Când se întunecă bine, porni pe străzi fără nicio țintă.</p>
<p>Mânca într-un local zgomotos unde mulțimea grăbită și lumina vie îi măriră simțimântul de singurătate și de  nenorocire. Urmând a merge la întâmplare cu pași rari și fără să vadă pe unde umbla, dorind parcă să fugă cu totul în lume, își dădea seama că are un aer suferind, se și  vedea parcă,cum dorea această suferință, care, înălța sufletul.</p>
<p>Ființa se prinse iarăși a se mări, a lua proporții uriașe în ochii săi proprii însă altfel decât adineauri. Dragostea sa, pe care de pe acum o vedea ursită a fi o dragoste mereu nenorocită, se schimbă într-un simțimânt de izolare din mijlocul mulțimii de care se depărtase, din rândurile căreia părea că s-a rupt pentru totdeauna.</p>
<p>Rătăcind pe străzi singuratice își păru sie-și un exilat. Domn al nopții întunecate își jertfi sufletul întreg pe rugul nobilei și închipuitei sale dureri și vorbi stelelor care sclipeau ca niște ochi de aur din cerul înalt.</p>
<p>Cine știe, poate că era nevoie de această nenorocire, doborâtoare și de neînlăturat, spre a-i liniști viața spre a-i potoli nebuneștele aventuri și a face din el un om întreg!</p>
<p>El pricepe bine că viața îi e legată strâns și pentru totdeauna de această femeie care, în frumusețea ei duioasă și strălucită, vi fi tot mereu departe fără să-și mai aducă vreodată aminte de el.</p>
<p>La ce-ar mai căuta s-o vadă, când știe bine că ar fi să-și sfâșie sufletu-n zadar?...</p>
<p>Are să-i îngroape chipul în mâna sa care va deveni astfel un altar al iubirii prea înalte și pline de dureri. Și în fiecare seară rugăciunea ce va adresa acestei icoane va fi plânsul său de om singur, a cărui tinerețe și viață întreagă vor trece lipsite de orice căldură și de orice rază de noroc....</p>
<p>Corneliu se oprise în loc și respira foarte grăbit gândindu-se astfel, aproape se îneca. Deodată simți pe obraz o picătură fierbinte, într-o atingere repede.</p>
<p>Dacă nu și-ar fi zis că un fulg leneș de zăpadă venind de sus din cerul de sticlă, s-a rătăcit și s-a topit atingându-se de focul obrazului său...</p>
<p>Nu, n-are să se mai ducă s-o vadă, deși dorința aceasta îi copleșește sufletul...</p>
<p>Dacă el fuge acum de străzile singuratice din care pare că nu mai știe să iasă și dacă s-a hotărât să treacă pe la geamul casei în care ea trăiește, o face numai ca să-și dea seama mai bine de durerea înduioșătoare și sfântă de i-a fost dat să-l zdrobească în viața aceasta, o face numai ca să-și spună încă o dată și să se încredințeze că nu are nimic de nădăjduit.</p>
<p>După cele două trăsuri ce stau în fața porții lui Bădulescu și după geamurile luminate ale salonului, se vede că are lume.</p>
<p>Umbre tremură trecând în fugă și conturându-se pe perdele, se ridică sau se așează, iar Corneliu Adrian stând nemișcat pe trotuarul opus așteaptă să vadă umbra ei. Nu-și dă seama că i-au înghețat picioarele și că au trecut zece minunte de când tot privește umbrele ce joacă pe pânza perdelelor.</p>
<p>Deodată tresare. Iat-o! E sigur că e ea. O siluetă subțire și înaltă, cu spatele spre stradă. I se pare că-i vede chipul de copilă zâmbind celor de față prietenește călduros și cu o nespusă grație, cum nimeni nu mai zâmbește pe lume. Prima lui grijă este să se ascundă, grăbit, înapoia unui pom,- ca și cum ea ar fi putut să-l vadă.</p>
<p>Ochii lui o sorb și-i tremură sunetul să n-o scape, iar mintea i-o înfățișează întreagă, așa cum o văzuse, albă toată și blândă, stând în picioare la măsuța din mijloc, rânduind cu mâna-i fină ceștile de ceai pe tava al cărui alb strălucior sclipește sub lumina lampei. Își apleacă acum capul spre dreapta. A pierit! O, fericitoare și-ndreptată arătare!...</p>
<p>Cu chipul îndurerat și cu ochii în foc, înălțat în vârful picioarelor, așa a rămas tânărul, cu privirea țintă spre geamul care strălucea viu în negura aspră a nopții de iarnă.</p>
<p>Când, după câțiva pași, oprindu-se și-a aruncat ochii înapoi să mai vadă o dată casa, a rămas uimit; din crengile negre și subțiri ale unui pom de la poartă, luna mare, galbenă și turtită ca de o lovitură de pumn, îl cerceta cu o privire plină parcă de păreri de rău, de o durere adâncă ce nu se poate spune.</p>
<p>Nebunia începuse în sufletul singurului fiu al lui Sever Adrian. El se întoarse acasă pășind repede cu noaptea-n sunet și cu ochii înotând ca într-o apă fierbinte.</p>
</div>
<div type="chapter" n="7">
<p>Lupta Mariei Brădeanu cu patima care punea stăpânire pe ea fu de la început o luptă plină de curaj și de sfâșiere sufletească.</p>
<p>Femeia cinstită, pusă înaintea primejdiei, pe care o chemase fără voia ei și care acum era la un pas de ea, se răsvrătise și voia să fugă departe, să rămână ascunsă și să ispășească-n tăcere și-n lacrimi multe greșeala inimii ei.</p>
<p>O milă nesfărșită o cuprinse de omul care-i era soț neștiutor.</p>
<p>Îl învăluise în privirile-i de femeie vinovată.</p>
<p>Și-și mărturisise păcatul de zece ori într-o zi, deznădăjduită că el nu vede, nu înțelege.</p>
<p>Se scufundase cu îndârjire în tot ceea ce e grijă măruntă și istovitoare într-o casă.</p>
<p>Dar își dădu curând seama că, neajutată de nimeni, lupta ei e luptă zadarnică.</p>
<p>Și nu se mai împotrivi, în cele din urmă. Păcatul visului o cuprinsese de lumină și parfum.</p>
<p>Întreaga-i viață luase o înfățișare nouă necunoscută până atunci, - din clipa când privirea sa se țintise plină de dureri nemărturisite asupra privirii lui Adrian.</p>
<p>Glasul ei de atunci, plin de mâhniri și dorințe care creșteau în taină, o făcuse să-și dea seama că iubirea învinsese slaba-i voință de femeie.</p>
<p>Și din seara aceea neuitată în care el îi făcuse așa de aproape, fiecare lucru din afară, fiecare gând al ei avea un farmec misterios ca și cum tot ce vedea, tot ce simțea sau cugeta, era făcut numai prin sufletul, prin ochii și prin ființa lui Corneliu. Ființa lui îi era întotdeauna aproape.</p>
<p>E adevărat că Doamna Brădeanu simți o mare greutate dându-și seama că trebuie totuși să trăiască viața de până acum care i se părea nespus de searbădă și de mărginiți.</p>
<p>Ea dori o viață mai plină de ființa ei, care până azi ocupase un loc așa de neînsemnat, mai plină de bucurii noi sufletului său, plină de simțirile neașteptate și tulburătoare ale femeii care iubește.</p>
<p>Această lume nouă și plină de un farmec pe care-l ghicea și-l simțea atrăgător ca o dulce otravă ce omoară încet și cu visuri dulci, nu-i dăduse însă puterea să pășească spre dânsa fără să tremure.</p>
<p>Ea fusese cuprinsă, cum arătarăm de o grijă mare.</p>
<p>Și viața ei lăuntrică, înflorat, se trezi în încordări și rătăciri nesfârșite.</p>
<p>A doua zi după ce-l văzuse pe Corneliu la teatru, avu impresia că sub picioarele sale s-a deschis o prăpastie pe care dintr-un moment în altul o mână din afară putea s-o desfacă larg încât s-o înghită pentru totdeauna.</p>
<p>Conștiința acestei primejdii creștea încet cu cât creștea bănuiala că Adrian a înțeles-o și o iubește și el.</p>
<p>Încearcă în cele din urmă să se liniștească spunându-și că va fi tare.</p>
<p>Înțelegea că nu va putea să se lipească de Adrian și de iubirea lui, fără de care credea că viața i-ar fi lipsită de singura lumină.</p>
<p>Dimpotrivă, va căuta să-l vadă, din când în când și să-i vorbească, dar îi va fi întotdeuna o prietenă și nimic mai mult.  </p>
<p>Hotărârea de a-l ține pe Adrian la o anumită depărtare, ascunzând față de el simțirea care o stăpânea, fu singura și cea dintâi hotărâre puternică pe care o luă în liniștita sa viață ce până acum trecuse lipsită de simțiri tari și de situații serioase.</p>
<p>Spre a nu-și călca această hotărâre, își întrebuința toate mijloacele ce le avea la îndemână.</p>
<p>Mai întâi, grija care o cuprinse o făcu să se cufunde într-o mare tăcere.</p>
<p>Își măsură vorbele ce rostea, temându-se parcă pururea ca nu cumva cineva din cei ce-i erau aproape să priceapă taina plină de durere pe care o ascundea, exaltarea ei fericită.</p>
<p>Ținu apoi casa deschisă, primind și făcând vizite prietenelor de demult și celor pe care și le făcu în urmă. Cu mult entuziasm primi să figureze într-o societate de doamnă a cărei scop era păstrarea religiei și dezvoltarea simțimântului național.</p>
<p>Nu trebui însă multă vreme până când să găsească aceste preocupări mai apăsătoare pentru starea ei de suferință.</p>
<p>Rămase acum în casă, a cărei grijă o purta foarte de aproape, ocupându-se de lucrurile cele mai neînsemnate care până atunci nici nu se gândise măcar.</p>
<p>Ținu de scurt servitorii. Începu să picteze și să brodeze și rămase ceasuri întregi la pian unde sufletul îi era totdeauna în voie și ochii umezi.</p>
<p>Prinsese multă dragoste de acest instrument, cu care în anumite ceasuri părea că vine să vorbească. Nu izbutea însă să găsească bucăți triste care, deșteptându-i amintiri din trecutul senin și frumos, o umpleau de durere acum când pacea inimii sale era dusă pentru totdeauna.</p>
<p>Inima ei închisă plângea în aceste melodii; notele se alăturau de la sine când grave, prelungi, amare, când subțiri, cristaline, mărunte, repezi ca un hohot de plâns o asemenea melodie, Emanoil, stând în birou, păru că înțelege neliniștea femeii sale.</p>
<p>Fără să fi fost auzit de Maria, el se opri în pragul salonașului și o privi cum ședea cu spatele spre usă, cu capul sprijinit pe o mână-și desigur cu ochii plini de lacrimi.</p>
<p>Apropiindu-se el îi puse ușor mâna pe umăr.</p>
<p>Femeia tresări ca și cum ar fi fost surprinsă în cea mai vinovată atitudine și se ridică deodată, palidă, privindu-l cu niște ochi ce păreau că se roagă de iertare.</p>
<p>Draga mea,- îi zise bărbatul așezându-se pe un scaun și stând și el lângă dânsa,- tu suferi. Lucru se vede bine atât din atitudinea ta cât și din faptul că-ți plac asemenea bucăți ciudate.</p>
<p>Femeia încearcă să zâmbească să-l încredințeze de contrariu.</p>
<p>Cum îi zice acestei romanțe? întreabă Emanoil.</p>
<p>De astădată Maria ridică din umeri cu hotărâre.</p>
<p>N-are nume, răspunse ea, dar ar putea foarte bine să se numească "Dorința morții."</p>
<p>Răspunsul acesta îl nemulțumi pe Brădeanu care, ghicind complexitatea stării de suflet a femeii sale, nu se putea opri la pricinile ei.</p>
<p>Frământările sufletești, mai ales cele ale sufletelor de femei, erau lucruri pe care el, oricâtă bunăvoință ar fi avut, nu c-ar fi putut percepe și nici admite.</p>
<p>Fu de părere că Maria citește prea multe romane sentimentale din care pricină și-a zdruciunat sistemul nervos. O sfătui să iasă regulat în fiecare zi, să nu mai citească.</p>
<p>Atunci femeia își chinui mintea și găsi mereu nimicuri interesante cu care-și trecea ziua și parte din noapte, nădăjduind mereu că în cele din urmă va izbuti să-năbușe încă glasul inimii care-și cerea drepturile așa de târziu și cu atâta putere necruțătoare.</p>
<p>Nu avu niciodată curajul de a-și mărturisi fățiș, un gând dulce și plin de teamă pe care-l simțea totuși, dormind în adâncul ființei sale, gând care nu se potrivea deloc cu lupta deznădăjduită pe care o ducea. Ar fi durut-o neînchipuit de mult fără ar fi reușit în această luptă, dacă s-ar fi strâns în inima sa această dragoste vinovată care părea totuși că-i umple viața de o curățenie și de o înălțare nebănuită până atunci.</p>
<p>Adeseori, după un șir de nopți nedormite, pierdute în visări durereroase, care  părea că firea întreagă i s-a pierdut și că întreaga ei ființă plutește acum pe deasupra lumii de care nu o mai leagă nimic, ar fi voit să se despartă definitiv.</p>
<p>Lupta aceasta nervoasă îi alungară o ușoară rumeneală a obrazului și-i citise ochii din cap, stingându-le încetul cu încetul lmina strălucitoare.</p>
<p>Gura mică i se făcu și mai mică, vrând parcă să nu se mai deschidă făcându-se să nu mărturisească lumii nimic din nebunie c-ar fi făcut să deschidă prăpastia ce-i stă sub picioare.</p>
<p>Domoala ei privire căuta acum numai în gol, în vreme ce, călcând cu grijă, nenorocita se temea să nu deștepte o umbră dușmană care nu mai voiau să slăbească de fel, urmărind-o ziua si noaptea fără încetare.</p>
<p>Maria se trudi câtăva vreme până să înțeleagă că această ființă dușmană nu era decât bărbatul său.</p>
<p>Din ziua când acesta îi vorbise înainte să afle pricina suferinței sale, femeia îi văzu ochii străini și obosiți, care urmărindu-i fiecare mișcare și înțelegând-o îi cereau socoteală.</p>
<p>Vedenia aceasta urmă s-o tulubre și să-i apară foarte puternice, femeia îl vedea aievea pe Emanoil  cu chipul lui aspru și slăbit, cu bărbia ascuțită. Soțul avea, pentru starea ei nervoasă și normală, înfățișarea unui dușman care știind foare bine că e prea târziu, a vrut totuși să-i ceară un lucru lăsat în păstrare.</p>
<p>Simțimântul acesta ajunse la Maria din ce în ce mai puternic, încât, tremurând cand auzea pașii bărbatului său, se gândea să scape de el, să se scundă.</p>
<p>Emanoil Brădeanu însă nu vedea și nu simțea nimic. Avea omul atâtea treburi pe cap, încât foarte greu s-ar fi putut hotărî să piardă vremea pentru niște toane femeiești. Pe urmă i se părea că Maria care nu mai era un copil și care avea destulă libertate, n-avea nicio nevoie de înfrijirile sale.</p>
<p>Soția sa se simțea uneori cuprinsă de o adâncă milă disprețuitoare pentru el care trăia o viață așa de searbădă și de chinuită. Ori i se pare că sigur ea e vinovată de nenorocirea sa și a bărbatlui său, pe care n-a știut cum s-o înțeleagă.</p>
<p>Și atunci o cuprindea o nesfârșită părere de rău că în clipa când a întrebat-o de ce suferă, ea n-a avut puterea să-i mărturisească totul.</p>
<p>Când durerea o stăpânea prea mult și dorința de a scăpa de acest chin era mai mare, își privea soțul în ochi cu o privirea stranie și plină de neliniște arzătoare.</p>
<p>Așteaptă atunci ca el s-o întrebe dacă odată ce are, pentru că arucându-i-se la picioare, să-i spună totul, pentru că încet-încet chipul dorit al lui Corneliu gonea din sufletu-i figura aspră și cercetătoare a bărbatului său, arătându-i-se iarăși ca odinioară, începutul și sfârșitul a tot ce viața sa a fost sau ar fi dorit să fie. Lucrul acesta i se întâmplase în câteva rânduri  când făcuse singură și căzuse pe gânduri. Și tresărise, înspăimântată când se surprinse în acele clipe, sufletul plin de-o vie bucurie.</p>
<p>Emanoil însă nu văzu nici nu întrebă. Iar soția sa n-avu puterea să-l oprească în loc să-și mărturisească vina.</p>
<p>Ea plânse îndelung cu capul îngropat în perne. Apoi  această fază a crizei sale trecu, făcând loc unei răzvrătiri a sufletului ei cinstit și neștiutor care voia cu orice chip să ia o hotărâre.</p>
<p>Îi fu rușine că nu s-a gândit mai de mult la aceasta.</p>
<p>Maria, ajunsă în acest punct, își făcu iluzii asupra tăriei sale, Se crezu destul de puternică spre a plânge nevăzută de cei dimprejur și a ascunde tăria patimei acestuia.</p>
<p>O întâmplare lovi cu putere, răni conștiința ei rătăcită pe cărări întunecoase. Bărbatul îi comunică într-o zi că se duce să-l vadă pe Adrian, despre care a auzit că de câteva zile e bolnav în casă.</p>
<p>Și printr-o amăgitoare părere, care în mintea sa lua înfățiarea unei sănătoase judecăți, femeia ajunse să ia o hotărâre de care trebuia să se păzească mai mult decât de oricare altă, o hotărâre care însemna întâiul pas făcut spre pierzanie.</p>
<p>Având ca punct de sprijin tocmai această falsă judecată pe care o vedea ca o dovadă de tărie în chip instinctiv ca simți nevoia de a-i vorbi lui Corneliu Adrian.</p>
<p>Și când nu mai putu scoate din sufletul său această hotărâre, mintea sa se făcu s-o justifice, s-o arate ca bună și de neînlăturat. Pentru aceasta, simți nevoia de a ști ce anume are să-i vorbească tânărului.</p>
<p>Lămurindu-i cât mai bine cu putință mărturisindu-i durerea ei și tăcerea legată care o apropie de el, căzând la pieptul său, la picioarele lui- așa cum doar o inimă o îndeamna să se facă- înemna să se piardă, să moară.</p>
<p>Atunci, de ce să se ducă spre el?</p>
<p>Nu încolți deloc în mintea sa gândul că putea prea bine să nu se ducă de fel, că nimeni și nimic n-o silește.</p>
<p>Ci primind din nou cu bună și neapărată această trebuință de a alerga să-i vadă și să-i vorbească, își spuse că arătându-i nenorocirea sa, va găsi puterea de a-l ruga să plece, să nu-i mai vină niciodată în casă, nici să-i mai iasă în cale.</p>
<p>Era încredințată în această clipă, că fără să plângă, va avea tăria de a face apel la sufletul lui pe care îl credea ales și a-i cere din acea zi drumurile lor să apuce în două părți deosebite, ducându-l pe fiecare în altă parte, cu amintirile și cu fericitoarea sa iluzie.</p>
<p> Hotărârea aceasta, cu toate hotărârile luate după un îndelung zbucium sufletesc, avu darul s-o liniștească. Se simți mai ușurată. Fu acum ca o corabie fără pânză și fără cârmă, care, deși în primejdia de a fi azvârlită și înghițită de furtună, nu mai e totuși ținută de un vârtej năprasnic care amenință s-o sfărâme în loc.</p>
<p>Ea luneca acum înainte pe valuri. Încotro, Dumnezeu știa.</p>
<p>Lupta se sfârșise.</p>
<p>Printre lacrimi, Maria Brădeanu încerca să-și facă curaj, încredințându-se că va avea puterea să iasă învingătoare, în vreme ce un glas dinăuntru îi spunea că totul e pierdut.</p>
<p>Glasul acesta părea uneori că e chiar glasul lui Corneliu, care, chemat în voie, în această clipă, de către sufletul ei în delir, sta în pragul ușii privind spre ea cu ochii lui mari, negri și tăcuți cari cuprindeau în ei o lume de dorințe triste, o lume de fericiri visate.</p>
<p>Simțământul de ușurare al Mariei o îndemnă în cele de pe urmă să iasă din casă.</p>
<p>O apucă dorul de aer și de oameni pe care părea că nu i-a mai văzut de o veșnicie.</p>
<p>Toată noaptea ninsese. Drumurile erau acum acoperite de un strat gros de zăpadă care strălucea sub lumina slabă a soarelui.</p>
<p>Pe la ceasurile trei după amiază, Maria ceru sania să meargă spre șosea.</p>
<p>Aici, vreme de două ceasuri, o lume sănătoasă și plină de viață vorbi sufletul ei chinuit. Fu mulțumită de faptul că găsi natura adormită sub valul ei alb, - găsind o asemănare între aceasta și starea inimii ei bolnave.</p>
<p>Aerul rece îi readuse roșul obrajilor palizi și umezeala ochilor uscați de veghe; gura îi lumină tot chipul într-un zâmbet sfios; ciripitul unui stol de vrăbii gureșe și sclipirea zăpezii îi înseninase sufletul.</p>
<p>O surpriză cu totul neașteptată îi era pregătită însă Doamnei Brădeanu la întoarcerea acasă.</p>
<p>Adrian fusese pe acolo cu un an înainte și voise să-i vorbească.</p>
<p>Venind, o întrebare întâi de Emanoil, cum și era firesc. Aflând însă că aceasta nu-i acasă, ceruse servitorului să-l anunțe Doamnei. Când auzise că Doamna a ieșit singură cu sania și că, probabil, s-a dus la șosea, se arătase, parcă foarte mirat.</p>
<p>În urmă voise să lase o cartă de vizită pe care scrisese ceva, dar și-a luat seama și a plecat.</p>
<p>Tulburarea Mariei, fu de astădată fără seamăn. Din nou, ziua de mâine o apăsă cu durerile pe care i le pricinuia o nebunie împotriva căreia lupta atâta.</p>
<p>Lipsa sa de acasă îi apăru ca pricina unei nenorociri de neînlăturat, fără ca totuși să-și dea seama de ce anume.</p>
<p>Avea conștiința că a pierdut pentru totdeauna un prilej în care ar fi luat o hotărâre ce i-ar fi limpezit definitiv situația și care ar fi scăpat-o de cea mai grea povară pe care a simțit-o vreodată. Căci iubirea pentru Adrian tresărea din nou cu putere în sufletul ei.</p>
<p>Emanoil, care astă seară se întâmplase să vină de vreme acasă, fie ca fu mai puțin prins de gândurile sale, fie că fu izbit de atitudinea femeii sale, o întrebă din care pricină a şi ieșit astăzi după amiază, voind să mai respire.</p>
<p>În vreme ce Brădeanu îi făcea de astă dată stăruitor propunerea pe care i-o mai făcuse și rândul trecut, - de a se duce undeva să petreacă iarna, de pildă la Nizza, - femeia se retrase în camera sa, unde se lăsă în prada unei arzătoare păreri de rău.</p>
<p>Dacă ar fi fost acasă, ar fi putut da ochii cu Adrian şi, demnă cum şi-a spus de atâtea ori că e datoria sa să fie, i-ar fi ținut scurta dar mişcătoarea cuvântare pe care şi-a spus-o în gând de douăzeci de ori poate până acum. La urmă, cu un gest mândru, cu capul sus ca o regină i-ar fi strâns mâna, zicându-i adio, pentru totdeauna.</p>
<p>Așa se gândea Doamna Brădeanu simțind că-i arde capul și că-i tremură tot corpul. La răstimpuri, o dureroasă îndoială părea că vrea s-o cuprindă.</p>
<p>Momentul hotărâtor al luptei fusese așa de aproape şi el făcea să încolțească acum în inima femeii teama că s-ar fi putut să n-aibă curajul să zică acest adio.</p>
<p>Și, la îndoiala aceasta care făcea să-i bată inima repede, adăugându-se iarăși gândul că s-ar fi putut totuşi să-și recâştige liniştea vieții, suferința ei creștea într-un chip sfâşietor.</p>
<p>Ce-o fi vrut să scrie?...</p>
<p>Iată o întrebare care o face pe Doamna Brădeanu să se oprească și să cugete îndelung. E ușor de crezut că nimic altceva decât două-trei vorbe de salutare.</p>
<p>Dar inima ei, lăsând să vorbească într-însa nelipsitul şi nemărginitul! Amor propriu al femeii care iubeşte, îi spunea limpede că s-ar fi putut să ia vorba şi de altceva.</p>
<p>O curiozitate nemăsurată şi aproape convingerea că ar fi avut dovada că Adrian o iubeşte, umplură de astă dată întreaga ființă a Mariei, luând focul oricărui simţământ de mai înainte.</p>
<p>Ce-o fi vrut să scrie? se întreba ea pentru a zecea oară, ridicându-se şi apoi aşezându-se din nou.</p>
<p>Deodată se opri în loc, stătu o clipă pe gânduri, apoi dădu fuga la Emanoil care era în birou.</p>
<p>Acesta, plecat deasupra unor hârtii, nici nu o simți când intră.</p>
<p>Te întrerup, îi zise Maria, încercând să zâmbească.</p>
<p>Bărbatul întoarse capul, aproape cu mirare şi-i arătă un scaun.</p>
<p>Dă-mi voie să te întreb dacă eşti ocupat astăzi seară.</p>
<p>Cu nimic, îi răspunse Brădeanu, dar de ce mă întrebi?</p>
<p>Doamna Brădeanu stătu câteva clipe la gânduri vrând parcă să găsească cuvintele.</p>
<p>Mi s-a făcut dor de muzică şi aş voi să mai văd ceva lume, să mă mişc, zise ea, silindu-se din nou să zâmbească.</p>
<p>Ştii că şi mie îmi place muzica...</p>
<p>De aceea voiam să te rog, dacă ai vrea să ieşim puțin astăzi seară.</p>
<p>Brădeanu fu fericit de această propunere, deoarece şi el ar fi dorit să iasă.</p>
<p>Bucuros, răspunse el, stăpânindu-şi un căscat. Numai dă-mi voie să-ți fac și eu o rugăminte. Îmbracă-te repede.</p>
<p>Mai am astăzi seară în oraș, adăugă ea, și rosti numele unui restaurant din calea Victoriei, unde cântă o orchestră renumită.</p>
<p>Doamna Brădeanu e gata. În fața oglinzii își trece pudră pe obraz și își potrivește o șuviță de păr care-i cade pe față. Ochii îi licăresc și parcă privesc în gol. Mintea ei călătorește prin lumi depărtate, întrebându-se din nou:</p>
<p>Ce-o fi vrut să scrie?...</p>
<p>Când Emanoil se așeză lângă ea la sanie și caii porniră în fugă, Maria se miră de curajul său și simți că-i ard obrajii.</p>
<p>Pentru că voia să-l vadă pe Adrian, se ducea la acel restaurant, nu pentru că dorea să audă reputata orchestră ce cânta acolo, ci fiindcă își adusese aminte că Adrian îi spusese că el de obicei mănâncă seara acolo.</p>
<p>Dorea acum cu patimă să-l zărească la o masă, ca din întâmplare, și să-i poată vorbi.</p>
<p>Era hotărâtă că mâine să se ducă din nou, dacă nu l-ar fi putut vedea astăzi seară. S-ar fi dus o săptămână de-a rândul, poate. </p>
<p>Și de n-ar avea norocul să-l întâlnească astăzi, se va simți totuși bucuroasă să cunoască locurile în care el își trăia parte din viață, să stea pe unul din scaunele pe care el ședea, să respire din aerul pe care-l respira el.</p>
<p>Ce voise să-i scrie Corneliu Adrian?</p>
<p>La drept vorbind, nu voise să-i scrie nimic. Zbuciumul prin care trecuse și pe care-l cunoaștem, urmase să-l stăpânească în celelalte două zile, sub înfățișări mai mult sau mai puțin asemănătoare.</p>
<p>El văzuse curând nimicindu-i-se tarea hotărâre de a nu mai vedea pe Doamna Brădeanu de care-l lega o dragoste atât de aprinsă.</p>
<p>Și avu de luptat acum tocmai împotriva acestei vii dorințe de a o vedea, temându-se ca nu cumva să-și destăinuie sufletul.</p>
<p>Îndoiala încă îl stăpânea când a pornit spre ea dornic s-o vadă, dar hotărât să nu rămână mai mult decât timpul trebuincios spre a-i zice bună ziua și a da noutăți despre sănătatea ei și a lui Emanoil.</p>
<p>Când a ajuns însă și-a aflat de la servitori că Doamna a ieșit de aproape două ceasuri și că sania a dus-o la șosea, s-a produs în sufletul lui o zguduire nervoasă neașteptată, o învălmășeală ciudată.</p>
<p>Și anume, și-a spus întâi că speranța cea mai frumoasă pe care aproape plângând a ascuns-o în cea mai mare taină în adâncul inimii sale frământate - speranța că Maria, poate, în singurătatea ei se gândește la el - a fost o rușinată prostie. Amorul său propriu stimula o mare mângâiere în păstrarea acelei nădejdi până în clipa din urmă când avea să se convingă poate că visul său e o realitate.</p>
<p>Acum vede cât s-a înșelat lăsând acest gând să răsară cald în inima sa.</p>
<p>Faptul că această femeie iese singură să se plimbe cu sania la șosea, de bună seamă e o dovadă că nu poate fi vorba de suferință din pricina dragostei.</p>
<p>Fondul de răutate care doarme la baza oricărei vieți omenești s-a ridicat deodată îndemnându-l să-i scrie două rânduri.</p>
<p>Repede, însă, tânărul a înțeles că gestul nu e demn, și, scriind, îi arată Doamnei Brădeanu că având astăzi drum spre ea, a trecut cu dorința de a-i zice bună ziua.</p>
<p>Spunea aceste ultime cuvinte cu credința că ele pot fi o mustrare, - prin aceea că ar umple-o poate de păreri de rău.</p>
<p>Când întinse servitorului plicul, își luă seama, și-l lăsă în buzunar, spunându-și cu răutate că e de prisos o politețe ca aceasta.</p>
<p>A plecat clătinând capul și zâmbind cu amărăciune, ca omul care a întâmpinat una din cele mai mari deziluzii.</p>
<p>Orgoliul și egoismul care-l stăpâneau se arătau acum limpede sub forma neașteptată a acestei păreri de rău.</p>
<p>Mintea s-a exaltat - o învinovăți de-a dreptul pe Maria Brădeanu pentru singura pricină că n-a găsit-o plânsă și suferind de dorul lui, - așa cum își închipuise și cum i se părea că ar fi trebuit s-o găsească.</p>
<p>Ar fi trebuit s-o găsească bolnavă. El nu i-ar fi mărturisit nimic, dar ar fi citit în ochii Mariei o nemărginită și pătimașă înclinație pentru el. Atâta i-ar fi ajuns.</p>
<p>I se părea că are un drept necontestat la acesta. Așteptările îi fuseseră însă înșelate, și acum, disprețuind firea Mariei pe care o găsea ușuratică, tânărul scriitor disprețuia tot neamul femeiesc laolaltă.</p>
<p>Chipul în care căuta mai pe urmă să se mângâie îi fu un nou izvor de durere. N-avea să se mai ducă niciodată pe Brădeanu. Ce să mai caute în casa aceasta în care i s-a dat o lovitură așa de crudă și în care a învățat să cunoască ce femei trebuie să pui pe simțirea unei femei?...</p>
<p>În această stare de spirit, după vreun ceas de rătăcire, Adrian se simți bucuros observând că e ceasul mesei.</p>
<p>Intrând în restaurantul unde mânca uneori seara, se așeză la una din mesele încăperii din fund, în care, din sala din față, întră suind trei sau patru trepte de parchet. Se ridică de la masa unde se așezase, simțind că astăzi seară nu va putea rămâne singur: privind împrejurul său apoi, se fixă la o masă unde erau trei prieteni, studenți de care în această clipă se simți foarte apropiat.</p>
<p>Ca un nenorocit în dragoste ce era, noul venit vorbi celor trei prieteni pretențios și enigmatic, și se crezu în drept să bea mult.</p>
<p>Părând că-i respectă durerea de care-l vedeau stăpânit și pe care parcă o înțelegeau, cei trei tineri. Își aduseră și ei aminte de prieteni de acum sau de altădată care i-au făcut sau ar fi putut să-i facă să sufere, și toți patru se porniră pe vorbărie și băutură.</p>
<p>În vreme ce mâncau, vinul negru venea în sticle bășicate însoțite de maxime latinești, de urări nemțești. Sticlele  se goleau în ciocniri grăbite și uitarea, gonind filosofia pesimistă, făcea loc veselei celor ce stau la masa lui Adrian.</p>
<p>În toată încăperea aceasta plină numai de bărbați care mai mult beau decât mâncau, - cei ce mâncau, ședeau în salonul de jos, - singur Corneliu era în sufletul posomorât.</p>
<p>Cei patru prieteni erau la al treilea rând de sticle când Maria și Emanoil Brădeanu intrară în salonul de jos, plin de lumină. La mesele așternute în blănuri scumpe și în țoalele luxoase, stau alături de ofițeri și de domni îngrijiți.</p>
<p>Sunt de asemenea aici artiști și oameni de litere, care și-au făcut un punct de întâlnire în acest local.</p>
<p>Masa pe care Doamna și Domnul Brădeanu o găsiră liberă era aproape de intrare în sala de sus, - aceea a băutorilor.</p>
<p>Lăutarii alergau cu arcușul pe coarde, tremurându-l subțire și repede-repede. Cântau în vreme ce Maria, cercetând cu privirea întregul salon, încredințată că Adrian nu-i acolo, se întreba din nou:</p>
<p>Ce-o fi vrut să scrie?</p>
<p>Deasupra mesei celor patru tineri părea c-a început să se coboare de sus ca o ceață, în vreme ce pe ochii acestora se așeză un fel de abur. Luptând cu această toropeală, tinerii vorbesc din ce în ce mai tare, de parcă ar fi la cine știe ce depărtare unul de altul, și inimile li se umplu de o veselie zgomotoasă și îndrăzneață.</p>
<p>Împrejurul lor, cu cât trece vremea, cu atât se ridică glasurile mai tare și se face mai des fumul de tutun, în această încăpere a cărei căldură se ridică de-a dreptul la cap.</p>
<p>Corneliu alături de ceilalți trei prieteni care acum vorbesc în gura mare, întâmpină o mare greutate străduindu-se să-și păstreze figura de om suferind, fără de care simte cu părere de rău că ar cădea în vulgaritate. Și soarbe mereu, înghiți în silă, spre a nu rămâne mai prejos dacă: tovarășii săi, - deși de multă vreme știe că el nu poate să stea.</p>
<p>Tinerii se râd vorbind mereu zgomotos, lovind câte unu cu pumnul în masă, spre a da mai multă greutate spuselor sale.</p>
<p>Despre ce poate vorbi tinerețea în asemenea ceasuri, dacă nu de femei?</p>
<p>În chipul cel mai natural, s-a ajuns la subiectul acesta, pe care nimeni nu l-a căutat anume.</p>
<p>La un moment dat, când vinul care i-a împăienjenit ochii și l-a înfierbântat, simțind că nu mai poate păstra înfățișarea distinsă și rezervată ce ți-o dă stăpânirea unei dureri adânci și nemărturisite. Corneliu Adrian spune două vorbe, golește un pahar până în fund și izbucnește într-un hohot de râs, căruia îi urmează un ropot de aplauze, o ploaie de vorbe crude la adresa femeilor, și apoi iar un potop de plâns.</p>
<p>Și e atunci o ploaie de cruzime, aruncată asupra femeilor a căror dragoste plătită o cunoscuseră.</p>
<p>Bărbații de pe la mesele apropiate observă în treacăt, subliniind cu un zâmbet, această explozie de durere și de animalitate bărbătească exaltată de alcool.</p>
<p>Cu amândouă coatele sprijinite de masă și cu ochii în paharul gol de dinainte, Adrian e stăpânit acum de o stare destul de suflet cu adevărat bolnăvicioasă, simte nevoia să strige din răsuflări și să bată cu pumnul în masă. Această nevoie e izvorâtă din neîmplinitele-i lui dorințe din vremea din urmă, din bolnăvicioasele-i istoviri sentimentale împotriva cărora puterea înfocată a vârstei se ridică acum. Ea e pricinuită la sfârșit, faptele petrecute în acea zi, toate carte, - socotea el, - îi dădea dreptul să disprețuiască pe femei.</p>
<p>Glasurile tari, îndârjite, ale bărbaților de lângă el îl încurajau, făcându-l să se simtă oarecum rușinat de slăbiciunea care-l ținuse într-o lume atât de falsă, ca aceea a simțămintelor sale de până acum.</p>
<p>Aceste glasuri îi dădeau acum puterea să spună despre femei, - el se gândea anume la Maria Brădeanu - lucruri și vorbe care a doua zi avea să roșească, amintindu-și-le.</p>
<p>Tovarășii săi de masă, care cunoscuseră desigur, mai mult dragostea de rând a femeilor plătite, înfierbântați de alcool simțeau nevoia de a le murdări pe acestea și pe toate femeile laolaltă.</p>
<p>O nebunie generală îi aprinsese, fiecare dându-și silința să pară mai rău și mai îndrăzneț decât i-ar fi fost din fire.</p>
<p>Împrejurul lor, la acest ceas târziu al nopții, în aerul luminos, greu și plin de fum, stând cu paharele dinainte și cu privirile pierdute în gol, grupurile de bărbați de la celelalte mese fumează povestindu-și amintiri de demult, simțiri sfioase - legați între dânșii de un simțământ duios și chemător al unor vagi regrete.</p>
<p>Tovarășii de mese se fac prieteni prin însăși faptul acestei apropieri și ascultând cu un aparent interes, pe fețele lor se întipărește zâmbetul stereotip și moale al omului care a băut.</p>
<p>Fiecare clătină capul în semn de încuviințare a celui ce aude, deși vorbele ascultate nu fac decât să trezească în conștiința infirmă slabe începuturi de idei, n-au puterea de a se lega între ele.</p>
<p>Paharele se ciocnesc des și în murmurul continuu al glasurilor care sună de-o potrivă de tare și de indiferent, râsetele zgomotoase ale celor de la masă unde stă Adrian se dezlipesc ca o notă aparte, ridicându-se deasupra tuturor.</p>
<p>În salonul de mai jos, deși siluetele erau aceleași, poza, elegantă și ținuta îngrijită a omului bogat și cu creștere făceau să lipsească aerul de vulgara imitație și de bună voie încăperea de sus.</p>
<p>Aici se bea și se mănâncă mai cu grijă.</p>
<p>Doamnele își mișcau grațios degetele încărcate de inele, iar buzele subțiri se înmuiau în pahare cu multă drăgălășenie ca și cum s-ar fi știut observate.</p>
<p>Când nu se auzea orchestra cântând se făcea liniște. În țăcănitul furculițelor și al cuțitelor izbite de farfurie, în șoaptele celor ce mâncau, doar câte un râs studiat, ca în teatru, pornea dintr-un colț al salonului. Cucoana care râdea astfel, întrerupând liniștea cuviincioasă, era tot una extravagant îmbrăcată și cu prea mult fard pe obraz, lucruri asupra cărora voia parcă să atragă luare aminte.</p>
<p>Regulat părând că vrea să-i facă pe cei de jos să le pară rău, din încăperea băuturilor, a cărei ușă era deschisă, pătrundeau glasuri pline de bunăvoie și de tinerească și ispititoare veselie.</p>
<p>Brădeanu se așezase lângă masa unui cunoscut, un locotenent de vânătoare.</p>
<p>Chestiunea dreptului de vot al ofițerilor era o chestiune discutată pe larg de toți, în vederea apropiatelor evenimente politice. Autoritățile superioare militare interziseră participarea ofițerilor la vot, măsură care stârnise numeroase discursuri în rândurile acestora.</p>
<p>Vorbind cu acest cunoscut, Brădeanu băgă de seamă la o vreme că soția sa nu mai mânca, ci rămăsese dusă pe gânduri.</p>
<p>Când soțul său o întrebă dacă dorește ceva, Maria tresări, ca deșteptată dintr-un vis și lămuri că voia să cheme să mai aducă vin.</p>
<p>Întoarsă însă numai decât capul, spre a nu se observa roșeața care-i cuprinsese obrajii.</p>
<p>Pricina însă pentru care ea rămăsese pe gânduri, uitând să mai mănânce, era cu totul alta.</p>
<p>I se păru la o vreme că recunoaște glasul lui Adrian în râsetele ce se auzeau așa de aproape de ea și așa de tare încât o supărau.</p>
<p>Femeia se făcu roșie ca o cireașă, apoi tot chipul i se îngălbeni când se gândi că e acolo, că stă la o masă de aproape, numai la câțiva pași, despărțit de ea numai printr-o bucată de masă.</p>
<p>Se miră și nu-i veni să creadă, apoi se întristă când se gândi că el poate să râdă și mai ales să râdă așa de tare, într-o vreme ca aceea.</p>
<p>Nepăsarea tânărului, care părea că nu se gândește la ea, o duru tot așa cum pe tânăr îl duruse faptul că ea nu se gândește la el.</p>
<p>Orchestra prinse acum a cânta veseli din „Faust”, ceea ce o umplu de ciudă pe Maria, că rămase cu urechea la glasurile din încăperea vecină, tot neviindu-i să creadă că Adrian în adevărat e acolo. </p>
<p>Niciodată mișcătorul vals din „Faust” nu i s-a părut mai oribil ca acum.</p>
<p>Într-un rând, crezu că aude iar limpede glasul aceluia pentru care își mințise bărbatul aducându-l aici.</p>
<p>Arcușurile alergau tremurând pe coarde iar viorile plângeau cu patimă adâncă în liniștea desăvârșită. Toți tăceau pricepând, sau făcându-se că pricep aceste suspine îndumnezeite ale unui artist. Pentru aceea care nu înțelegeau această muzică, era un anunț, scris cu litere mari, care ruga publicul să păstreze tăcere, în timpul executării bucăților muzicale.</p>
<p>Singură Doamna Brădeanu asculta tremurul propriei sale inimi, cu urechea încordată mereu și aproape tremurând de spaimă.</p>
<p>Dragostea care o avea pentru tânăr îl ridica pe acesta mai presus în ochii femeii, care nu putea îngădui o imprudență și o scoborâre ca aceasta. Omul pe care-l văzuse deosebit de ceilalți trebuie să fie mai mult decât un om, să n-aibă nicio slăbiciune, să fie desăvârșit.</p>
<p>Și totuși, ghicind adevărul, mintea ei spăimântată îl vedea în mijlocul câtorva inși, palid și cu ochii aprinși, amețindu-se, lăsându-se prada simțurilor sale furtunoase și rătăcite...</p>
<p>Când oftările dureroase și pline de simțuri zguduitoare se stinseră și viorile amuțiseră, când fiecare ascultător păru că răsuflă și se așeză mai bine pe scaun cu un simțământ de ușurare, din încăperea din fund glasurile care râdeau așa de zgomotos se auziră din nou aprinse.</p>
<p>Cineva bătu tare în masă, cu paharul sau cu o sticlă, așa cum se bate în cârciumi.</p>
<p>De astădată Corneliu Adrian cerea să aducă vin.</p>
<p>Atunci Maria Brădeanu, nemaiputându-și stăpâni bătăile nebunești ale inimii, și nedându-și seama de ce face, avu o pornire să se ridice de pe scaun și să alerge spre el.</p>
<p>Îl văzu cu ochii minții suferind de o durere pe care o simțea fără s-o cunoască, și-i veni să plângă simțindu-l singur și fără un suflet care să-i vină în ajutor.</p>
<p>Ființa ei întreagă se zbuciuma amarnic sfâșiată de o grijă mare pentru sănătatea lui de tânăr aprins și neștiutor.</p>
<p>Ar fi voit să plângă la picioarele lui, să-l roage dacă are puțină milă și stimă pentru ea, să nu mai bea.</p>
<p>Dar înțelegând numaidecât situația în care se afla și care o împiedica a spune măcar o vorbă aceluia pe care acum îl iubea cu deznădejde, pe care nu-l putea vedea să-i facă un semn de înțelegere deși era numai la câțiva pași, își apăsa mâna pe inimă, silindu-se să nu strige. </p>
<p>Curând inima aproape încetă din a-i mai bate, și fu năpădită de o nemăsurată amărăciune, când aceleași glasuri se auziră cântând de operetă de un gust îndoielnic și ale cărui cuvinte Adrian părea că nu se silește a le pronunța.</p>
<p>Din nou vru să se ridice și să iasă numaidecât. În clipa aceasta însă auzi iarăși aceluia pe care așa de mult îl dorea.</p>
<p>Corneliu Adrian de astădată recita din «Venera și Madona» de Eminescu.</p>
<p>Glasul lui cald părea plin de un fior neobișnuit, și Maria tresărea, recunoscând vibrațiile glasului care trezise în ea o lume de speranțe care i se năruiseră așa pe neașteptate.</p>
<p>„...Astfel eu pierdut în noaptea
unei vieți de poezie.</p>
<p>Te-am văzut, femeie stearpă, fără suflet, fără foc,</p>
<p>Şi-am făcut din tine-un înger, blând ca ziua de magie,</p>
<p>Când în viaţa pustiită râde-o rază de noroc...”</p>
<p>Câteva aplauze răzlețe și strigăte de «bravo» subliniară cele din urmă cuvintele.</p>
<p>Atunci ca aiurită, femeia rămase țeapănă pe scaun abia mai respirând, încercând să-și dea seama de starea de suflet al lui Adrian, pe care îl plângea acum mai mult ca oricând.</p>
<p>Versurile următoare se auziră, mai aprins, însoțite probabil de gesturi largi.</p>
<p>„...Ţi-am dat palidele raze ce-nconjoară cu magie</p>
<p>Fruntea îngerului-geniu, îngerului-ideal,</p>
<p>Din demon făcui o sfântă, dintr-un chicot, simfonie,</p>
<p>Din ochirile-ţi murdare, ochiu-aurorei matinal...”</p>
<p>Emanoil Brădeanu, care observase mișcarea de adineauri a Mariei, și care credea că se plictisește găsind pe urmă că e și târziu- strânse mâna locotenentului care se retrase la masa sa salutând respectos, și chemă la plată.</p>
<p>În această clipă unul dintre chelneri făcea cunoscut conducătorului orchestrei că un grup de tineri îl roagă să cânte romanța lui Eminescu «De-acuma nu le-oi mai vedea».</p>
<p>Maria înțelese că nimeni altul afară de Corneliu Adrian nu putea cere acel lucru.</p>
<p>Palidă la față și i se părea că viorile cântă trista romanță anume pentru ea care pleca pentru totdeauna de lângă Corneliu, pe care nu va mai avea să-l vadă.</p>
<p>Ieșind, femeia aruncă în urma-i o privire plină de o imensă și zadarnică deznădejde.</p>
<p>În sanie, alături de bărbatul său, își apăsă din noi mâna pe inimă, apoi amândouă mâinile pe ochi, stăpânindu-se să nu plângă cu hohote.</p>
<p>A doua zi dimineața, - după ce în câteva rânduri o făcuseră cu anticipație,- toate ziarele anunțau cu litere mari un eveniment însemnat, care însă nu surprindea pe nimeni: se retrăsese guvernul și șeful partidului bătrânilor fusese împuternicit să alcătuiască noul cabinet.</p>
<p>Această retragere a guvernului, precum spuseserăm, nu era pentru nimeni un lucru neașteptat. De o lună de zile, gazetele de opoziție nu mai făceau altceva decât să afirme că e cu neputință rămânere,- și să caute a deveni aceasta. Campania întreprinsă era una din cele mai energice, și rezultatul ei se putea cunoaște de la început.</p>
<p>Pe la ceasurile nouă dimineața, un automobil se opri la poarta lui Brădeanu. Din el coborâră doi bărbați care-și emiseră cărțile de vizită. Primul numai decât, stătură împreună de vorbă de vreo jumătate de ceas, după care Emanoil plecă cu ei.</p>
<p>La amiază, un om aducea Doamnei Brădeanu o scrisoare prin care soțul o înștiința că, în urma unei înțelegeri luate cu mai mulți amici și în vederea alegerilor, pleacă pentru două sau trei zile în Moldova, la moșia lor, unde îl cheamă interese de seamă.</p>
<p>Maria Brădeanu puse scrisoarea la o parte, după ce-și aruncă ochii în fugă pe ea, aproape fără să-nțeleagă ce cuprinde.</p>
<p>Pricepea numai un lucru: că va fi singură câtăva vreme.</p>
<p>Și sufletul i se umplu de odată de o adâncă mulțumire, ca aceea pe care o simțea când, apăsat de o durere care ți-a zdrobit sufletul ești lăsat să-ți cercetezi suferința și să plângi în voie. Era aproape recunoștință pentru acela care pleca.</p>
<p>La masă, mâncă puțin. În singurătate, conștiința nenorocirii sale desăvârșite și de neînlăturat crescu.</p>
<p>După masă, în liniștea unei zile posomorâte în care părea că iar va ninge, simți nevoia adâncă de a se duce la biserică să se roage. O cuprinsese o părere de rău că a pierdut deprinderea de odinioară de a se ruga regulat, deschizându-și inima înaintea lui Dumnezeu.</p>
<p>Aceasta i-ar fi fost de mare folos, i-ar fi fost singura mângâiere azi.</p>
<p>Singur Dumnezeu, cu puterea lui neasemănată, i-ar putea arăta calea cea dreaptă, dându-i putere, făcând-o să-și regăsească liniștea.</p>
<p>În tulburarea care îi stăpânea spiritul, n-avu totuși puterea să iasă din casă.</p>
<p>Sună și dădu poruncă să nu fie primit nimeni. Apoi, închizându-se în odaia sa, aprinde candela în icoana Fecioarei Maria și căzu în genunchi înaintea ei, cu mâinile împreunate, izbucnind în hohote de plâns care-i cutremurau tot corpul și sufletul în adâncurile lui.</p>
<p>Astfel rămase vreme de un sfert de ceas, vărsându-i focul și, cu lacrimi cerând ajutorul Mamei care-și văzuse Fiul murind pe cruce.</p>
<p>Printr-un foarte brusc proces sufletesc, în această deznădejde a sa, ca și Maria căreia se ruga. Maria Brădeanu plângea un suflet care seducea de lângă ea- sau care părea că se va duce- și care-i era drag ca viața sa.</p>
<p>Rugăciunea aceasta nu era decât o foarte dureroasă mărturisire a iubirii sale- către întristata Marie care o privea din îmbrăcămintea sa de aur- și către sine însuși. Se recunoștea înlănțuită, și neavând puterea să ceară Maicii lui Dumnezeu să-i aducă iubitul, o ruga să-i dea puterea să se stăpânească, să fie tare până la sfârșit să se ascundă undeva.</p>
<p>Cu această hotărâre, Doamna Brădeanu se ridică. Trecuse criza și deznădejdea sa părea să găsește în acest chip un fel de așezare</p>
<p>Se spălă și-și potrivi părul, apoi merse în salon, stăpânită de același gând să ia o hotărâre definitivă.</p>
<p>Seriozitatea acestei clipe, de care Maria își dădea seamă, o umplu de o grijă deosebită. Merse încet spre canapeaua pe care șezuse alături de el, și se așeză, părându-i-se cel mai nimerit loc pentru un asemenea scop.</p>
<p>Și, în loc să ia hotărârea care trebuia să-i limpezească viața sau să o scape într-un fel din nenorocirea în care se afla, Maria Brădeanu se pierdu în gânduri.</p>
<p>O dragoste fără zăgaz îi ardea sufletul, alungându-i-l spre o lume de dorințe vinovate și născând în ea o adâncă înduioșare.</p>
<p>În salonul cufundat într-o lumină cenușie, stând pe canapea cu capul sprijinit pe-o mână, Maria, îmbrăcată într-un capot vernil cu flori mari albe, pare o statuie, atât de nemișcată.</p>
<p>Lumina zilei, care se sfârșește luptă cu pulberea tristă a nopții ce năvălește cu încetul prin geamuri. Icoane senine ale trecutului răsar, ca înfățișate de o voință străină, prinzându-se în tovărășie cu tulburătoarele simțiri, cu nebunia clipei de față.</p>
<p>În această îmbinare, ele alcătuiesc o poveste ciudată, fără început și fără sfârșit.</p>
<p>Gândurile infirme aleargă, trecură și se încrucișează, pete largi de întuneric le despart și în aceste răstimpuri de o clipă pâlpâirile sfioase ale unui sâmbur de lumină abia se zăresc, luminând sufletul bolnav al Mariei.</p>
<p>E scânteierea din urmă a vieții care stinge, sau e mângâietoarea nădejde a unei liniști care, poate, va veni.</p>
<p>Inima cea fără de putere a femeii plânge în această dureroasă stare în care, cântând cu grijă și durere împrejur, nu vede sprijinul care i va fi aproape spre a o apăra de atâtea primejdii nevăzute care o pândesc.</p>
<p>O teamă neînțeleasă aruncă un văl greu ca noaptea asupra vieții sale singuratice. Nemai putând îndura această supărare ce se manifesta printr-o suferință fizică cheamă și dă ordin să se aprindă lămpile.</p>
<p>Acum e lumină și căldură și un parfum ușor de violete plutește în această încăpere în care, spre a-și simți sufletul întreg, femeia înțelege că ar trebui să fie și altceva.</p>
<p>Ce-o fi făcând acum?</p>
<p>Privirile i se pierd iarăși în gol, în locuri străine, spre faptele petrecute aseară dar care-i par trecute de un veac.</p>
<p>Revăzu sala plină de lume, de lumină și de veselie, auzi din nou râsetele zgomotoase, aproape necuviincioase ca aseară, îi sfâșiau inima, ca împunsături de pumnal.</p>
<p>Pe lângă simțământul de griji pe care nu se putea opri de a-l avea pentru tânăr. Maria se simți oarecum îndurând libertatea desăvârșită de care se bucură bărbații.</p>
<p>În această clipă, femeia păru că are percepția clară a superiorității bărbatului, căruia societatea îi îngăduie și-i recunoaște dreptul pe deplin la lucruri împotriva cărora morala și bună-cuviință se ridică.</p>
<p>Fu plină de părere de rău gândindu-se că și Corneliu Adrian se folosește de aceste libertăți. Dar gândul acesta o durea numai întrucât înțelese că tânărul avea la îndemână toate mijloacele de a sta departe de ea și de a o uita iară să sufere.</p>
<p>I se păru că lumea zgomotoasă pe care o văzuse aseară se face adesea și zgomotul asurzitor crește împrejuru-i, așa că ea nu mai poate nici să-l audă nici să-l vadă pe Corneliu, care e înghițit ca de niște valuri tumultoase.</p>
<p>În această clipă, dorința de a-l vedea pe tânăr o stăpâni cu atâtea putere încât numai noaptea apropiată de afară o făcu să înțeleagă că ieșind ar săvârși o imprudență.</p>
<p>Gândul că tânărul ar putea să fie bolnav, pe lângă că o apasă, dar nici nu mulțumea trebuințele sufletului său, și pentru a douăzecea oară Maria Brădeanu căuta să înțeleagă pricinile ciudatei stări de spirit ale lui Adrian. El era aseară plin de un venin și de un amar pe care nu numai că nu i-l cunoștea, dar de care nici nu l-ar fi crezut în stare.</p>
<p>Deodată, o bănuială răsări în mintea femeii. Și, ca la venirea unui vânt furtunos care dărâmă și risipește totul, descoperiră din sufletul Mariei toate imaginile nelămurite - și simțămintele de grije și de durere aproape maternală, - la singura ivire a gândului că Adrian suferea poate din pricina altei femei care pusese stăpânire pe el.</p>
<p>Se ridică, învinsă zdrobită, neștiind ce hotărâre să ia. Și rămâne așa în picioare, în dreptul ferestrei, cu cotul sprijinit de o etajeră.</p>
<p>Și atunci, ce minune vede deodată, aievea, cu proprii săi ochi, de începu inima să-i bată așa de tare încât păru că are să-i spargă pieptul?...</p>
<p>Părând că ascultă iarăși, de adânca chemare pe care inima sa o îndrepta către el cu deznădejde, - Corneliu Adrian răsări aievea; sub lumina felinarului din poartă, acum se vedea coborând din trăsură.</p>
<p>Tânărul suise scara și un servitor tocmai îi spunea că Domnul nu e acasă, precum primise ordin, când Maria, așa cum era îmbrăcată, palidă de emoție, se arătă în ușă, încercând să-și ascundă tulburarea într-un zâmbet.</p>
<p>-Emanoil e dus, spuse ea. Eu, precum vezi, păzesc casa.</p>
<p>Corneliu, îngrijit ca totdeauna scuzându-se de vremea nepotrivită la care venea, îi sărută mâna, uimit de albețea brațului ce răsărea ispititor din mâneca largă și înflorită cu dantele.</p>
<p>Cu ochii strălucitori de lacrimile ce-i umpluseră până acum, Doamna Brădeanu zâmbea mereu, silindu-se să-și recapete stăpânirea de sine.</p>
<p>După ce intrară în salon, femeia își ceru iertare de ținută, apoi ne mai având puterea să spună ceva, rămase tăcută.</p>
<p>Adrian, apăsat și el, scoase ceasornicul și-l puse înapoi în buzunar după ce-l privi în treacăt; dacă însă l-ar fi întrebat cineva cât e ceasul, ar fi trebuit să-l scoată din nou.</p>
<p>-E, într-adevăr, foarte nepotrivită vremea acestei vizite zise tânărul în sfârșit.</p>
<p>-Poate că da, poate că nu, răspunse Maria, mulțumită ea singură de acest răspuns, care-i păru foarte potrivit pentru circumstanță.</p>
<p>-S-a constituit noul guvern, și simțeam datoria să viu să-l văd pe Emanoil, adăugă Corneliu, privind-o drept în ochi.</p>
<p>-Da, răspunse Maria, mașinal, - și totuși păru surprinsă de această noutate, ca și când atunci o afla întâi. A căzut guvernul...</p>
<p>-Cred însă că Emanoil nu prea e mulțumit de chipul cum s-au aranjat lucrurile.</p>
<p>-Într-adevăr, răspunse Maria, îmi închipui că nu e deloc bucuros.</p>
<p>Amândoi rămân tăcuți, strâmtorați, văzându-se nevoiți să vorbească de lucruri străine de sufletul lor; și fiecăruia îi e greu să încerce să schimbe.</p>
<p>După puțină vreme, Doamna Brădeanu își aduce aminte că e gazdă și se simte datoare să caute a da curs unei convorbiri.</p>
<p>-Mi-a făcut cunoscut, urmă ea, că se duce la moșie... De acolo, se va duce la Iași unde va sta două-trei zile... Are afaceri. Destulă frământare de acum. Poate ceva mai cu rost decât până astăzi... Cine știe...</p>
<p>-Precât mi-aduc aminte, Emanoil are să-și pună candidatura de astă dată.</p>
<p>-Unul din fruntași, avocatul Naumescu, ți-a fost prezentat la teatru...</p>
<p>-Da, Naumescu, îl știu.</p>
<p>Și amândoi își aduseră aminte de simțămintele lor din seara când fuseseră așa de aproape.</p>
<p>-Într-o scrisoare pe care Emanoil mi-a citit-o, și pe care o am pe măsuța din dormitor, Naumescu îi arăta bărbatului meu că are mari șanse de reușită în alegerile ce vor începe în curând.</p>
<p>-Va candida, desigur în Moldova.</p>
<p>-Da, în județul unde avem moșia. Oamenii de pe moșie și împrejurimi par avea multă dragoste pentru Emanoil care e într-adevăr un suflet bun. Afară de aceasta, îndemnurile celor ce-i sunt aproape cred că-l vor hotărî să încerce. Naumescu îi scrie că ar putea spune că e sigur de izbândă. Am scrisoarea lui în dormitor...</p>
<p>Bucuroasă că a găsit un prilej să se ridice și să scape de sub privirea lui arzătoare, Doamna Brădeanu zâmbi din nou trecând pe lângă tânăr, se îndreptă spre camera de dormit.</p>
<p>Când o văzu depărtându-se, Corneliu, ca și cum o putere tainică îl lega de pașii Mariei, se ridică și porni în urma ei.</p>
<p>Uimit de cât de frumoasă o vedea, o urmă hotărât prin antreu, și ajuns în camera de dormit, stătu în picioare alături de ea, citind scrisoarea pe care Maria o ținea.</p>
<p>Strâmtorată din cale-afară de a vedea pe tânăr în această încăpere în care n-avusese puterea de a-l opri să intre, femeia e uimită și aproape nimicită de îndrăzneala lui. Obrajii îi ard într-o dogoare vie care o face să se simtă plină de spaimă și să-i zvâcnească inima tare.</p>
<p>N-are curaj să-i spună nimic și nu are cum să iasă să se depărteze de el.</p>
<p>Cu gâtul și cu brațele goale, cu părul bogat strâns într-un coc în creștetul capului, astfel că i se vede gâtul alb, îi sta așa de aproape de el încât își simt respirația unul altuia.</p>
<p>Corneliu și-a ridicat ochii plin de flăcări și a zărit ceafa ei albă, a văzut albul cearșafurilor, și parfumul tulburător din prejuru-i i-a întunecat mințile.</p>
<p>Întinzându-i scrisoarea, el a făcut o mișcare vrând parcă să-i prindă mâna și s-o tragă spre sine.</p>
<p>Atingerea mâinilor i-a cutremurat amândoi cu un curent electric.</p>
<p>Maria a priceput primejdia, și, aproape într-o săritură a ieșit, având impresia că i s-a smuls din brațe.</p>
<p>În salon au stat de vorbă pe canapeaua pe care au șezut seara când s-au cunoscut. Vorbeau încet.</p>
<p>Privirile lor scânteietoare se feresc să se întâlnească. Sub lumina vie a lămpilor cu chipurile palide, glasul abia li se aude.</p>
<p>-Emanoil nu-i aici, și prin urmare nu-i poți prezenta condoleanțele dumitale, zise Maria silindu-se să zâmbească. Vom vorbi, așadar, despre noi. Ne-ai căutat ieri, la o vreme când eu ieșisem nesimțindu-mă tocmai bine și dorind să respir.</p>
<p>Ea zicea ne-ai căutat, și nu m-ai căutat, voind să ascundă în ochii tânărului nădejdea că el venise anume pentru dânsa.</p>
<p>-Da, răspunse Corneliu, și mi s-a spus că ești la Șosea.</p>
<p>El o privi cu un aer întrebător, stăpânit încă de amara îndoială de ieri.</p>
<p>-Mi-a părut nespus de rău că nu m-ai găsit. Mă mângâiam însă cu gândul că trebuie să vii deoarece odată, într-o seară, mi-ai făgăduit-o.</p>
<p>Tânărul vru să răspundă ceva, dar Doamna Brădeanu îi lua vorba, privind drept înaintea sa.</p>
<p>-Astăzi parcă te așteptam să vii.</p>
<p>Și adăuga, în șoaptă:</p>
<p>-Poate că dacă n-ai fi venit dumneata, aș fi căutat să te văd... Mi-a părut nespus de rău ieri...</p>
<p>O singură privire pe care Corneliu o aruncă spre convorbitoarea sa îl încredință de adâncul adevăr cuprins în vorbele ei.</p>
<p>Și atunci simți o nețărmuită părere de rău pentru insultele ce-i adresase acestei făpturi care-l iubea și care, - se vedea bine, - suferise și suferea într-adevăr. Înțelese cât a fost de nedrept, și regretul ce-l năpădi fu atât de mare încât îi veni să îngenuncheze înaintea ei și să-i sărute marginea îmbrăcămintei, mărturisindu-și vina și cerându-i iertare.</p>
<p>Părând că înțelege lupta lăuntrică ce se dădea în el, Doamna Brădeanu vru să pară indiferentă.</p>
<p>Ea sună și ceru să se servească ceai. Apoi îl întrebă pe Adrian:</p>
<p>-Dumneata ce-ai mai făcut? Ce mai noutăți în viața dumitale sau în afară?</p>
<p>-Noutăți în afară, răspunse tânărul, nu prea cunosc. Afară de retragerea guvernului, nu mai știu niciuna. Mă interesează prea puțin această viață din afară.</p>
<p>-E și firesc, răspunse Doamna Brădeanu, ca scriitor, să te intereseze în primul rând propria dumitale viață.</p>
<p>-Și această viață a mea urmează a fi, ca totdeauna, o rătăcire, fără țintă sau un vis ciudat...</p>
<p>-O rătăcire sau un vis care-și are frumusețile lui... O păsărică mi-a spus că toți acești triști rătăcitori își uită adesea ori durerile într-un chip așa de vesel cum n-ar putea-o face alții.</p>
<p>Corneliu o privi nedumerit, aducându-și aminte de nebunia de aseară.</p>
<p>-Nu înțeleg...</p>
<p>-Vreau să spun, lămuri D-na Brădeanu, că bărbații au la îndemână atât de plăcute și atât de numeroase mijloace de a uita încât cu greu se poate spune că ei suferă în adevăr.</p>
<p>La aceste cuvinte Adrian răspunse în șoaptă, ca pentru sine privind în lături.</p>
<p>-Cine știe.</p>
<p>Rușinea și părerea de rău pentru nechibzuința de aseară îl stăpâniră din nou și-l tulburară.</p>
<p>Se gândi că ar trebui să plece, și se ridică privindu-și din nou ceasul.</p>
<p>Însă fu cuprins deodată de o așa de sfâșietoare durere, încât i se păru că pleacă de aici pentru totdeauna, că în toată viața nu va mai intra niciodată în această casă, - și făcând o sforțare se așeză din nou, sorbi iar din paharul de ceai ce sta pe măsuță.</p>
<p>-M-am gândit atâta la dumneata în timpul din urmă, zise el.</p>
<p>Mărturisirea aceasta, care cuprindea mai mult decât spuneau vorbele, fu făcută cu durere și cu teamă, plânset al nenorocului lui de acum și din tot trecutul plin de așteptări și de visare neîmplinită.</p>
<p>-Amândoi, răspunse Maria, ne-am gândit unul la altul.</p>
<p>Iar ochii ei, de astădată, când îl vedeau iar gata să se ducă, îl îmbrățișau pe tânăr cu priviri de o înfiorată și caldă duioșie și glasul ei avea accente de o mâhnire profundă ca în seara când se cunoscuseră.</p>
<p>Toată făptura D-nei Brădeanu vibra, pradă unei dureroase neliniști.</p>
<p>Se gândea că el ar putea să se ridice din nou și de astă dată să plece, înainte de a-i fi cunoscut sufletul obosit ce-i plângea de dor.</p>
<p>Pe de altă parte, conștiința clipei hotărâtoare prin care avea să treacă îi uscase gura, ridicându-i sângele în cap. O cuprinsese aproape un tremur, în vreme ce inima-i abia bătea, apăsată de o mare greutate.</p>
<p>Adrian, care prinsese tresăririle femeii din clipa când el vrusese să plece și care vedea acum toată tulburarea ei se dădu mai aproape de dânsa.</p>
<p>Ochii îi scânteiau de văpăile focului care ardea în el și părul ei minunat strălucind sub lumină, îl chema cu parfumul ei amețitor.</p>
<p>-Mă așteptai, și te doream... zise el, și glasul îi tremura tare, căci nici tulburarea lui nu era mai mică. Putem vorbi acum...</p>
<p>Rosti cuvintele acestea cu un ton așa de schimbat, încât singur se miră, nerecunoscându-și propriul glas.</p>
<p>Maria, cu chipul de o paliditate mortală îi simți respirația fierbinte arzându-i obrazul, și privi aiurită în jos, la cutele largii sale rochii, care se alungeau de pantalonul negru al tânărului.</p>
<p>Trebuie să fi fost târziu.</p>
<p>Afară plângea vântul de gheață al iernii; pe drumurile troienite, drumeții treceau rar, desemnându-se ca niște umbre mișcătoare.</p>
<p>În salonul plin de o lumină orbitoare și de o căldură moleșitoare foile late și de un verde negricios al palmierilor de lângă el tremurară deodată ca scuturate de năvala unei suflări tari de afară și luminile părură că-și joacă flăcările.</p>
<p>Doamna Brădeanu simțea un gol în toată ființa sa; o prăpastie părea că i se deschisese sub picioare și că ea se năruia afund, tot mai afund.</p>
<p>Corneliu Adrian întindea spre ea brațe rugătoare.</p>
<p>-Nu... îngână femeia. Nu trebuie...</p>
<p>-Tu ești viața mea. N-ai înțeles?...</p>
<p>Și ochii de flăcări ai tânărului se pironiră din nou asupra ei, învăluind-o în văpăile lor mistuitoare.</p>
<p>-Nu trebuie... Am auzit aseară totul... Am fost aproape de dumneata.</p>
<p>Zguduită de dureri, femeia își acoperi chipul cu mâinile.</p>
<p>-Vai! sufletul meu!... Liniștea mea pierdută pe veci... Ar trebui să nu te mai văd, să fug... Mâna ei se înălță în aer și se mișcă trist, hotărâtor, spunând într-un semn toată durerea tainei pe care n-o mai putea păstra.</p>
<p>-Și totuși, nu pot să te urăsc! în gând ea ca în vis, zbătându-se ușor să-și scape mijlocul din strânsoarea pătimașă a tânărului.</p>
<p>Lividă, abia respirând, cu părul despletit, căzut pe spate, se simți la sfârșitul puterilor.</p>
<p>Pieptul i se umflă, cutremurându-se într-un suspin venit din adânc, când Corneliu Adrian arzându-i gura cu focul buzelor sale o ridică pe Maria Brădeanu în brațe ca pe un copil.</p>
</div>
<div type="chapter" n="8">
<p>Ceasurile ce urmară acestei căderi fură ceasuri de lacrimi amare care curgeau dintr-un izvor nesecat.</p>
<p>Liniștea și-o regăsi femeia vinovată tocmai înspre ziuă, când în camera în care patul bărbatului său se vedea gol, începură să pătrundă razele dimineții ce sosise.</p>
<p>Noaptea întreagă Maria și-o petrecuse fără să-și închidă ochii o clipă.</p>
<p>Se gândise la toată viața sa, începând cu anii celei mai fragede copilării, și retrăise clipe care, uitate, îngropate pentru totdeauna, se redeșteptau acum.</p>
<p>De 100 de ori își spuse că inima sa nu fusese întrebată atunci când se legă să-și trăiască viața alături de omul care îi era bărbat, omul care avea drepturi depline asupra-i și pe care înțelegea acum că nu-l poate iubi.</p>
<p>Dragostea aceasta, care izbucnise așa de neașteptat zdrobind toate împotrivirile, ieși biruitoare în lupta ce se dădea în sufletul, ei și, sfătuind-o să nădăjduiască îi deschide porțile unei lumini fermecate spre care se îndrepta plutind.</p>
<p>Țărmuri răzătoare scăldate în lumini de azur i se arătară aievea ochilor și se văzu rătăcind pe sub parfumate boltă de verdeață, alături de cel pe care-l iubea.</p>
<p>Nu se putea altfel. Ea trebuia să năpădească în găsirea fericirii, pe care niciodată n-o căutase și care acum rămânea înainte. Trebuia să se găsească mijlocul de a se desface de acela de care se dezlega și legea o legaseră, spre a trăi cu cel pe care-l alesese inima sa. La gândul acesta cinstit și categoric, care deveni o hotărâre pentru aceasta după, fapta sa pierdu tot ce avea în ea ca vinovat și razele alburii ce pătrundeau prin geamuri i se părură  zorii unei vieți de iubire și de fericire. A dormit apoi, și se sculă târziu după amiază.</p>
<p>Împotriva tuturor așteptărilor, liniștea ei dăinuia.</p>
<p>Ajunse chiar să socotească drept foarte firesc ceea ce se petrecuse.</p>
<p>Această părere i-o întări o scrisoare, pe care o primi pe seară de la Corneliu. Sângele i se ridică din nou în obraji, și apoi plânse cu sufletul mișcat când citi pătimașele cuvinte care oglindeau dragostea lui adâncă...</p>
<p>El nu putea trăi fără dânsa; cuvintele prin care-i mărturisea aceasta erau pline de atâta foc, încât femeia tremura zguduită de aceleaș atingeri neasemănate de el.</p>
<p>Îi fu foarte recunoscătoare pentru bunul simț pe care ea credea că o dovedește Corneliu nevenind să o vadă, pentru ca prin aceasta să nu-i amintească brutalitatea izbucnirii patimii lor: el îi trimitea doar înflăcărata și desznădăjduita mărturisire a dragostei cum nu mai putea fi alta mai nebunească și arzătoare...</p>
<p>Fu ca o băutură răcoritoare pentru un însetat ce merge prin arșiță, sau ca un balsam ce căzu pe sufletul său arzând și suferind. Corneliu cerea s-o aibă pe lângă el: să-i fie orice, slugă sau câine credincios numai să fie aproape de ea, să o vadă, s-o poată admira în tăcere.</p>
<p>Maria simți o plăcere sufletească de o adâncime nespusă crezând cuvintele pe care pătimașa imaginație a tânărului exaltat de dorințe, le născu și le rânduise pe hârtie.</p>
<p>Ce făcea însă tânărul scriitor al acestor cuvinte pline de foc?</p>
<p>El, nebunul, rătăcea acum pe la ferestrele iubitei, aproape plângea, tot mergând pe dinaintea casei ei, în singurătatea nopții. </p>
<p>Strada e pustie și vântul rece spulberă zăpada, îndrăgostitul însă nu simțea nici acele de gheață  ce se topesc pe obraji.</p>
<p>Prins de niște prieteni, Corneliu întârziase cu ei până la un ceas când nu te mai poți duce la cineva în vizită.</p>
<p>Și acum, așteptând norocul să vadă apărând în treacăt, umbra chipului și blond și trist, sta în întuneric și zăpadă.</p>
<p>Ar fi stat bucuros până mâine dimineață, căci îl încălzește lumina simțământului acesta minunat la care inima sa pare că acum se deschide pentru întâia oară. Silueta unui om apare deodată în lumina felinarului părând că de îndreaptă spre el, fugărindu-l prin viscol.</p>
<p>Și tânărul fuge rămânând apoi ascuns la un colț, întunecat al străzii, așteptând și pândind ca un făcător de rele.</p>
<p>Când strada e iarăși goală, când nu se mai ivește nimeni, iese sfios și, pentru a nu știu câta oară trece pe dinaintea casei ei. Perdelele luminate ascund ochiului cuprinsul încăperii și el rămâne în loc vreme îndelungată așteptând.</p>
<p>Cine ar avea puterea ca, surprinzând pe un asemenea tânăr, într-una din clipele acestei nebunești așteptări, să-i spună că mâine va uita pe aceea pentru care astăzi tremură în viscol aprig.</p>
<p>A doua zi, Corneliu socoti de datoria sa să-i trimită Mariei descrierea acestei rătăciri nebunești, plină de naiva-i speranță de a o vedea răsărind în cadrul ferestrei.</p>
<p>Femeia plânse, citind-o, și o sărută de nenumărate ori.</p>
<p>Apoi chemă o servitoare veche, femeie de credință pe care o avea și ne mai vrând să se gândească la primejdia spre care se îndrepta, îi trimise lui Corneliu un bilet prin care-l chema în seara aceea.</p>
<p>Tânărul veni și, singuri în toată încăperea caldă și prietenoasă, plânseră cu capul unul pe umărul celuilalt.</p>
<p>Își ziseră pe nume cu dor și-și dezvăluiră sufletul, întrerupând adesea povestea nemărturisitelor lor mâhniri prin sărutări nesfârșite și pline de cutremur.</p>
<p>Acum femeia disprețui pe bărbatul său care, pus alături de Corneliu, era așa de puțin vrednic de dragostea ei și, cuprinși amândoi de patimă, nesocotiră orice simțământ și orice primejdie și rămaseră câteva lungi ceasuri împreună.</p>
<p>În camera de dormit, toate lucrurile până la cel mai neînsemnat, luară o înfățișare deosebită și fantastică în noaptea aceea. Fiecare lucru își avu viața sa deosebită și stranie în acea noapte de nebunie luminată doar de pâlpâirile albăstrii ale veiozei care tremurând pe peron - ca în poveștile cu zâne și cu vrăjitori - dau frigurilor tinereții celor doi îndrăgostiți farmecul unui vis nebun ce n-avea să se mai sfârșească.</p>
<p>Subjugați de puternica dezlănțuire a pornirii lor, chemară delirul, îndepărtând orice icoană sau simțământ al vieții normale de toate zilele și adormiră pe jumătate, strâns îmbrățișați.</p>
<p>Târziu, când pendula bătu de două ori cu zgomotul său de fierărie, femeia adulteră deschise ușa amantului înainte de a se fi sculat servitorii; în prag, brațele ei goale se mai strânseră o dată în jurul gâtului lui, apoi ușa se deschise.</p>
<p>În ziua următoare când sosi, Emanoil Brădeanu se interesă în treacăt de paloarea soției sale ai cărei ochi scânteiau înconjurați de cearcăne albăstrii. La răspunsul vag al Mariei, care, aproape serioasă, privea în lături, el se gândi că dânsa trebuie să fi fost neliniștită fiind singură acasă, și găsi în aceasta o explicație îndestulătoare.</p>
<p>Apoi, cu un belșug de amănunte enervant pentru Maria, îi lămuri că s-a hotărât definitiv să-și pună candidatura la Cameră.</p>
<p>Cum însă în județul unde aveau moșia, candidatul guvernamental avea cei mai mulți sorți de izbândă, ar fi fost o copilărie să intre într-o luptă din care sigur ar fi ieșit învins. Cercetase câteva comune vecine și încredințându-se că nu e nimic de făcut acolo, în înțelegere cu membrii diriguitori de la centru, avea să candideze ca reprezentant al unui județ din Muntenia, județ care trebuia hotărât cel mai târziu într-o săptămână.</p>
<p>Campania electorală se anunța de astă dată mai plină de interes aproape oricare din cele trecute. Aveau să lupte trei partide, în afară de alte două sau trei grupări, care lucrând cu program deosebit își aveau candidații lor separați.</p>
<p>Pretutindeni banii și propaganda zgomotoasă aveau să fie armele întrebuințate foarte des și însuși Brădeanu avea să se folosească de ele, pe lângă sprijinul opoziției, care îi fusese făgăduit.</p>
<p>Ascultând cu gândul aiurea aceste amănunte, Maria nu mai avu simțământul de grijă pe care-l avusese până acum când îl auzea pe Emanoil că se pregătește să facă cheltuieli mari.</p>
<p>Acum când conștiința sa îl osândise și-l lăsase îl osândise și-l lăsase în urmă-i i se păru aproape un străin și nu se gândi decât că din aceste repetate plecări ale bărbatului său, ea ar putea să se folosească văzându-l pe Adrian în timpul cât va fi singură.</p>
<p>Și curând, nu mai cunoscu niciun scrupul în dorința ei de a fi aproape de Corneliu.</p>
<p>În sufletul său urmă să se socotească cinstită; era cinstită cu inima sa, al cărei glas îl asculta. Mai târziu ea trebuia să se simtă adânc strâmtorată și peste măsură de mâhnită alături de soțul său.</p>
<p>Viața ei alături de acesta nu era oare o stare provizorie? Și nu se va sfârși ea îndată ce împreună cu Corneliu va fi pus la cale viața lor laolaltă?</p>
<p>În seara aceea trimise din nou la el cu o scrisoare, pe aceeași femeie, care după un ceas avea să treacă din nou să ia răspunsul.</p>
<p>Și regulat de atunci încolo bătrâna aduse aproape în fiecare zi scrisoarea unuia către celălalt.</p>
<p>Emanoil era plin de o bucurie pe care o aștepta și pe care o credea gata să se înfăptuiască.</p>
<p>Îi surâdea perspectiva de a se vedea deputat.</p>
<p>Casa lui era adeseori plină până după miezul nopții, atunci când el nu era la club sau la vreo întrunire la care de astădată trebuia să ia cuvântul.</p>
<p>Când vorbi pentru întâia oară, la o întrunire pe culoare, avu de luptat cu greutăți neașteptate: se emoționă, se încurcă pierzând șirul în vreo câteva rânduri și nu izbuti să facă decât o rea impresie asupra auditoriului.</p>
<p>Mai pe urmă, când păru că s-a mai deprins cu mulțimea, se încredință că el singur nu va putea să alcătuiască un discurs care să facă efect și cum se simțea încurcat, având nevoie de ajutorul cuiva, fu foarte bucuros când îi fu anunțată sosirea lui Adrian într-o după-amiază.</p>
<p>În această împrejurare găsi folositoare prietenia cu ei și îi vorbi glumind, cum îi vorbea pe vremea când erau colegi, cerându-i în glumă să-i facă o «compoziție».</p>
<p>Corneliu se arătă bucuros că-i poate fi folositor și rămaseră discutând îndelung tema acestui discurs de comandă în care frazele, frumos cizelate, trebuiau să se sfârșească totdeauna cu o vorbă mare.</p>
<p>Maria se arătă și, după ce dădu bună ziua, rămase ascultând convorbirea celor doi bărbați,</p>
<p>O trăsură se opri în poartă și intrară doi prieteni de-ai lui Emanoil, care-l luară.</p>
<p>Trecând pe la Maria să-și ia rămas bun, Corneliu o găsi așteptându-l plină de nerăbdare, umblând de colo până colo prin odaie.</p>
<p>Femeia îi căzu la piept strângându-l cu dragoste.</p>
<p>Cu ușa încuiată și cu inima alergându-i ca o pasăre ce bate din aripi, speriată, femeia rămase în picioare. Corneliu repetase rugămintea pe care i-o tot făcea de patru zile de când n-o văzuse, să caute un mijloc de a veni să-l vadă.</p>
<p>Cuvintele lui cuprindeau același foc nebun ce părea că nu se va stinge niciodată.</p>
<p>În scrisoarea ce i-o trimitea, a doua zi, Maria îl chema să vină spre a lua masa la ei în acea seară.</p>
<p>Făcea aceasta în înțelegere cu bărbatul său, care se simțea obligat lui Adrian.</p>
<p>Se hotărî să se ducă și voi cu acest prilej să-i facă o surpriză lui Brădeanu: avea să-i ducă discursul care trebuia să fie gata abia pentru poimâine la amiază.</p>
<p>După o frământare de mai bine de două ceasuri, tânărul izbutise să scrie pe patru coli de hârtie un discurs în genul cuvântărilor de întrunire publică, în care explica fiecare punct al programului partidului, scoțându-i în evidență, firește, superioritatea.</p>
<p>El însuși vorbitor inteligent și cu o remarcabilă putere de improvizație, ascultase adeseori pe la întruniri și la Cameră sau la Senat pe cei mai de seamă oratori, lucru care-i folosise totdeauna și mai ales acum.</p>
<p>Reciti acest discurs și fu mulțumit de el, fiind lipsit de banalitate declamatorie.</p>
<p>Printr-un proces sufletesc foarte ușor de lămurit, discursul acesta care se putea numi un discurs frumos, avu ca punct de plecare în mintea lui Adrian ideea care alcătuia simțirea stăpână pe inima lui: în toată vremea i se păru că Maria e acolo lângă el, că se pleacă peste umărul lui urmărindu-i scrisul cu ochii ei limpezi.</p>
<p>Această idee îi dăduse puteri necrezute și îi înlesnise o concentrare, o ascuțime a nervilor și a judecății pe care poate n-ar fi avut-o în alte împrejurări.</p>
<p>Totul fu scris și curat și cu grijă, fiecare cuvând legându-se de celălalt; scriitorul se bucurase în vremea ce scria, dându-și seama de armonia desăvârșită a facultăților sale încordate în acea clipă.</p>
<p>El păstrase chiar o atitudine studiată și plină de grijă; ea era acolo privindu-l.</p>
<p>Pe la șase jumătate seara coborî scara cu hârtiile în buzunar, bucuros să mai respire după ce șezuse atâta timp în casă.</p>
<p>Zăpadă puțină prin locurile pe unde soarele n-apucase ziua s-o topească.</p>
<p>Se lăsase un ger simțitor și orașul își începuse viața de noapte.</p>
<p>Prăvăliile erau pline de lume și de lumină.</p>
<p>Adrian mergea ca-ntr-un vis, gândind la ea, spre care se ducea acum, la ea pentru care scrisese și pe care i se părea c-o vede răsărindu-i înainte la fiecare colț de stradă sau așteptându-l tăcută pe un trotuar în întuneric.</p>
<p>Visul dăinui și când ajunse și intră în încăperea caldă și plină de același dulce miros de violete, Adrian era însuflețit de o siguranță care-l făcea să intre aici aproape cu simțământul de obișnuință cu care intra la el.</p>
<p>Venea la ea, pentru care trăia acum.</p>
<p>Brădeanu și soția sa îl ascultară uimiți, fermecați, furați de înlănțuirea limpede și firească a ideilor.</p>
<p>Maria sta pe un fotoliu privindu-l, în vreme ce Emanoil, plimbându-se de colo până colo asculta, se oprea uneori în loc și întorcea capul, uitându-se la el ca la o adevărată minune.</p>
<p>Când sfârși, îl felicitară amândoi din toată inima.</p>
<p>Brădeanu, care nu-și putea ascunde bucuria de a putea rosti un asemenea discurs, rămase gânditor și stăpânindu-se să nu spună ceva care ar fi putut fi o copilărie.</p>
<p>La un moment însă își călcă pe inimă și, foarte serios, îl întrebă pe tânăr de ce nu vrea să meargă cu el într-o seară la club.</p>
<p>Adrian zâmbi, apoi arătă că nu poate face aceasta înainte de a-și fi terminat facultatea.</p>
<p>În sufletul său, însă, trebui să se mire de acest răspuns, deoarece, dacă ar fi fost cinstit, ar fi trebuit să spună că el nu împărtășește vederile pe care le expusese și le sprijinise cu atâta căldură și convingere.</p>
<p>Cât despre Maria, ea se simți nespus de fericită de această dovadă de superioritate a aceluia pe care îl iubea, ca și când o parte din succes se răsfrângea și asupra sa.</p>
<p>Masa fu plină de voie bună și la ea luă parte și un alt candidat, venit cu soția, care fuseseră invitați.</p>
<p>Prietenul aduse vestea despre hotărârea unei conlucrări a celor două partide de opoziție care voiau să înlăture pe guvernamentali la alegerile care se apropiau.</p>
<p>Brădeanu n-avea de ce să-i pară rău, dimpotrivă, el fiind candidat al opoziției, pricepu că e câștig prin aceea că va avea mai mulți sorți de izbândă.</p>
<p>El era bine dispus. Ceru să se mai aducă vin.</p>
<p>Pe urmă trecură să joace cărți.</p>
<p>Îndeletnicirea de căpetenie însă rămase tot discuția situației politice, care păru că preocupă și pe cele două femei ce ascultau.</p>
<p>Maria rămase în tot timpul lângă Corneliu pe care-l sfătuia, învățându-l ce carte să dea jos.</p>
<p>Se întâmplă că în seara aceea tânărul pierdu mereu, aproape la fiecare joc, ceea ce-l făcu pe Emanoil, la un moment dat, să facă gluma atât de cunoscută că pierzând un joc trebuie desigur să aibă noroc în dragoste.</p>
<p>Adrian se sili să zâmbească, clătinând capul, în vreme ce femeia, ridicându-se, se ducea să rânduiască cele de trebuință pentru ceai.</p>
<p>Se întrebă cu teamă dacă nu cumva șezuse la o prea mare apropiere de tânăr.</p>
<p>Revenind, ea șezu în altă parte, aproape de soția profesorului invitat.</p>
<p>Din vreme în vreme, Corneliu îi arunca o privire, voind parcă s-o neliniștească și ochii lor se întâlneau înțelegându-se.</p>
<p>În drum spre casă, Adrian intră într-o berărie să citească scrisoarea pe care Maria găsise prilej să i-o strecoare.</p>
<p>Aceeași caldă dragoste, înfățișată în expresii de o dulceață aleasă și de o putere pe care o dă numai simțirea adevărată.</p>
<p>El rămase până târziu recitind scrisoarea ei în care, între altele, îi făgăduia că se va gândi la mijlocul prin care s-ar putea vedea din când în când. Această făgăduială îl umplu pe tânăr de o fericire care-l făcu să privească aproape cu iubire la toți cei care-l înconjurau.</p>
<p>În ajutorul soției vinovate veni întâmplarea care făcu ca chiar a doua zi bărbatul ei să plece, din nou, în unul din aceste drumuri care îl absorbeau și-l făceau să fie mereu pe picior de ducă.</p>
<p>Plecat după amiază, el avea să fie negreșit în București, a treia zi.</p>
<p>Când se văzu singură, Maria simți că inima începe să-i bată nebunește, ca în ajunul unei hotărâri mari și neașteptate pe care trebuia s-o ia pe loc.</p>
<p>Se privi în oglindă și se văzu plină de emoție; zâmbi totuși la gândul că va putea să-i dovedească lui Corneliu dragostea ce o are pentru el.</p>
<p>Iubirea vorbea poruncitor în sufletul ei, care nu mai asculta de alt glas.</p>
<p>Se hotărî să se ducă să-l vadă pe tânăr. Odată hotărârea luată, Maria se și apucă să se îmbrace repede, spre a nu-și lua seama.</p>
<p>Simțea o plăcere ciudată și primejdioasă să meargă așa departe pe calea aceasta și să simtă tremurând de spaimă și de așteptarea mângâierilor dorite.</p>
<p>Avu un moment de îndoială și conștiința clară a degradării ei, a definitivei căderi în momentul când, în vreme ce ea se îmbrăca ușa se deschise încet și în prag se ivi femeia de încredere care, nevăzându-se chemată să ducă scrisoarea obișnuită, venise singură.</p>
<p>Se simți destul de strâmtorată când spuse birjarului numele hotelului în care avea s-o ducă; pe drum, vârâtă în fundul trăsurii cu coșul ridicat abia mai răsufla, palidă și ferindu-se de orice privire ca și cum o sută de ochi ar fi urmărit-o și ar fi știut unde se duce.</p>
<p>În câteva rânduri avu o pornire să-i spună birjarului să-ntoarcă dar se stăpâni. Cu pieptul apăsat ca de o bucată de plumb și trăgându-și mereu voalul pe chipul de o paloare extremă, suferea groaznic.</p>
<p>Îi venea să sară și să pornească pe jos. Tremura când a întrebat de el și când a suit scara aceea care părea că nu mai are capăt.</p>
<p>Abia suflând s-a apropiat în vârful degetelor și a ciocănit de două ori la ușă.</p>
<p>În clipa aceea, într-o străfulgerare a conștiinței, bărbatul i-a apărut aievea înaintea ochilor îngroziți.</p>
<p>Era el, Emanoil, care ridicat în vârful picioarelor părea că se înalță să ajungă spre ea, negru la față, cu barba mare și încâlcită, cu ochii tulburi.</p>
<p>Dacă o fi bătut la altă ușă?... Simțea că e gata să se prăbușească pe loc, când dinăuntru un glas răspunse pentru a doua oară, apăsat: Intră!</p>
<p>Când s-a deschis ușa, a căzut în brațele lui Corneliu, care o privea aiurit, neputând parcă să-și creadă ochilor.</p>
<p>A așezat-o în pat, după ce i-a scos haina și pălăria, a frecat-o pe tâmple cu apă de Colonie, i-a dat să bea un păhăruț de coniac cu apă.</p>
<p>Puțin câte puțin sângele a început să-i revină în obraz; s-a ridicat rușinată, încheindu-și bluza la piept, cu ochii în lacrimi.</p>
<p>Și-a lipit capul pe pieptul lui, i-a cuprins gâtul cu brațele și a oftat: «Te iubesc!»</p>
<p>Pentru aceasta venise.</p>
<p>Aceste două cuvinte erau răspunsul pe care-l dădea unei acuzații pe care conștiința ei i-o aducea.</p>
<p>Era în adevăr neașteptat ceea ce făcuse.</p>
<p>Cu toată complexitatea de simțăminte a acestei clipe - fără să înțeleagă de ce anume, tânărul avu o nedeslușită părere de rău, se simți chiar trist.</p>
<p>Această mâhnire fără de pricină îl cuprinse din nou când rămase singur.</p>
<p>Maria se arătase plină de uimire și de bucurie cercetându-i încăperea; îi plăcuse nespus de mult tot ce văzuse, pusese mâna peste tot, îi umblase prin toate cutiile, răvășindu-i sticluțele, hainele și cărțile.</p>
<p>După ce a luat o garoafă albă din mănunchiul ce sta într-o glastră pe masă și și-a prins-o în păr, a rămas în picioare în dreptul ferestrei privind afară strada, gârla cu malurile acoperite de zăpadă, apoi palatul de justiție care se ridica de cealaltă parte tocmai înaintea ferestrei.</p>
<p>A exclamat în mai multe rânduri, venind lângă tânăr și îmbrățișându-l,</p>
<p>— Ce frumos ai aici!</p>
<p>A aprins lumina electrică și în urmă a stat mult cu Corneliu pe dormeaza de lângă soba în care focul ardea dulce.</p>
<p>Era noapte când a plecat.</p>
<p>Tânărul scriitor a ieșit cu ea până jos, a condus-o o bucată de drumă până a găsit o trăsură, și apoi s-a înapoiat, rămânând, precum am spus, foarte trist, fără ca el singur să știe, deocamdată, din ce pricină.</p>
</div>
<div type="chapter" n="9">
<head>IX</head>
<p>Adrian era un om care știa să scrie!</p>
<p>Și Emanoil Brădeanu spusese cu multă grijă discursul pe care acesta i-l făcuse silindu-se cât mai mult să-i dea intonația cu care-i fusese citit.</p>
<p>Sala întreagă îl ascultase cu luare aminte vreme de o jumătate de ceas! glasul vorbitorului, cu o ușoară nuanță de tenor, se resimțea de un început de răgușeală care îl făcu însă și mai interesant.</p>
<p>Vorbitorul avu în avantajul său și faptul că era acum mai obișnuit cu tribuna și avu curajul ca, pe colo, să adauge de la dânsul explicări sau fapte care interesau direct pe ascultători sau care se raportau la momentul în care se aflau.</p>
<p>Când sfârși, impresia generală a vorbitorului fu aceea pe care o avusese în chip inconștient, - și pe care nu și-o putuse înfățișa lămurit, - în vreme ce recitea foile scrise de Corneliu, în tren venind spre București. Era impresia că discursul e cam «prea științific» prea doctrinar și respectând regulile vorbirii alese.</p>
<p>Dacă acest păcat îl lipsi de zgomotoasele aplauze ale mulțimii, el avu însă darul de a atrage luarea aminte a conducătorilor care luaseră parte în acea seară la întrunire.</p>
<p>Aceștia din urmă îi strânseră mâna cu căldură, ca unui tovarăș de care aveau nevoie în lupta lor.</p>
<p>Șeful partidului îi scrisese o scrisoare măgulitoare, care-i făcu mare bucurie.</p>
<p>În mijlocul acestei mulțumiri, Brădeanu, care nu se simțea deloc apăsat în sufletul său știind că altuia i se cuveneau aceste laude, avu o grijă mare. Spiritul său de om practic îl făcea să se gândească doar în ce chip l-ar putea câștiga pe Adrian, care devenea astfel sufletul lui.</p>
<p>Nu grija aceasta, însă, îi tulbura bucuria, ci o întâmplare cu totul neașteptată în care soția sa i se arătase sub înfățișare foarte ciudată și neînțeleasă.</p>
<p>Maria fu confidenta tuturor simțămintelor fericite ale bărbatului său, cunoscu cuvintele de laudă ale fiecărui personaj, ale fiecărei gazete, trebui să citească de două ori scrisoarea pe care șeful i-o trimisese.</p>
<p>În această împrejurare, ea simțise întâi dispreț pentru acest om a cărui judecată era atât de slabă încât credea că avea drept la aceste laude.</p>
<p>La urmă îi fu necaz pe el ca și cum i-ar fi răpit un drept care-i aparținea. Meritul întreg era al lui Adrian, care era al inimii ei iubitoare.</p>
<p>Plină de o ură stăpânită, din această pricină ea izbucni în seara zilei ce urmă.</p>
<p>Se culcaseră, și Brădeanu, cum adeseori avea obicei să facă, își arătă planurile și vederile.</p>
<p>În seara aceea, Emanoil îi dovedea că de vreme ce cartelul între cele două grupări fusese încheiat reușita lui era lucru aproape sigur.</p>
<p>Femeia vinovată îl asculta, ca de obicei, cu mintea în altă parte.</p>
<p>Când îl auzi pronunțând numele lui Corneliu, căruia avea să-i ceară o întreagă serie de discursuri, cum femeia se gândea tocmai la el, i se păru că bărbatul său îi face o așa de mare nedreptate încât tresări.</p>
<p>Fiindcă nu găsi puterea să-i spună lucrul limpede, și nici nu avu la îndemână altă răutate, ea îi răspunse că ar fi vremea să se gândească serios și să nu mai risipească banii în întreprinderi copilărești.</p>
<p>Emanoil o privi mirat, auzind-o că vorbește astfel, tocmai acum.</p>
<p>Când încercă să-i vorbească Mariei, ea îi 
răspunse scurt că i s-a urât de când se tot 
aruncă bani în toate părțile, pronunță cuvântul «nesimțirea» și nu mai voi să asculte nimic.</p>
<p>Lui Brădeanu îi fu cu neputință să înțeleagă pricina acestei stări de suflet care i se păru totuși destul de nouă.</p>
<p>A doua zi, Corneliu Adrian primea de la Maria o scrisoare lungă prin care aceasta, numindu-se cea mai nenorocită femeie din lume, îl rugă să o scape de viața pe care o duce lângă un om nesuferit, și s-o ia el.</p>
<p>Adăugă în scrisoare că se gândise la tot: avea partea ei de avere, care le va îngădui să trăiască destul de convenabil și lui să-și facă o carieră.</p>
<p>Citind scrisoarea, Adrian ridică din umeri, fără voie, și își zise că trebuie să se fi ivit vreo neînțelegere între ei.</p>
<p>Cu alte cuvinte, nu dete nicio însemnătate rugăminții pe care Maria i-o făcuse într-un chip aproape deznădăjduit. Dar se simți atât de nemulțumit, încât la un moment se văzu adânc nenorocit.</p>
<p>La o jumătate de ceas în urmă el primea un frumos ceasornic de aur, cu lanț la fel care avea pe cap înăuntru săpate cuvintele: „Prea iubitului meu amic, în semn de dragoste. Emil Brădeanu.</p>
<p>Darul era scump și ducându-se seara să-i mulțumească aceluia care i-l făcuse Corneliu schimbă numaidecât vorba când Brădeanu îi pomeni de multul pe care i-l datorează.</p>
<p>Interese îl chemau pe Brădeanu din nou în orașul unde-și pusese candidatura și astă seară avea să plece.</p>
<p>Maria care până atunci se ivise doar să zică bună seara și se restrăsese, reținută de o puternică durere de cap, rămase tăcută și cu o atitudine suferindă în tot timpul mesei.</p>
<p>Adrian se simțea apăsat alături de acești doi inși și mai ales față de Brădeanu.</p>
<p>Tânărul s-ar fi ridicat bucuros să plece.</p>
<p>Din fericire, masa fu scurtă. Emanoil se grăbea.</p>
<p>Când cei doi bărbați se pregătiră de plecare, într-o clipă când soțul său era afară, Maria îi strecură tânărului un bilet pe care acesta, ca și altă dată, îl aruncă în buzunar, - nu fără să roșească de această procedare.</p>
<p>Trăsura l-a dus la gară într-un sfert de ceas, în care cei doi inși mai mult tăcură, fiecare stăpânit de gândurile lui deosebite.</p>
<p>Pe peron își strânseră mâna cu căldură și se despărțiră.</p>
<p>Când rămase singur, Corneliu desfăcu biletul în care Maria, cu o slovă grăbită, îi spunea lucruri pe care el aproape nu voia să le creadă.</p>
<p>Ea îl așepta; acum când el citește, ea trebuie să fi trimis servitorii la culcare, dându-le ordin să stingă; ieșind pe furiș, ea trebuie să-l aștepte la colțul străzii, îmbrăcată în negru și cu un voal des pe ochi.</p>
<p>Deși nu mai departe decât aseară, Corneliu îi trecuse iar pe la ferestre de câteva ori, foarte fericit s-o dorească și așteptând să-i vadă umbra desemnându-se în treacăt pe perdele. Deși o chemase iar cu patimă în singurătatea camerei lui, i se păru acum că vine prea repede spre el.</p>
<p>Avu un moment de adânc regret nelămurit; o posomorâre subită îl năpădi.</p>
<p>Stătu câtva timp la îndoială dacă trebuie să ia o trăsură să ajungă mai repede, apoi se hotărî.</p>
<p>Pe drum, fu mereu plin de aceeași adâncă întristrare care-l cuprinse când o văzu venind așa și căzându-i în brațe. Și de astă dată pricepând bine pricina, se gândi la un mijloc mulțumită căruia el ar putea fi singur în acea noapte. Nu găsi încă niciunul și, dându-se jos din trăsură aproape de colțul știut, rămase în așteptare, deoarece nu văzu pe nimeni.</p>
<p>Se gândi să plece, însă după câteva minute zări deodată prin întuneric o umbră care se apropia de el, repede.</p>
<p>Maria se ținea de cuvânt.</p>
<p>În trăsură, ea începu să se plângă din nou de viața pe care o trăia alături de acel nepăsător, care era bărbatul său și-și arăta arzătoarea dorință de a trece în noaptea aceea pe la ei, unde credea că se va simți nespus de fericită și unde are de gând să și trăiască acum.</p>
<p>Femeia nu se sfii de a-l săruta în fugă pe stradă, atunci când văzu că Adrian stă la îndoială și nu vrea să i-o spună.</p>
<p>Căldura pe care ea o punea în arătarea acestor nădejdi și duioșia aceasta a femeii iubitoare ce-și face visuri sfârșiră prin a dezgheța inima lui Corneliu care-i răspundea acum cu bunăvoință, încuviințând spusele ei și silindu-se să creadă ca ea.</p>
<p>Se plimbară mai bine de un ceas și când intrară omul de serviciu de la hotel ridicându-se somnoros de pe scaun, se înșelă asupra condiției femeii cu care Adrian suia scara, aproape de miezul nopții.</p>
</div>
<div type="chapter" n="10">
<head>X</head>
<p>Sufletul Mariei se schimbase cu desăvârșire în vremea din urmă.</p>
<p>Ea era aproape de nerecunoscut. Nebunia amoroasă o pierduse cu desăvârșire. Grăbită și tremurătoare, făcea totul numai în vederea dragostei ei, la care i se părea mereu că nu i se răspunde cu destul căldură, cu o aprindere egală.</p>
<p>Într-însa vibrau acum coardele cele mai pătimașe și care fac cu adevărat pe femeie.</p>
<p>Ea dorea acum fericirea întreagă, pe care n-o cunoscuse și se avânta cu nechibzuință pe o cale ce-i părea cu atât mai frumoasă cu cât era mai plină de necunoscut și de primejdii.</p>
<p>La început, avu clipe în care ea singură stătu pe gânduri.</p>
<p>E-adevărat că Doamna Brădeanu nu era mai puțin vinovată în iubirea ei decât sunt alte femei.</p>
<p>Dar când simțământul de pudoare și de demnitate sau când glasul conștiinței începeau să-i vorbească, ea găsea răspunsul liniștitor: Corneliu va fi mâine bărbatul ei.</p>
<p>Această socoteală însă, această credință fu nenorocirea ei.</p>
<p>Pentru că firea ciudată a lui Corneliu avea moduri de suferință mult mai numeroase și mai neînțelese, mult mai neașteptate și mai subtile chiar decât are o femeie, - semănând prin aceasta multor bărbați.</p>
<p>Îi păru foarte rău că Maria nu poate să înțeleagă și în aceasta găsi el inferioritatea femeilor în dragoste.</p>
<p>De spus însă niciodată nu-i spusese, nevoind s-o jignească.</p>
<p>Rămas cu ea în cameră, Adrian simți că-i lipsește calda înfiorare a unei adorări aproape mistice, fără de care el nu știa să iubească. El încercă să tempereze avânturile ei bolnave.</p>
<p>Purtarea pe care el o avu în acea noapte cu amanta care-l silise s-o aducă la el fu o purtare lipsită de respect.</p>
<p>Fu dureros mirat când văzu că ea nu se simte deloc jignită prin aceasta.</p>
<p>Și, când după câteva ceasuri Maria plecă și Corneliu o duse până aproape de poarta ei, tânărul înapoindu-se mergea fluierând, cu amândouă mâinile în buzunarele paltonului și cu capul ascuns în guler.</p>
<p>În aerul înghețat al dimineții care se apropia, Adrian călca rar privind când și când la stelele din cer care licăreau ca diamante albăstrii.</p>
<p>El nu reușea să înțeleagă cum de putuse să se poarte cu Maria, în noaptea aceea, ca cu oricare altă femeie ce i-ar fi ieșit înainte.</p>
<p>Și iubind-o, dorind s-o iubească, îi venea să se ducă departe de ea, așa de departe încât până acolo să nu poată ajunge decât doar chipul și amintirea ei...</p>
<p>Două elemente, două tendințe deosebite alcătuiau baza sufletului acestui tânăr, două elemente care deși amestecarem fiecare își avea limpede ființa în aceste ceasuri de adâncă și dureroasă rătăcire.</p>
<p>Era întâi sensibilitatea profundă și înclinația spre visarea deșartă, spre contemplarea unei vieți ce se desfășoară împrejur, neînvinsă și fatală - însușire moștenită de la aceea care îi fusese mamă.</p>
<p>La aceasta se adăuga o vie și puternică dragoste de viață și de plăcerile ei, o energie aproape nepăsătoare, biruitoare, moștenită de la tatăl său.</p>
<p>O luptă sfâșietoare se dădea acum în adâncul acestui suflet, o luptă mai tare decât aceea de la începutul dragostei sale.</p>
<p>Strâns legat de această femeie frumoasă și iubitoare a cărei icoană părea că-i luminează singurătatea vieții, el urma să-i treacă pe sub ferestre, chinuit de un dor mistuitor ce-i apăsa inima și-i umezea ochii.</p>
<p>Drumurile-s albe de zăpadă și în noaptea tristă rătăcește un om care pare că voiește cu orice chip să simtă nenorocirea stării în care se află, un om care nu se simte întreg decât cu această suferință.</p>
<p>În liniștea târzie, tânărul privește din nou cerul plin de stele, oftează și plin de o fericire ce naște tocmai din conștiința acestei comori de dureri pe care o poartă în el, se gândește la vremea când aceste simțiri vor fi fugit din inima-i rămasă pustie.</p>
<p>O! În ziua aceea, el va trebui, cu glas zguduitor, să strige lumii întregi nefericirea sa, pe care liniștea mută a drumurilor ca și trista și depărtata seninătate a cerului imens n-o vor putea cuprinde întreagă.</p>
<p>Femeia aceasta e înțelesul vieții lui. O iubește cu o patimă neasemănată.</p>
<p>Dar de ce îl doare de câte ori o vede venind spre el?</p>
<p>De ce îl năpădește o neînțeleasă mâhnire atunci când singurul său vis devine o realitate?</p>
<p>Poate tocmai pentru că ea îi e singurul vis.</p>
<p>Simțăminte calde și înduioșări adânci, gânduri de o rară frumusețe și avânturi, înălțări spre o lume deosebită, ideală, toate nasc în prejma chipului ei, - parfum sfânt al unei flori rare și neprețuite.</p>
<p>Vremea trece și inima tânărului se întunecă, și suferă simțind că pricina e aceea că singurul său vis se risipește ca fumul în bătaia vântului, devine o simplă dorință împlinită.</p>
<p>Acesta e sufletul lui Corneliu noaptea, când întunericul vorbește tainelor inimii omenești, ascute simțurile și înnebunește mintea.</p>
<p>Ziua însă, viața lui îl uimește; ea e o desăvârșită deprimare.</p>
<p>Maria l-a mai văzut în câteva rânduri, venind la dânsul după amiază.</p>
<p>Cea din urmă dată când a venit, îmbrăcată foarte simplu dar cu un voal des pe ochi, Corneliu nu și-a putut stăpâni o mișcare de nemulțumire pe care femeia a văzut-o.</p>
<p>Fu nevoit de astă dată să-i vorbească. Îi arătă că aceste vizite sunt nespus de primejdioase. Nu se putu reține de a nu-i vorbi și de durerea pe care o simțea văzând-o venind așa și risipind aureola de vis, ce el o așternea în jurul chipului ei.</p>
<p>Maria nu înțelese decât cea dintâi observație a tânărului și după o vreme de gândire, primi dezlegarea întrebării ce-și pusese: Își va strămuta patul din camera de dormit și, fiind singură, va putea ieși mai des.</p>
<p>Adrian rămase uimit de înțelesul neașteptat pe care-l luaseră cuvintele lui în mintea femeii.</p>
<p>Însă pentru întâia oară, în această împrejurare, se limpezi în mintea lui gândul că ea e o ființă vulgară.</p>
<p>Și gândul acesta îl duru nespus de mult.</p>
<p>D-na Brădeanu se ținu de vorbă.</p>
<p>În a treia noapte, după ce din vreme îl anunțase pe Corneliu, el o așteptă la colțul străzii și merseră din nou împreună.</p>
<p>În noaptea aceea vru să se înțeleagă cu Corneliu asupra plecării ei din casa lui Brădeanu și asupra vieții lor viitoare.</p>
<p>Tânărul ascultă aceste cuvinte cu oarecare strângere de inimă și nu găsi alt răspuns decât acela că mai aveau vreme să vorbească despre aceasta și că nimic nu-l silea să ia o hotărâre pripită.</p>
<p>El suferea vorbind astfel, pentru că în sufletul său n-avea lor o asemenea dorință.</p>
<p>N-avea curajul să se gândească să ia asupră-și o sarcină pe care o înțelegea cât e de grea.</p>
<p>Când fu iarăși singur, căzu îndelung pe gânduri, uimit și speriat de un simțământ nou care, răsărit pe nesimțite în inima lui, ajunsese acum așa de stăpânitor încât nu și-l mai putea alunga.</p>
<p>Ca și în alte dăți, în legăturile lui, băgase de seamă că după oarecare vreme de ședere împreună se năștea deodată în el nevoia imperioasă, nevoie sufletească, de a pleca numaidecât, de a fi singur.</p>
<p>Observase lucrul acesta foarte bine astă seară: părea că după o explozie violentă, după o tare încodrare a simțurilor, un alt om se năștea în el, un alt suflet punea stăpânire pe el, - sufletul omului care gândește și care cere stăruitor să fie numai cu gândurile lui.</p>
<p>Nu vorbi însă nici despre aceasta nimic, ci, plin din ce în ce de mai multă milă pentru dragoste-i pe care o simțea murind, plin de un nemărturisit respect pentru iubirea ei adâncă și stăpânit de o nepăsare cu atât mai mare cu cât ea venea spre el mai des și cu mai multă patimă și-i cădea la picioare, aștepta ca o împrejurare din afară să schimbe fața lucrurilor.</p>
<p>Inima i se înstrăina încet, mereu.</p>
<p>Se apropiase vremea alegerilor și Emanoil Brădeanu urma să fie într-o nesfârșită alergare. Adrian la scurte intervale îi mai scrisese trei discursuri care făcură ca la un moment dat cel care le rosti să fie socotit ca un talent ce era cât p-aci să rămână necunoscut.</p>
<p>Nimeni, afară de Maria, nu putea fi învinovățit de faptul că iubirea murise în sufletul tânărului într-un timp uluitor de scurt și că el ajunsese acum să filozofeze pe seama acestei iubiri.</p>
<p>Când și când amintirea ei răsărea pe neașteptate cu o dureroasă strângere de inimă, din ce în ce mai imperceptibilă, și în curând tânărul se simți bucuros ori de câte ori trecea un răstimp mai lung fără să primească o scrisoare în care ea să-i spună s-o aștepte.</p>
<p>Ascultă cu multă părere de rău plângerile femeii care se văita de inferioritatea lui Emanoil, de neliniștea ce i-o pricinuiește faptul că el tușește toată noaptea.</p>
<p>Își spunea singur, cu multă tărie, că e dator să ia o hotărâre de om cinstit.</p>
<p>Îndată ce era singur însă uita povestea acestei nenorociri cu o ușurință așa de desăvârșită încât ar fi osândit-o cu cea mai din urmă asprime, dacă ar fi întâlnit-o în purtarea altuia decât în a lui proprie,</p>
<p>Lucrul care-l făcea acum pe Adrian să sufere era chipul strâns în care Maria Brădeanu se legase de el și îndatorarea ce i-o dădea, prin aceasta, de a fi stăpânul ei.</p>
<p>Femeie din specia opusă celor ce vor să stăpânească, Maria nu cunoștea decât o deplină supunere la glasul patimii care o domina și dorinței de a fi soția lui Corneliu. Ea îi ceru tânărului acest lucru căzând în genunchi înaintea lui, îmbrățișându-i picioarele ca unui stăpân.</p>
<p>Și lacrimile ei erau lacrimi adevărate.</p>
<p>Tot adevărat e că tânărul scriitor avea dreptate atunci când se gândea că inimile unor oameni complexi ca el, dacă au trebuință de sufletul cald al femeii de care vorbește Sully Prudhomme în «Înduioșări zadarnice», - femeia blândă al cărei suflet să fie un loc de odihnă și ale cărei brațe un dulce leagăn, - aceasta trebuie să fie fiica unei curtezane desăvârșite și să nu primească pe amant decât într-un foarte elegant budoar.</p>

<p>Astfel că această dragoste îl apăsa și-l îngrijea acum când el, care nu-și era singur stăpân, avea îndatorirea să fie stăpânul unei femei.</p>
<p>Se simțea din ce în ce mai strâmtorat de câte ori sta cu ea și găsi curajul să-i spună o dată că oameni ca el trebuie să aibă întotdeauna ceva de dorit, ceva care pururea fiind dor neîmplinit, alcătuiește ținta și rostul vieții lor.</p>
<p>Cea mai de căpetenie dorință a lui fiind împlinită, - ce-i rămânea să dorească?...</p>
<p>Vorbea din adâncul sufletului său spunându-i aceste cuvinte.</p>
<p>Dar tot așa vorbea și femeia, sărutându-i mâinile și plângând cu hohote, rugându-l s-o facă fericită.</p>
<p>Era o moștenire de la tatăl său, sinucisul ofițer Sever Adrian, această groază pe care Corneliu o simțea văzând-o pe femeie plângând?</p>
<p>El ar fi fost bucuros ca aceasta să-l uite, să-l înșele, să-l facă nenorocit altfel decât îl făcea acum.</p>
<p>Pentru că sufletul său, alcătuit altfel decât al multor oameni, ar fi simțit trezindu-se în el amintirea nebunelor ceasuri de altădată, s-ar fi simțit arzând de focul îmbrățișărilor pe care în zadar le-ar dori, și atunci ar iubi-o fiindcă ea ar fi departe fiindcă n-ar avea-o niciodată.</p>
<p>Astăzi însă simte că n-o iubește, și nu i se pare monstruos să și-o spună.</p>
<p>Dar în clipa când această siguranță se ridică puternică și ca un simțit firesc, fatal, - în adâncul ființei lui se ivește o îndoială cu adevărat înspăimântătoare.</p>
<p>A iubit-o, oare?... A iubit-o vreodată?...</p>
</div>
<div type="chapter" n="11">
<head>XI</head>
<p>Acest fenomen petrecut în sufletul lui Corneliu Adrian nu întârzie de a lua o nouă înfățișare, ajungând în faza cea din urmă.</p>
<p>El îl numise la început și, aproape îngrozindu-l, se părea că n-avusese puterea de a crede în adevărul lui.</p>
<p>Cealaltă latură a firii sale se deșteptase, însă, de astă dată, și Corneliu găsi puterea de a încerca să privească împrejuru-i cu sânge rece, căutând o dezlegare a suferinței.</p>
<p>Se pierduse pe el cel de altădată, și înțelegând aceasta, nu putea simți singurătatea aproape fericită a alesului pe care soarta-l lovește cu asemenea dureri nobile, - pentru că legătura dăinuia încă.</p>
<p>Femeia era legată de el mai strâns decât oricând.</p>
<p>Vizitele ce i le făcea erau pentru ea o seducție permanentă și aveau o putere de atracție care o făcea să nesocotească totul.</p>
<p>Acesta vie dorință de a fi cu el și încredințarea că mâine va fi femeia lui o făceau să se poarte de pe acum ca atare, nemaipăstrând aproape nicio rezervă.</p>
<p>Avea grijă de cele mai neînsemnate lucruri, sfătuindu-l cum să-și orânduiască treburile și certându-l de nopțile pe care prea des și le pierdea.</p>
<p>Grija aceasta a ei constituia o apăsare pentru Adrian, și era în același timp și o durere, înțelegând că nu poate răspunde la fel acestei iubiri.</p>

	<milestone unit="***"></milestone>

	<p>Au trecut gerurile aspre ale iernii. De pe acoperișuri zăpada se topește sub căldura soarelui.</p>
<p>Streșinile picură toată ziua; gheața de pe trotuare piere și mugurii crapă, ivindu-se de sub coaja neagră și umedă a ramurilor.</p>
<p>La începutul lui Martie, cea dintâi lună a primăverii aerul rece și limpede al dimineții e plin de miresme tari și dătătoare de viață nouă.</p>
<p>O larmă veselă umple străzile în ceasurile calde de mai pe urmă și în zvonul furnicarului de oameni, glasurile vânzătorilor de ghiocei pun o notă de fermecătoare tinerețe și veselie.</p>
<p>Singură Dâmbovița, în această obștească redeșteptare pare nemulțumită.</p>
<p>Dis de dimineață și până târziu când pe maluri încep să ardă cele două șiruri de felinare albăstrii, valurile tulburi tot aleargă ducând departe sloiuri negre de gheață.</p>
<p>Apa părea că-i vorbește tânărului care iarăși stă la fereastră gânditor, ceasuri întregi; pare că-i spune: «Vai de sufletele slabe și neînțelese! Ele poartă în adâncurile lor pricina nenorocirii și a nemulțumirii veșnice și fără de leac.</p>
<p>O dorință puternică pusese acum stăpânire pe Corneliu care privea această nesfârșită alergare a undelor: voia să plece undeva, departe neștiutor și liniștit ca apa aceasta așa să se piardă dintr-o viață care pentru el nu mai avea niciun farmec și care-l doare prin falsitatea și monotonia-i desăvârșită.</p>
<p>De ce oare, venirea primăverii îl umple de o durere neînțeleasă care-l năpădește până în cele mai adânci colțuri ale sufletului, ca și cum nu ar fi decât o ruină ce amenință să se prăbușească sub acest suflu de viață sănătoasă!</p>
<p>Chipul lui Emanoil Brădeanu îi răsare înaintea ochilor; îi vine aproape să zâmbească revăzând pe acest biet nebun pentru care afară de politică nu mai există nimic.</p>
<p>A mai fost la el acum două zile, când tocmai se începuseră mult așteptatele alegeri generale.</p>
<p>Venise omul, ca de obicei, de pe drum, și nu i-a putut vorbi despre altceva decât despre siguranța reușitei sale.</p>
<p>Femeia, care de la o vreme face cheltuieli nebunești cu florile și cu parfumurile, n-a găsit trebuincios să-i spună bărbatului ei o singură vorbă bună.</p>
<p>Îmbrăcată cu multă grijă, într-o rochie de primire de culoare trandafirie și cu părul buclat, ea i-a făcut tânărului impresia unei păpuși seci și false.</p>
<p>Corneliu a plecat de acolo cu conștiința apăsată de un fapt care-l umple și acum de o adevărată neliniște.</p>
<p>Maria îi ceruse iarăși să-și împlinească făgăduiala pe care i-o făcuse de atâta vreme, hotărâtă să plece chiar în zilele următoare din casa bărbatului ei.</p>
<p>Ascunzându-și cu greu tulburarea și nemulțumirea, el a îngăimat că «faptul cere o serioasă chibzuire și că nu e bine să se grăbească».</p>
<p>Ea îl rugase iar să vină astă seară să se-nțeleagă asupra celor din urmă măsuri într-o chestiune care în curând trebuia să fie un fapt împlinit.</p>
<p>Corneliu își simțea inima grea și apăsată; un clește rece de fier i-o strângea stăruitor; o slăbea o clipă spre a reîncepe cu îndoită putere.</p>
<p>El nu se duse în seara aceea s-o vadă pe Maria Brădeanu; pentru întâia oară lipsi de la o întâlnire ce i se dăduse.</p>
<p>Făcea aceasta cu deplină convingere că femeia trebuie mai întâi, să poată privi situația mai sănătos, dând bărbatului ei luarea aminte datorată, și al doilea să înțeleagă că trebuie să rămână la acesta.</p>
<p>A doua zi, în parfumul răcoros al dimineții de primăvară, în conștiința tânărului scriitor se formulă limpede o hotărâre pe care drept el o luase din ajun sau poate chiar de mai înainte: avea să se ducă la Iași, orașul său de naștere.</p>
<p>Și avea să plece negreșit astă seară.</p>
<p>De ce pleca? Pleca, își spunea el singur, fiindcă îi era dor de locul unde s-a născut și unde a copilărit.</p>
<p>Adăugă că de mult ar fi trebuit să facă acest drum, spre a regula o chestie bănească născută din stăpânirea ce el o avea asupra caselor rămase de la părinți.</p>
<p>Că lașitatea era pricina, nu voi să-și mărturisească nici atunci când se apucă să-i scrie Mariei.</p>
<p>Repede, ca și cum s-ar fi temut să nu piardă șirul gândurilor, cărora o sforțare momentană le da o anumită ordine se așeză la masă luând condeiul și hârtie.</p>
<p>Femeia iubită pierise acum ca într-o ceață depărtată, ceață care avea să se aștearnă între ei după ce el va fi plecat și în care se va și pierde această dragoste ce-l umplea acum de o milă umilitoare</p>
<p>Lămuri pe larg chestiunea acestor case ale sale, în al căror venit se amestecaseră niște neamuri de departe.</p>
<p>Vrând să vorbească despre sine cât mai puțin, Corneliu arătă numele și situația fiecărei rude și trecu foarte iute peste plecarea lui care avea să fie «chiar astă seară» în urma unei scrisori de chemare ce primise.</p>
<p>Spunând acest neadevăr, conștiința lui rănită și înjosită găsi trebuincios să adauge două rânduri în care spunea că «după apropiata lui întoarcere, marea chestiune va fi dezlegată definitiv».</p>
<p>Încheie cu formula drăgăstoasă pe care o întrebuințase în câteva scrisori înflăcărate, de pe vremea începutului dragostei lor, formulă care apărea ca ceva fals la sfârșitul acestui scurt și temător rămas-bun.</p>
<p>Trimise scrisoarea după amiază.</p>
<p>Hotărât să plece în adevăr seara, rămase în casă spre a-și regula cele de trebuință pentru drum.</p>
<p>Rânduindu-și puținele lucruri ce avea să-și ia, el se oprea din când în când pentru ca, fumând și plimbându-se nerăbdător prin odaie, să-și scoată mereu ceasornicul din buzunar.</p>
<p>Se gândea la Maria Brădeanu și privind la răstimpuri ușa, era cuprins de un simțământ care, fără să fie teamă, era o neliniște adâncă, - ceva ca presimțirea unei nenorociri.</p>
<p>Din această scrisoare ea va pricepe durerosul adevăr?...</p>
<p>Dacă va înțelege că totul e pierdut pentru ea?...</p>
<p>La gândul acesta și amintindu-și de iubirea cu care femeia era legată de el, îl stăpânea o mare îngrijorare.</p>
<p>Aproape se înnoptase, când Maria abia suflând, veni să-l vadă.</p>
<p>Aseară, după ce-l așteptase în zadar, crezând că ghicește cauza, fusese cuprinsă de indignare.</p>
<p>Dragostea însă o făcu să se liniștească curând; femeia sfârși prin a se teme că poate e bolnav.</p>
<p>Toată noaptea fu cu gândul la el.</p>
<p>Nu știa dacă Emanoil e dus din Capitală, și aceasta o împiedicase de a pleca de acasă.</p>
<p>Tulburarea ei nu mai cunoștea margini când primi rândurile prin care tânărul o vestea că pleacă.</p>
<p>Ea era tocmai la birou, vrând să sfârșească o scrisoare în care îl ruga să aibă milă de ea.</p>
<p>Când citi scrisoarea tânărului, Maria păru că are conștiința limpede că Corneliu fuge de ea. Și plânse cu furie.</p>
<p>Stătu o clipă la îndoială dacă trebuie să se mai ducă să-l vadă. Apoi, cuprinsă de mânie și în același timp de dorința de a-l vedea și de a-l ruga să rămână, se îmbrăcă repede și ieși. Lăsase pe birou scrisoarea începută.</p>
<p>Pe drum, se gândea că poate e nedreaptă cu el.</p>
<p>Nu-și mărturisea însă că acest «adio» el i-l mai spusese și altă dată destul de limpede, dar că nu putuse să-l înțeleagă.</p>
<p>Apăru pe neașteptate în cadrul ușii fără să mai fi bătut, palidă sub lumina lămpii.</p>
<p>Tânărul, fumând o țigară și așezat pe un scaun, rămase liniștit, cu ochii asupra ei, ca și cum ar fi știut că ea va intra în clipa aceea.</p>
<p>Doamna Brădeanu privi împrejur, văzu geamantanul, văzu pardesiul și bastonul lui Corneliu și înțelese că el pleca în adevăr.</p>
<p>Apropiindu-se și țintindu-l în adâncul ochilor, lividă și tremurând pe picioare, șopti cu glasul stins aceste două singure cuvinte: «De ce?»</p>
<p>Ea îl întreba de ce fuge, dar vorba din urmă înghețase în gât.</p>
<p>Corneliu nu avu puterea să răspundă nimic.</p>
<p>Ridică doar din umeri și duse la gură țigara pe care fu foarte fericit că o are în mână.</p>
<p>Încercă apoi să zâmbească, aproape hotărât să-i spună adevărul adevărat, însă chipul i se întinse într-o strâmbătură care îl făcea hidos.</p>
<p>Simți că se mișcă scaunul sub el, și se-ngălbeni sub uitătura stranie a femeii care nu-și mai luă ochii de pe el.</p>
<p>Atunci privirile lor se-ncrucișară - mute, adânci, depărtate și înțelegătoare - și vreme de o clipă între ele tremură gândul morții, ca un abur înghețat și dătător de fiori.</p>
<p>Ca hipnotizată, femeia îmbrățișă încă o dată cu o aruncătură de ochi, toată odaia apoi apăsă pe clanță și pieri în noapte.</p>
<p>Corneliu rămase zdrobit.</p>
<p>Timp de o jumătate de ceas nu se mișcă de pe scaun, neputând parcă să-și dea seama de locul în care se afla și de ceea ce se petrecuse cu el.</p>
<p>Mai pe urmă, avu o puternică pornire de adâncă înduioșare, de amară sfâșiere.</p>
<p>I se păru că a îngropat un mort iubit și simțământul singurătății și al pierderii pentru veci îl apăsa, ridicându-i un nod în gât și umezindu-i ochii ce voiau să verse șiroaie.</p>
<p>Cum? Așa de curând se isprăvise?</p>
<p>Sări într-o trăsură, strigând birjarului să mâne cât mai repede.</p>
<p>Acasă la ea, ferestrele erau toate întunecate.</p>
<p>Gândul că Maria nu stă în casă să-și plângă nenorocirea îl mai liniști.</p>
<p>Porni să rătăcească pe străzi, cu sufletul plin de o înduioșare ce sta să se reverse în fiece clipă, și făcând o serie de judecăți cu totul deosebite de cele de până acum.</p>
<p>Nu întârzie de a-și spune că purtarea sa e nedemnă.</p>
<p>Vremea se limpezise și printre fâșiile de nori, stelele singuratice clipeau în depărtări reci.</p>
<p>Mai trecu încă de două ori pe dinaintea casei, ale cărei geamuri erau tot întunecate.</p>
<p>Desigur, Maria întârzia la vreo prietenă unde poate că plângea, destăinduindu-și suferința.</p>
<p>În adevăr, n-a meritat insulta aceasta în schimbul dragostei nebunești ce i-a purtat.</p>
<p>Dându-și seama de rana ce o deschisese în sufletul femeii, inima lui era arsă de regrete acum.</p>
<p>Dar dacă ar fi știut unde e Maria, acum când i se pare că a pierdut-o, el s-ar duce și întinzându-i mâna i-ar împlini poate sigura dorință pe care a avut-o în viață.</p>
<p>Nu știa însă încotro s-o caute și dori ca noaptea să se sfârșească mai curând.</p>
<p>Are să se ducă mâine negreșit la ea, întinzându-i mâna să-i spună doar atât: «Vino».</p>
<p>Fiindcă adevărul e că el o iubește.</p>
<p>N-are să se plângă, de altfel, fiindcă Maria, pe lângă că e o ființă aleasă, e frumoasă și are suflet bun, și e și bogată. Soțul ei? Cine e de vină dacă ea nu-l iubește?</p>
<p>Gândurile acestea se nășteau în mintea lui Corneliu Adrian, spre a repara în propria lui conștiință omenească greșeala ce nu se putuse opri de a o săvârși. Se întoarse acasă și rămase înaintea ferestrei deschise, privind afară în tăcerea nopții reci și pline de stele.</p>
<p>Inima sa se purifică, dorind-i pe aceea pe care cu puțin înainte o alungase și care plecase cu sufletul plin de dorința de a muri.</p>
<p>Maria Brădeanu alergase ca o nebună oprindu-se înaintea celei dintâi farmacii, cu gândul de a intra și a cere o otravă. De câteva ori trecu pe dinaintea geamurilor mari și luminate, dar n-avu curajul să intre.</p>
<p>Capul și tot corpul îi ardeau, iar ochii aveau o scânteiere sticloasă.</p>
<p>Dintr-o prăvălie vru să cumpere un revolver, dar teama și mulțimea bărbaților aflători înăuntru n-o lăsară să intre nici aici.</p>
<p>Atunci suindu-se într-o trăsură ceru s-o ducă la șosea. Acolo, în liniște și singurătate se va gândi în voie.</p>
<p>Ramurile mari și groase se ridicau negre, îndrăznețe, în lumina vie a globurilor electrice, ce scânteiau rândurile ca un șir de mărgăritare enorme.</p>
<p>D-na Brădeanu voia să moară. Atât de tare era hotărârea aceasta în sufletul ei încât n-o mai puse în cumpănă, ci se gândi numai la chipul cum să și-o înfăptuiască.</p>
<p>Îi păru rău că trebuie să se mai ducă acasă, să-și mai aducă aminte de viața sa și de cei doi bărbați care o făcuseră să dorească moartea.</p>
<p>Numai sub această înfățișare și apăru bărbatul său și nicidecum altfel.</p>
<p>O duru când își aduse aminte că va trebui să revadă pe birou scrisoarea amară pe care o scrisese, și pe care o lăsase acolo, alături de plicul pe care sta scris numele aceluia care fugea de ea după ce o amăgise.</p>
<p>Era aproape unsprezece ceasuri când îi spuse birjarul s-o ducă acasă,</p>
<p>Dar tocmai la această oră, Emanoil Brădeanu sosea de la club și dădea ordin să se aprindă luminile.</p>
<p>Nimeni nu putu să-i dea vreo lămurire asupra locului unde se afla dusă Maria.</p>
<p>Deși lipsa ei la această oră era ceva neobișnuit, Brădeanu nu avu vreme să-i dea vreo luare-aminte.</p>
<p>Sufletul lui era plin astă seară de bucuria nespusă de a fi reușit în sfărșit în județul în care candida.</p>
<p>Mult așteptatul rezultat, care spunea că a ieșit cu un mare număr de voturi mai mult ca potrivnicul guvernamental, sosise telegrafic la club, aproape de zece ceasuri.</p>
<p>Brădeanu, primind felicitările, plătise campania și o masă intimă.</p>
<p>Acum venea într-un suflet să-i aducă și Mariei această noutate fericită.</p>
<p>Singura lui nemulțumire că Maria nu fusese acasă și că acum întârzia, avu ca pricină numai faptul că nu-i putea împărtăși mai curând bucuria sa.</p>
<p>Astfel gândindu-se, se sfătui singur să nu fie fără răbdare și vru să intre în salon.</p>
<p>Trecând prin camera de lucru a femeii, privirea îi fu atrasă de scrisoarea de pe biroul ei, lângă care sta un plic ce purta pe el scrisă cu slova Mariei, în vârful peniței, ciudata adresă: «prea iubitului meu Corneliu».</p>
<p>Numai ciudățenia acestei adrese îl făcu pe Brădeanu să se dea aproape și, cu fruntea încrețită, să ia hârtia în mână.</p>
<p>De la cele dintâi vorbe se făcu palid, și aruncând hârtia din mână cum arunci un șarpe care vrea să te muște, se dădu un pas înapoi.</p>
<p>După o clipă, lungă cât un veac, ascunzându-și chipul în palme și părându-i-se că visează, Emanoil se plecă și o ridică de jos.</p>
<p>Îngrozit, se dădu la lumină, să vadă bine, să nu-l înșele ochii. Și citi.</p>
<p>Înnebunit de spaimă, vânăt la față, și stăpânindu-se să nu urle, el nu zise o singură vorbă când ușa se dădu de perete și în clipa aceea, horcăind în loc să respire, Maria se ivi tremurând și cu ochii sticloși rotindu-se pe chipu-i de ceară.</p>
<p>Într-un moment, amândoi înțeleseră și și-o spuseră.</p>
<p>Și pe când femeia, ca lovită de trăsnet, se prăbușea pe covorul scump, cu mâna stângă pe inima ce-și oprise bătăile, Emanoil Brădeanu, deputat de colegiul al II-lea, umbla prin odaie cu amândouă mâinile în buzunar, mergând în marș războinic, întrerupându-se din când în când să râdă cu hohote care se-auzeau din stradă și care chemară pe servitori.</p>
<p>Pendula din perete, zguduită de căderea femeii, încremenită la 11 și douăsprezece minute, părea că s-a oprit anume spre a privi o îngrozitoare dramă petrecută în răstimpul unui singur minut. La această vreme, departe, într-un hotel pe malul Dâmboviței, stând la o fereastră deschis, un tânăr scriitor fumează îngândurat.</p>
<p>Ceasornicul de aur pe care-l scoate din buzunar și pe care i l-a dat un bun prieten, arăta 11 ore trecut... Tânărul cugetă calm.</p>
<p>Lumea e o priveliște măreață, cu o perspectivă care ne atrage înfiorându-ne în același timp... individul raportat la viața în sine la firea veșnică. Și sentimentele noastre, ce lucruri mărunte, dar ce covârșitoare...</p>
<p>Răcoarea nopții îl făcu să se înfășoare bine în haină, iar tainica clipire a stelelor nu-l lăsă să-și răspundă la întrebarea ce și-o tot pune, cuprins iarăși de îndoiala: «Ar face bine dacă s-ar însura de acum? Sau ar trebui să mai aștepte?...»</p>
   <trailer>SFÂRȘIT</trailer>
</div>
  </body>
 </text>
</TEI>
