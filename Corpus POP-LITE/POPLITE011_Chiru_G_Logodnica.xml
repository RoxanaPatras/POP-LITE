<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Logodnica princepelui Matei Basarab: ediție POPLITE </title>
            <author>Chiru, G.</author>
            <respStmt>
               <resp>codare POPLITE</resp>
               <name>Teodora Iuriusciuc</name></respStmt>   
            <respStmt>
               <resp>codare POPLITE</resp>
               <name>Lucreția Pascariu</name></respStmt>   
            <respStmt>
               <resp>corectură manuală</resp>
               <name>Nicoleta Baroi, Cătălina Ciobanu</name>
            </respStmt>
            <respStmt>
               <resp>verificare corectură manuală</resp>
               <name>Alexandra Olteanu</name>
            </respStmt>
            <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
         </titleStmt>
         <publicationStmt>
            <publisher>UAIC</publisher>
            <date></date>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="10.5281/zenodo.10781442"></ref>
         </publicationStmt>
         <sourceDesc>
            <bibl>
               <author>Chiru, G.</author>
               <title>Logodnica princepelui Matei Basarab</title>
               <pubPlace>București</pubPlace>
              <publisher>TIPOGRAFIA UNIVERSUL</publisher>
               <date>1894</date>
               <decoNote type="ilustratii" subtype="no"/>
               <dim unit="char" type="mare"/>
               <extent>
                  <measure unit="word">29371</measure>
                  <measure unit="page" type="under_250"/>
                  <measure unit="foileton" type="under_65"/>
                  <measure type="complete"></measure>
               </extent>
            </bibl>
         </sourceDesc>
      </fileDesc>
      <profileDesc>
         <textClass>
            <keywords scheme='https://opentheso.huma-num.fr/opentheso/api/theso/Typologie'>
               <term type='domaine' ref="https://hdl.handle.net/20.500.11942/crteb7oodgosm">literatura</term>
               <term type='factualite' ref="https://hdl.handle.net/20.500.11942/crt22aacdhvi7">fictiune</term>
               <term type='forme' ref="https://hdl.handle.net/20.500.11942/crtnufdew1lfb">proza</term>
               <term type='genre' ref="https://hdl.handle.net/20.500.11942/crthuyig1pxri">roman</term>
               <term type='agencement' ref="https://hdl.handle.net/20.500.11942/crtbdm5xnc6io">foileton</term>
               <term type='origine' ref="https://hdl.handle.net/20.500.11942/crtxolq1evsr9">opera originala</term>
               <term type='discours' ref="https://hdl.handle.net/20.500.11942/crt4wma17ncnj">narativ</term>
               <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
               <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
            </keywords>
            <keywords>
               <term type="receptare" n="5"/>
               <term type="republicare" n="2"/>
               <term type="finished"></term>  
            </keywords>
         </textClass>
      </profileDesc>
      <encodingDesc>
         <projectDesc>
            <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
            <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
            <p>Cuvantul cheie de tip "finished" indica stadiul realizarii operei de catre autor.</p>
            <p>Masura de tip "complete" indica faptul ca am gasit romanul in forma completa.</p>
         </projectDesc>
      </encodingDesc>
   </teiHeader>
<text>
   <front>
      <div type="liminal">
      <p>PREFAȚĂ</p>
      <p>Cărțile sunt cei mai buni tovarăși ai omului; ele îl scutesc de adunările vătămătoare.</p>
      <p>Un învățat zicea: «cărțile mele m-au scăpat de multe primejdii.»</p>
      <p>Erasmu, marele erudit, găsea cu cale de a pune cărțile între lucrurile cele mai trebuincioase vieții, și de a privi hainele ca niște obiecte de lux.</p>
      <p>Cărțile ne arată tot ce se raportează la viața omenească: încercările sale, bucuriile, suferințele și lucrările sale. Prin acest mijloc ne deprindem de a urî răul și iubi binele. Firesc lucru este dar, ca omul să se gândească numai la om, și să caute de a și-l înfățișa în tot ce i se poate întâmpla.</p>
      <p>Interesul acesta îl simțim după impresia ce ne lasă o asemenea lucrare.</p>
      <p>Sociabilitatea naturii omenești, se arată în cel mai vădit mod în plăcerea simțită când citim întâmplările cuiva.</p>
      <p>Mai cu seamă când în aceste scrieri aflăm icoana vieții și încercările unor ființe omenești, se cade de a avea un interes mult mai mare decât acela al basmelor, pentru că aceasta înfățișează mai multă asemănare a realității.</p>
      <p>În acest scop, iubite lector, îți prezint și această carte precum ai avut din partea mea și pe acelea ce le am mai publicat, atât în Muzeul Literar, Biblioteca Universală, cât și în acest subtitlu de Biblioteca Romancieră; în total până acum 25 de cărți. Tovărășia bună a lungilor nopți de iarnă.</p>
      <p>G. Chiru.</p>
      </div>
   </front>
  <body>
  <div type="chapter" n="1">
     <p>LOGODNICA</p>
     <p>Principelui Matei Basarab</p>
<p>I</p>
<p> Baluc-Bazar și Top-Khana.—Scarlat, favoritul Sultanului Murad.—Pandele,ambasadorul principelui Vasile Lupu.</p>
<p>Brațul cel mic al mării ce desparte Constantinopolul de mahalalele din Galata și din Pera, este, în orice oră a zilei, șerpuit de nenumărate caiace, un fel de luntre subțire ca coaja de nucă, prin ajutorul cărora partea turcească și cea creștinească a orașului își dau mâna unindu-se una cu alta.</p>
<p>Aceste șeici joacă în vârful valurilor, cârmuite de vâsle grele; coastele lor de brad căptușite cu aramă strălucesc la razele soarelui și se îndoiesc sub tabla de care sunt căptușite.</p>
<p>Singura întâlnire între aceste două jumătăți ale capitalei, prin astfel de chip se face. Ele sunt rezemate ca două surori gemene, una în fața celeilalte, pe două dealuri împănate de case de lemn, vopsite și împodobite cu cupru de un verde întunecat, ce îți aruncă în treacăt spre a respira, suavul lor parfum.</p>
<p>Pe la prânzul unei zile din anul 1630, sub domnia sultanului Murad al IV lea, renumit prin luarea Bagdadului, unul din aceste caiace, mai mare și mai bogat împodobit decât celelalte, trecea de la schelea din Baluc-Bazar la aceea de la Top-Khana, adică străbătea din Constantinopol la Galata.</p>
<p>Pe pupa sa străluceau mai multe stele de diferite culori.</p>
<p>Opt luntrași armeni, îl făceau să zboare ca o rândunică pe deasupra apei.</p>
<p>Capetele lor, de curând rase, erau acoperite cu niște fesuri mici de o culoare vișinie, puse într-o parte pe urechea dreaptă și împodobite cu un moț de mătase albastră.</p>
<p>Pantalonii lungi de pichet albi fâlfâiau până la genuchii lor și o cămașă de mătase albă, cu mâneci largi, care se răsuceau pe umerii lor vânjoși și pârliți de soare, forma ca și astăzi, costumul acestor atleți ai Bosforului din Tracia.</p>
<p>Ochii lor nu se ocupau de altceva decât numai de a conduce caicul într-o măsură desăvârșită și fără a arunca o picătură de apă din lopețile lor.</p>
<p>Acela pe care îl conducea astfel, cu această pompă de lux și de respect, era serios rezemat în fundul bărcii, depănând între degetele sale boabele de chihlimbar ale unei perechi de mătănii.</p>
<p>Pe marele său cap de o fizionomie aproape feroce, se răsucea un turban de cașmir roșu ca sângele.</p>
<p>Giubeaua lui de postav ca și celelalte haine ale sale, erau de aceeași culoare ce nu puțin contribui spre a da feței și ținutei sale, acea expresie teribilă, ce făcea a se pleca privirile înaintea lui.</p>
<p>Mai mulți boieri greci, raiale ale împărăției, adică supuși tributari ai Porții, erau așezați lângă dânsul în caic.</p>
<p>Ei se recunoșteau după prețiosul cașmir al turbanului lor și după finețea stofelor din care li se compunea îmbrăcămintea, ce cu toate acestea, erau vărgate cu culori întunecoase, astfel precum poruncește legea musulmană, care îngăduie culorile strălucitoare numai fericiților fii ai lui Mahomed.</p>
<p>Toate figurile acestea păreau temătoare și supuse; numai singura față a bărbatului cu turbanul roșu, se înălța cu mândrie către cer și părea că privește, precum cineva privește un rob, frumosul oraș al Stambulului culcat la picioarele sale, îmbrăcat în totul de auritele raze ale soarelui.</p>
<p>Când caicul își înfipse ciocul în treptele de lemn ale schelei din Top-Khana o trupă de ieniceri și de mateloți turci care ședeau pe marginile cheiului, îl îmbrânciră cu picioarele vârsându-și deprinsele lor ocări contra raialelor destul de îndrăznețe spre a veni să le tulbure liniștea.Înarmați cu lungi ciubuce de cireși, ei amenințau a croi pe cel dintâi care va îndrăzni să pună piciorul pe uscat.</p>
<p>Când însă bărbatul cu turbanul roșu se sculă și când păși spre a pune piciorul în schelă, mângâind cu mâna dreaptă un hanger ce îl purta în cutele brâulul său, îndată se făcu un mare gol împrejurul locului de debarcare și tăcerea cea mai adâncă înlocui râsetele și amenințările.</p>
<p>Atunci înaintară rândașii greci, ținând de căpăstru străluciții cai bogat înșelați, și toți pasagerii din caic încălecară, fără a li se mai adresa vreo ocară.</p>
<p>Bărbatul cu turbanul roșu, puse cel din urmă piciorul în scara șelei; el dădu semnalul plecării și înaintă semeț în pasul frumosului său cal arab,care nechează și își scutură coama capului, pe când stăpânul său înconjurat de 8 robi pe jos, își preumbla privirea poruncitoare pe fruntea gloatei înșiruită înaintea lui.</p>
<p>Dacă frica nu ar fi înlănțuit limba acestei populații turcești, s-ar fi auzit strigându-se următoarele cuvinte:</p>
<p>- Acest bărbat care își dă aerul unui pașă cu trei tuiuri și care se preumblă îmbrăcat în roșu ca și un vizir, nu este altceva decât un raia, un nerușinat rob de neam grecesc pe care norocul l-a așezat la marginile tronului sultanului nostru; acest bărbat este Scarlat, măcelarul seraiului, nerușinat lingușitor al padișahului nostru Murad.</p>
<p>- Pentru dânsul sângele omenesc este tot așa de ieftin ca și sângele de bou sau de oaie.</p>
<p>- Conștiința lui este mai roșie decât giubeaua ce-i fâlfâie pe umeri.</p>
<p>- Nici un bărbat, în tot imperiul, nu i se potrivește în bogăție și în putere.</p>
<p>- Acesta este vasul de unde se varsă milele împărătești; și hangerul ce acest măcelar îl poartă la brâul său, este mult mai îngrozitor decât satârul gealatului.</p>
<p>Lângă favoritul lui Murad al IV lea, un pitic chior și șchiop era mai mult turtit decât așezat pe un cal maro din Caramania pe care, cu toate acestea, îl conducea cu multă îndemânare.</p>
<p>Fruntea sa, lată și osoasă, avea o ciudată înfățișare sub marea lui cealma, și singurul ochi ce îl mai avea, se ascundea rușinat după o sprânceană, printre care scânteia, ca un fulger în mijlocul unei nopți furtunoase.</p>
<p>Sunetul glasului acestui pitic, părea pe atât de dulce și de armonios pe cât corpul său era schilod și respingător.</p>
<p>Cuvintele ce ieșeau din schimonosita lui gură, erau elegante ca cea mai frumoasă haină de mătase din Bagdad și aveau un lustru nedescris în care se oglindeau cugetările mari și generoase ce această gură lăsa să iasă la orice întrebare.</p>
<p>Lezne se putea privi că un suflet nobil și înalt locuia în această înspăimântătoare închisoare de carne și oase, în care destinul îl zăvorâse.</p>
<p>Scarlat măcelaru, cu toată dezvoltarea corporală, cu care natura îl înzestrase în paguba părții intelectuale, nu își putea stăpâni dorința ce o avea de a conversa și a glumi cu acest bărbat.</p>
<p>- Pandele, îi zicea el, pe barba patriarhului sfintei noastre biserici! Ce gust ciudat a avut nenecuțăta de a te plămădi cum ești, nu-l înțeleg, precum nu înțeleg de a te da la lumină sub această urâtă formă în care te privesc?</p>
<p>- În spate ai un munte și părul îți este roșcat ca și al cămilelor din caravana mea de la Moșul, plecate astăzi de dimineață pentru destinația lor, și pe care le vom revedea în curând, dacă Dumnezeu va voi, încărcate cu cașmire și cu mătăsuri pentru fiica mea, pentru scumpa mea Luxandra.</p>
<p>- N-ai decât un ochi ascuns în scorbura capului tău, ca o lumânare aprinsă într-un felinar, și nețesălatele brațe nu se aseamănă, precum un copil din fașe nu se aseamănă cu un flăcău de douăzeci de ani.</p>
<p>- Este o nedreptate revoltătoare, voinicul meu Pandele, de a așeza atâta grație și atâta minte într-o casă atât de urâtă.</p>
<p>- Ai dreptate, cucoane Scarlate, răspunse Pandele; adesea natura este nedreaptă cu darurile ce le face oamenilor.</p>
<p>- În ochii celor mai mulți oameni calitățile sufletului nu înseamnă nimic pe lângă cusururile corpului.</p>
     <p>- Vai! Pentru ce nu m-am născut, urmă Pandele cu un glas adânc și trist, cu acea frumusețe a corpului ce te face să atragi jinduirea și minunarea?</p>
<p> La ce-mi servește acest suflet pe care Dumnezeu l-a așezat în corpul meu, decât numai spre a simți cu mai multă cruzime ocările ce lumii îi place spre a mi le arunca?</p>
<p>- Când sunt trist și sufăr, văd râsul pe toate buzele; dacă încerc, să arunc o privire amoroasă sau amicală sunt luat în râs; de mă supăr, râsul crește mai mult.</p>
<p>- Toate lucrurile zidirii se par niște arcuri îndreptate spre mine, din care își iau zborul, ca niște săgeți ascuțite, batjocura și ironia.</p>
<p>- De ce nu ești frumos, adaugă Scarlat, frumos ca domnul Valahiei, principele Matei, viitorul meu ginere; n-am de ce să-ți ascund ție că dânsul va fi soțul scumpei mele Luxandra.</p>
<p>- Pandele suspină, și-și plecă capul spre piept. Scarlat urmă: Va fi o frumoasă pereche, nu este așa, lăsând deoparte amorul propriu de părinte, Luxandra este fata cea mai frumoasă din Constantinopol și din vecinătățile sale.</p>
<p>- Iubesc la nebunie pe această scumpă copilă, pentru care i-am și dat voie de a-și alege ea singură bărbatul care îl va plăcea.</p>
<p>- Frumusețea ei fără seamăn, nemărginita mea avere și înaltul rang de care mă bucur lângă Sultanul Murad, stăpânul meu și al tău, au adus, la rândul lor mai mulți pretendenți.</p>
<p>- Însuți tu Pandele, care ești aici ambasadorul principelui Basile, gospodarul Moldovei, știi cât de mult îmi pare rău că tu; cel mai iscusit fanariot, prin darul vorbirii tale n-ai putut izbuti spre a îndeplini proiectele suveranului tău.</p>
<p>- Ce vrei să mai zic! Copila mea iubește pe acest boier care s-a înălțat la Domnie, cu toate că este un om de rând, fără învățătură și fără iscusință. </p>
<p>- Femeile așa sunt: în inima lor, dacă pot zice că și ele au inimă, ajungi numai prin poteca ochilor.</p>
<p>  Sfârșind aceste cuvinte, Scarlat și Pandele își opriră armăsarii la poarta strălucitului palat, ce se înălța pe coastele colinei din Pera.</p>
<p>Toată cavalcada descălecă, și intră în luxoasa locuință a măcelarului Scarlat.</p>
<p>O numeroasă societate se îmbulzea în splendidele saloane, așternute cu covoare prețioase și împodobite cu sofale ce aveau ciucuri de aur și de argint.</p>
<p>Toți cei care umblau după mâna Luxandrei, veniră însoțiți de daruri prețioase, spre a câștiga prin acestea privirile favoritei copile. Care mai de care se întreceau a eclipsa prin luxul și prin frumoasa sa mină.</p>
<p>Toate amorurile proprii, toate speranțele erau în joc, căci era vorba, nu numai de a dobândi pe cea mai frumoasă fată din toată împărăția, dar de a se și încuscri cu bărbatul care dispunea cum îi plăcea de voința sultanului.</p>
<p>Această adunare se hotărâse de însăși Luxandra, care dorea ca printr-un singur cuvânt, să spulbere toate aceste dorințe.</p>
<p>Așadar, aceia care pretindeau de a se căsători cu dânsa, se adunaseră în casa tatălui ei, iar tânăra fată care de dimineață plecase, încă nu se întorsese; fără îndoială numai în scopul de a prelungi nerăbdarea acestor nenorociți, care așteptau de la privirile ei viața sau moartea, fericirea sau disperarea.</p>
<p> Pandele care mai dinainte știa rezultatul acestei afaceri, părea mai întunecat și mai trist decât toți ceilalți</p>
<p>În zadar căuta dânsul prin aceste saloane pe fericitul gospodar al Valahiei, frumosul principe Matei, care izbândise, poate fără a o ști, să răpească inima cochetei copile.</p>
<p>Gospodarul lipsea ca și Luxandra.</p>
<p>Pandele se strecură din casa lui Scarlat și plecă spre a-și rătăci visurile în mijlocul ciprilor din Câmpul-Morților, obișnuitul loc de preumblare al locuitorilor din foburgul de la Pera.</p>
<p>El se așeză pe piatra unui mormânt și suspină adânc privind vesela natură a cerului și a pământului, ce se desfășura ca o țesătură bogată, deasupra capului și sub picioarele sale.</p>
<p>Aruncă o privire înrăutățită asupra frumoaselor forme ale creațiunii, ce-și dezvăluiau la razele soarelui finele și delicatele forme, viile și poeticele lor culori, parfumurile lor îmbătătoare.</p>
<p>În urmă se privi pe sine, și-și astupă fața cu mâinile, ca și când ar fi voit să înlăture dinaintea privirilor sale priveliștea ce-l întrista.</p>
<p>Nimic în această armonie a naturii nu răspundea strigătului de răzbunare ce necontenit răsuna în golul sufletului său. El dorea cerul și pământul suveranului său, Moldova. Se gândea la robii săi, îmbrăcați în cojoace de oaie, și la boierii cu bărbi lungi ai acestei țări, în mijlocul cărora schiloada lui formă nu era așa de observată ca în mijlocul frumoșilor tineri ce-i întâlnise în saloanele măcelarului.</p>
<p> Cu toate acestea o rază de bucurie se lipi pe fața lui.</p>
<p>Un grup de oameni din popor trecu pe dinaintea lui ducând la ultima sa locuință pe o tânără și bogată musulmană, pe care o văzuse în ajun plină de viață și de frumusețe.</p>
<p>—Astfel dar, cugetă el, sosește un moment în care aceste deșarte daruri ale formei, dispar și nu mai înseamnă nimic.</p>
<p>- Toată lumea după moarte este urâtă, chiar cele mai frumoase creaturi, chiar cei mai mândri posesori ai acestui dar trecător.</p>
<p>- Sosește un minut în care aceste frumuseți ajung să fie înspăimântătoare chiar acelor care le admiră strălucirea lor.</p>
<p>În urma acestora se opri, și numele Luxandrei îi ieși din gură cu un zâmbet infernal.</p>
<p>Abia trecuse câteva minute, când un mare zgomot se auzi la spatele unui tufiș de cedri, și Pandele zări alergând o tânără care țipa cu spaima cea mai înfiorătoare.</p>
<p>Mai mulți oameni o goneau, aruncând în urmă cu strigăte râzătoare ce se asemănau cu asprele amenințări și învârtind deasupra capetelor lor haine femeiești pline cu pete de sânge.</p>
<p>Tânăra copilă fugea cu toată iuțimea tinerilor sale picioare, de goana mizerabililor, care din depărtare se vedeau că fac parte din cea mai ticăloasă populație turcească a mahalalei din Galata.</p>
<p>Acești oameni făceau parte din cei a căror meserie este de a duce morții la groapă și care în vremea ciumei sau a holerei, speculau amenințând trecătorii cu hainele luate după victimele acestor mayași.</p>
<p>Pandele înțelese pe loc că tânăra musulmană al cărui cortegiu îl văzuse trecând, murise de ciumă, precum că și copila care fugea căuta de a se feri să nu fie atinsă de acești mizerabili, care o goneau cu hainele moartei, armă înfiorătoare ale cărei atingeri mai întotdeauna sunt omorâtoare, și care pare că apar, nu știa cum, pe scârboasele ființe ce-și fac din aceasta un fel de meserie spre a-și câștiga hrana.</p>
<p>Copila tot mai fugea și distanța ce o despărțea de prigonitorii ei se micșora din ce în ce.</p>
<p>Câțiva pași mai rămânea, și ar fi fost pierdută; groaznica molimă o lovea și hazliile râsete ale gropnicerilor deveneau mai simțite din ce în ce.</p>
<p>Lesne se putea vedea că curajul și puterile i se stinsese, și că lăsată în voia sorții, singură înțelegea că sosise momentul în care trebuia să-și recomande lui D-zeu sufletul.</p>
<p>Fie de osteneală, fie de răbdare, ea își domoli puțin fuga până ce poalele hainei sale se agăță de spinoasele ramuri ale unui mărăcine, și rostogolindu-se pe pământ dădu un adânc suspin.</p>
<p>Pandele își opri privirile pe fața frumoasă a acestei copile, pe care părul blond și răsfirat păru că o ascunde în cutele sale spre a o apăra de brutalitățile acestor barbari; apoi, fără veste, un fior îl cuprinse; un strigăt răgușit și sfâșietor ieși din pieptul său; singurul său ochi scânteia ca un tăciune, și se aruncă către tânăra fata pe care o ridică în brațele sale și o așeză după piatra sculptată a unui mormânt.</p>
<p>— Luxandro! Strigă el, facă cerul să pot muri pentru tine.</p>
<p>În sunetul glasului său se afla ceva simțitor și compătimitor, încât adâncul sufletului său s-ar fi arătat tinerei fete, dacă, într-acest moment n-ar fi fost adâncită într-un desăvârșit leșin.</p>
<p>Luxandra stă adormită pe marmura unui mormânt, și frumosul său corp, palid și nemișcat, era mai rece și mai alb decât așternutul de piatră ce-i slujea de sprijin.</p>
<p>— Luxandro, strigă din nou Pandele, care își scoase din brâu pistolul, la apropierea năvălitorilor; închideți ochii: nu mă privi cu ochii corpului tău, înțelege-mă însă cu sufletul tău și judecă care dintre noi, gospodarul sau eu, merită mai bine iubirea ta.</p>
<p>La aceste cuvinte, el se arătă în fața gropnicerilor, care se opriră deodată în fața acestei înfiorătoare figuri, căreia mânia îi împrumuta în acest moment o deosebită putere uimitoare.</p>
<p>Mai mult privirea decât furia sa poate să arunce spaima în mijlocul acestei trupe de mizerabili.</p>
<p>Poate că aceștia crezură că văd un demon ieșit dintre aceste morminte, pe jumătate ascunse, în umbra ciprilor care se legănau deasupra lor.</p>
<p>Superstiția influența asupra lor mai mult decât frica, că îndată se puseră pe fugă, dând strigăte înspăimântătoare cărora le răspundea vulturii din aer, care zburau deasupra acestor locuri pline de disperare.</p>
<p>În fine, Luxandra, deschise ochii și recunoscu pe Pandele. Prima mișcare ce o făcu, fu de a-și acoperi fața cu mâinile, ceea ce făcu pe Pandele spre a blestema lumina zilei care îi dă pe față tristul lui destin.</p>
<p>Luxandra înțelese greaua lovitură cu care izbise pe acest nenorocit; căci pe loc îi adresă o privire plină de lacrimi ce îl pătrunse până în adâncul inimii, și îi întinse cu grațiozitate mâna, în semn de amiciție și recunoștință.</p>
<p>În fața acestei neobișnuite priviri, Pandele simți că-i piere orice durere, și atinse, tremurând, delicata mână ce i se întinse.</p>
<p>După aceasta, sfâșiind o batistă tivită cu fir de aur ce o purta la brâul său, o înodă pe fruntea fiicei lui Scarlat, spre a opri sângele din rana ce-i făcuse căzătura ei.</p>
<p>— Pandele, mântuitorul meu, amicul meu, zise ea, îți mulțumesc!</p>
<p>- Crede-mă că în toată viața mea nu voi uita ce ai făcut pentru mine.</p>
<p>-Avea dreptate tatăl meu de a lăuda înaltele virtuți ale caracterului cu care ești înzestrat; căci ce este drept, nu știu nimic mai frumos ca sufletul ce ai..., de nu, pot zice, aerul măreț și mândru al domnului Valahiei, viitorul meu soț.</p>
<p>Pandele lăsă mâna tinerei fete; și întorcându-și capul spre a ascunde pălirea feței sale, îi aminti că este așteptată de tatăl ei.</p>
<p>Nici un cuvânt nu mai rostiră până se apropiară de palatul lui Scarlat.</p>
<p>îndată ce sosi la locuința sa, Luxandra se aruncă în brațele părintelui său, căruia îi povesti, cu lacrimile în ochi, frumoasa purtare a lui Pandele.</p>
<p>Matei Basarab, era de față când povestea acestea chiar în prezența lui Pandele, care neputând răbda prezența lui Matei, cu un aer trist și uimit, se strecură printre mulțime și plecă din palatul lui Scarlat.</p>
<p>În urma acestora, Luxandra, privind adunarea, declară în fața tuturor că, în inima ei nu poate pătrunde altă iubire decât aceea ce o are pentru principele Valahiei, pe care îl alege de soț. Chiar în acea zi se celebră cu mare pompă logodna Luxandrei cu Matei, fără a fi prezent și Pandele.</p>
<p>în seara acelei zile, principele plecă cu toți ai săi, spre a se întoarce în țara sa, înțelegându-se ca după obicei, logodnica lui să plece peste trei zile la Târgoviște, unde Domnul își avea curtea sa.</p>
<p>Cât ținu balul, în zadar Scarlat și Luxandra căutau pe Pandele prin mulțime. Această plecare îi mâhniră atât de mult, pentru care chiar după plecarea oaspeților tot mai vorbeau despre plecarea lui Pandele.</p>
<p>Ei credeau că, în calitatatea lui de ambasador al Domnului din Moldova, Vasile Lupu, plecase în țara lui spre a duce trista știre, suveranului său, că nu izbutise de a-l face ginerele lui Scarlat.</p>
<p>Mișcată de toate întâmplările zilei, Luxandra mai suferea și de rana pricinuită prin căderea ei.</p>
<p>Cu toate acestea, totuși a avut timpul de a da, chiar în acea noapte, ordinele trebuincioase pentru pregătirea călătoriei sale.</p>
<p>Trecuse miezul nopții, când se auzi tropăitul unui cal, care se oprea în curte.</p>
<p>Scarlat pe cât fu de uimit, pe atât rămase vesel când i se spuse că, ambasadorul principelui din Moldova, dorește să-i vorbească.</p>
<p>Luxandra ce era de față, porunci ca îndată să se introducă liberatorul ei; și cu toate că suferindă și rănită, se sculă după jețul în care ședea spre a păși înainte.</p>
<p>Pandele intră trist și posomorât, spunând Luxandrei și lui Scarlat, că este gata de plecare în ziua următoare.</p>
<p>— Cum! Așa de repede? Zise Luxandra. Vai! Pandele, se vede că nu ții deloc la noi.</p>
<p>— Nu este vina mea, răspunse Pandele, cu un accent deznădăjduit, nu trebuie să-mi impui mie aceasta.</p>
<p>- Cerul mărturisește că niciodată suflet mai plin de iubire, precum este al meu, n-a locuit în vreun corp omenesc: însă acest simț al inimii, care face fericirea altora, pentru mine este un venin. Cum voiți să fiu iubit! Urmă dânsul cu ochii plini de lacrimi, arătându-și schiloadele brațe și desfăcându-și giubeaua, care-i acoperea schimonosita talie.</p>
<p>- Iată vina ce am făcut-o născându-mă; iată pata cu care sunt înzestrat, groaznic dar ce mi-a lăsat moștenire părinții. Ah! Bine a făcut Dumnezeu că l-a luat pe tatăl meu mai înainte de a-l cunoaște; căci dacă aș fi dat ochii cu el i-aș fi cerut socoteală în privința groaznicei mele condiții.</p>
<p>— Pandele, adaugă tânăra fată, pentru ce cerul nu te-a investit cu strălucitele forme ale domnului Valahiei, soțul meu! Poate că aș fi putut să te iubesc! Dar ce vrei? Știm noi sărmane femei, pentru ce și cum iubim? Inima noastră oare nu este roaba ochilor? Asemeni și tu, dacă m-ai iubit ca toți ceilalți bărbați, nu m-ai iubit oare pentru această ticăloasă frumusețe ce mi se dă, care poate a hotărât și sentimentele tale în privința mea? Tot așa și eu am simțit iubirea pentru acest boier, când l-am văzut pentru întâia oară, și de atunci, din zi în zi, îl iubesc mai mult.</p>
<p>Matei Basarab, mai înainte de a fi ales de domn al țării, pe când se aflară, în timpul lui Leon Vodă, fiind în Constantinopol și mergând la Scarlat, a fost zărit de fiica acestuia, care din acel moment a rămas cu inima rănită după dânsul.</p>
<p>Nu este de mirare că, Scarlat care era în strânse legături cu Abaza-Pașa, de pe marginea Dunării, să nu fi contribuit în câteva la alegerea lui Matei în scaunul domniei.</p>
<p>Este de crezut că, părintele Ignatie din Nicopole care s-a dus la Făgăraș, unde se afla pribeag Aga Matei, spre a-l îndemna, ea împreună cu Filișeanu, Coțofeanu, Brădescu, Petru Cuțearul, Barbu din Poiana, Ivașcu din Gaia și alții să lucreze pentru a fi ales domn în locul lui Leon Vodă, să fi fost trimis chiar de Scarlat.</p>
<p>Mulți zic că banii ce i s-au dat de către Beiul din Rușava, pe când venea în țară, erau trimiși de Scarlat, care pe lângă favoarea Sultanului se mai bucura și de o însemnată avere. Să revenim însă la convorbirea lui Pandele cu Luxandra.</p>
<p>—Destul! Destul! Te rog, zise. Pandele, sculându-se; îți mulțumesc de prietenia ce mi-o arăți.</p>
<p>- Îmi pare că suferi Luxandro, ai friguri; apoi apucând-o de mână și pipăindu-i pulsul, îi zise: arzi, și rana care o ai la cap poate să se întărâte și să-ți întârzie plecarea. Trebuie să te odihnești. Eu, precum știi, cunosc foarte bine medicina, și o să-mi pun la încercare știința spre a te vindeca.</p>
<p>Apoi, întorcându-se către Scarlat, îi zise:</p>
<p>— Poruncește să se pună în pat copila. La noapte să privegheze femeile casei la căpătâiul său. Am să stau aici până mâine dimineață, și îi voi pregăti o doctorie care în puțin timp va înlătura durerea și va șterge urmele oricărei suferințe.</p>
<p>Scarlat mulțumi lui Pandele, care primi aceste mulțumiri cu un aer sever și cu o adâncă preocupare.</p>
<p>Luxandra se retrase în apartamentul ei, însoțită de femeile sale de serviciu, iar Pandele le înștiința că va veghea, într-o cameră învecinată spre a fi gata la cea mai ușoară chemare.</p>
<p>Când rămase singur, se lăsă în voia tristelor sale cugetări, și-și făcu următoarele reflexiuni, pe când amesteca într-o cupă de cristal niște medicamente pentru tânăra bolnavă.</p>
<p>— Mult timp mi-am mistuit firea și amorul; destul am slujit de jucărie lumii: este timpul să-i răpesc această fericire ce mi se refuză.</p>
<p>-Voi avea pe această femeie, deși sunt foarte urât.</p>
<p>-Nostima Luxandră, ființa cea mai dorită de cei mai bogați și de cei mai nobili, o voi avea, eu, pătată lepădătură a creațiunii.</p>
<p>-Inima ei este formată spre a înțelege pe a mea.</p>
<p>-Frumuseța sa ce face din ea un obiect de dorit și de care este atât de mândră și atât de crudă, este singura piedică ce o desparte de mine.</p>
<p>-Acest dușman îl voi face să dispară.</p>
<p>-Atunci, Pandele, poți spera că vei fi stăpân al Luxandrei.</p>
<p>-Ea ți-a spus-o că, pocita ta înfațișare este numai care se împotrivește spre a fi iubit de dânsa.</p>
<p>-Ei bine! Dacă mâine, prin vreo infernală alcătuire a meșteșugului tău, Luxandra s-ar afla schiloadă ca și tine!</p>
<p>-Știi, că nu ești hotărât să-ți prelungești șederea în Constantinopol, unde te-ai săturat de preumblările ce le-ai făcut pe lângă grădinile Sultanului; la lucru dar!</p>
<p>În urma acestor reflecții, Pandele se apropie de fereastră, pe care o deschise spre a respira aerul parfumat de mirosul florilor, ce zefirul nopții îl aducea de prin grădinile din vecinătate.</p>
<p>Era una din cele mai frumoase nopți orientale, și o lună neacoperită de nori, strălucea pe cerul semănat de stele.</p>
<p>Pandele cu brațele rezemate de fereastră, începu a cugeta la amicii săi, la rudele sale, înlăturând prin aceasta somnul ce se ivise spre ai împăienjena genele.</p>
<p>El privea cugetând, capitala cârmuită de turci, în care progresul și invențiile sunt adormite. Își aruncă privirile pe moscheele ridicate de arhitecții străini, după modelul templului vechi al sfintei Sofia.</p>
<p>Un zgomot ieșit din camera unde se afla Luxandra, îl deșteptă din visurile sale, făcându-l de a se retrage de la fereastră și a se apropia de ușa ce-l despărțea de camera unde stătea dânsa. În acel moment, fața lui Pandele părea că se înveselește sub un zâmbet îngrozitor ca moartea, și așezându-se pe un jeț își sprijini capul în mâini, rămânând câteva minute adâncit într-o tăcută meditație.</p>
<p>Deodată însă se sculă din jețul în care se așezase, și apucând cupa în care se afla doctoria ce o pregătise, intră binișor în camera Luxandrei.</p>
<p>Tânăra fată era înconjurată de femeile sale, cu care vorbea despre fericirea și viitoarele sale planuri.</p>
<p>Ea le vorbea de apropiata ei plecare și de amorul său pentru Matei, viitorul ei soț.</p>
<p>Auzind aceste cuvinte Pandele se cutremură.</p>
<p>Cu toate astea se stăpâni; și apropiindu-se de patul bolnavei, îi prezentă cupa îndemnând-o să soarbă doctoria aflată acolo.</p>
<p>Luxandra se supuse, și închizând ochii adormi într-un adânc somn.</p>
<p>Sub diferite pretexte, Pandele înlătura femeile ce se aflau de păzit, așa că rămase singur lângă tânăra fată adormită.</p>
<p>Mai întâi dezlegă fâșia ce acoperea rana Luxandrei, și prin apăsarea degetelor sale, restabili circulația sângelui pe buzele ranei; apoi scoțând o cutiuță de sidef din brâu, își îndrumă mâna dreaptă cu un scalpel ascuțit și strălucitor.</p>
<p>— îngrozitor lucru este ce am să fac, murmură el pe șoptite; dar acesta este singurul mijloc ce-l am pentru a dobândi pe Luxandra.</p>
<p>Și luând în vârful scalpelului său o materie gălbuie și lichidă din cutia de sidef, introduse câteva picături în rana pe care o strânse și o legă cu fâșia la loc.</p>
<p>— S-a sfârșit, zise Pandele, galben și uimit.</p>
<p>-Această frumusețe va cădea în țărână mâine, și Luxandra va fi vrednică de mine.</p>
<p>-Ea va fi femeia mea și nicidecum soață mândrului Domnitor.</p>
<p>-Cerul să mă ierte de ceea ce am făcut. N-am să părăsesc casa lui Scarlat.</p>
<p>«Altoiul ce l-am făcut n-are să fie periculos; am să supraveghez însumi toate înaintările acestui rău, și desigur că voi scăpa, căci cerul mă va ajuta.</p>
<p>Femeile Luxandrei, nu întârziară de a se întoarce. Pandele plecă.</p>
<p>A doua zi, când copila voi să se ridice din pat pentru a îngriji de cele trebuincioase plecării sale, ea simți un fel de friguri aprinse renăscându-se în toate mădularele corpului său și îngreunâdu-i pleopele ochilor.</p>
<p>Întâia gândire ce o avu fu de a cere o oglindă.</p>
<p>Când își văzu fața năpădită de pericol dă un strigăt.</p>
<p>Tatăl ei alergă înspăimântat, și Pandele, după rugăciunea lui, luă mâna bolnavei, pe care după ce o cercetă, declară că Luxandra este atinsă de vărsat, pentru care se crede dator de a sta la căpătâiul ei spre a o îngriji până ce îi va trece pericolul.</p>
<p>La aceste cuvinte, nenorocitul părinte, îl îmbrățișă pe Pandele.</p>
<p>Două luni după aceasta, principele Matei domnul Valahiei, care, de la întoarcerea lui în Târgoviște, aștepta cu nerăbdare sosirea frumoasei logodnice primi în cele din urmă, printr-un tătar trimis din Constantinopol, o știre mult plăcută inimii sale.</p>
<p>Scarlat măcelaru, socrul său, îi arăta că Luxandra copila lui, oprită în Galata printr-o suferință oarecare, acum abia întremată  și-a luat drumul către țara soțului ei, însoțită de zestrea și de escorta cuvenită.</p>
<p>Domnul, la această veste veselă, își mângâie barba cu un aer foarte mulțumit, și în bucuria lui împărtăși și boierilor această fericită știre.</p>
<p>Boierii mulțumiți de aceasta, se credeau toate fericiți spre a vedea veselia reînviind în fața domnitorului lor, care veșnic se gândea la Elena, iubita lui soție pe care o pierduse când pribegise în Transilvania.</p>
<p>La rândul său, Domnul fu atât de vesel, încât porunci ca toți sătenii de primprejur să se pregătească spre a lua parte la o vânătoare de urși ce dorea să facă prin munți.</p>
<p>Era un lucru minunat și care nu se mai văzuse până atunci, acela de a privi pregătindu-se și alergând de prin toate părțile, sătenii încălțați cu opinci și îmbrăcați cu cojoace ca cele ce se văd săpate pe coloanele lui Antonin și ale lui Traian.</p>
<p>Unii spre a se supune plăcerii stăpânului își părăseau plugul, alții turmele, acesta pe bătrânul său părinte bolnav, celălalt femeia și copilașii ce-și  cereau hrana, toți se îndreptau pe cărarea făcută de pulberea opincilor lor, cu flinta la spinare.</p>
</div>  
<div type="chapter" n="2">
<p>II</p>
<p>Aga Matei, în luptă cu Leon Vodă. — Pribegirea sa în Transilvania. — Elena soția sa și Mănăstirea Viforâta.</p>
<p>Când Domnul țării, plin de veselie, se ocupa spre a-și uita grijile domniei și al său amor, cu vânătoarea; Elena, scumpa lui soție, se ruga către Maica Salvatorului, pentru a-i dărui zile Și sănătate, spre a-și regăsi pierdutul său soț.</p>
<p>Se știe că această virtoasă soție, când văzu dispariția soțului ei,plină de durere și disperare, și-a îndreptat calea spre lăcașurile consacrate cucerniciei.</p>
<p>Ea nu știa că soțul ei, împreună cu vornicul Aslan, spătarul Gorgan, Mitrea vistierul și alți boieri din Romanați, persecutați de Leon Ștefan Voievod, își aflase sprijin, la Racoți, craiul din Transilvania, ci credea că aceștia s-au prins și omorât de trimișii lui Leon.</p>
<p>Aga Matei, fiul vornicului Danciu, era de fel din satul Brâncoveni și se trăgea din neamul Basarabilor, pentru care Leon Vodă se temea de el, căci era înzestrat și cu toate darurile unui bun cârmuitor.</p>
<p>Grelele nădejdi ce Leon pusese în țară, născu mari nemulțumiri încât mai mulți boieri se puseră în înțelegere cu Matei, îndemnându-l de a veni spre a ocupa tronul țării.</p>
<p>Prin cunoscuții pe care Matei îi avea în Oltenia, începu a lucra printre popor și pe când Leon Vodă, nu se mai temea de boieri pribegi, Matei cu oastea din Transilvania, se coborî prin plaiul Vulcanului, unde fiind adunați mai mulți roșiori de peste Olt, se îndreptă la satul Ungurei.</p>
<p>Leon Vodă, auzind de aceasta, trimise către Ungurei pe Mihul spătarul cu mai multă oaste; dar Matei cu ai săi izbi oastea pe care, după o luptă crâncenă o puse în goană.</p>
<p>Leon Vodă, auzind de această înfrângere, strânse toată oștirea, sa și se îndreptă spre Prisiceni, pe unde se îndreptase Matei, așezându-și oștirea din jos de mănăstirea lui Pană vistierul, lângă drumul Giurgiului.</p>
<p> De aici se îndreptă spre oștirea lui Matei, cu care se încăieră din jos de mănăstirea lui Mihai Vodă.</p>
<p>Bătălia începută în revărsatul zilei, ținu până pe la toacă după amiază,când Matei și ai săi cu toate silințele ce-și dau, fură siliți de a se retrage din câmpul luptei lăsând mai mulți prizonieri, între care se aflau Preda de la Brâncoveni, nepotul lui Matei, Radu logofătul din Desa, Puza armașul, Adam banul și alții.</p>
<p> Matei, împreună cu Tudosie spătarul, Gorgan spătarul, Barbu paharnicul și alții, fugiră spre munți, retrăgându-se în mănăstirea Tismana. </p>
<p> Leon trimise în goana lor pe cumnatul său Boul banul și Nedelcu Boteanu, cu oaste spre a-i prinde.</p>
<p>Aceștia ajungându-i la Tismana, s-au luptat aici trei zile fără a-i putea prinde.</p>
<p>În urma acestei lupte, se credea că Matei este pierdut.</p>
<p>Această veste răspândită în țără, a putut fi crezută și de consoarta sa, care stătea ascunsă de teamă a nu fi descoperită de oamenii lui Leon Vodă.</p>
<p>Ea veghea toate nopțile în rugăciuni, și îndată ce lumina zilei se arăta, se ascundea spre a nu fi recunoscută de cineva.</p>
<p>Numai în sânul religiei își afla fericirea. Pentru aceasta cu drept cuvânt s-a zis: Religia este temelia societății, sprijinul tronurilor și izvorul fericirii omenești.</p>
<p>Religia înalță mintea, înobilește inima, întărește curajul.</p>
<p>Când ne vom întreba ce este religia? Răspunsul va fi acesta:</p>
<p>Religia este o filosofie sublimă ce ne demonstrează ordinea, unitatea naturii și care ne tâlcuiește enigma inimii omenești; este îndemnul, cel mai puternic spre a îndrepta pașii omului spre bine, pentru că credința îl face să știe că toate faptele lui sunt văzute de Creatorul. </p>
<p> Această credință are o mare înrâurire asupra voinței precum are stăpânire, asupra gândirii; ea ajută conștiința, ce poruncește, întărește și desăvârșește toate virtuțile, întemeiază noi legături de binefacere între oameni.— Religia ne face să vedem că cei săraci sunt creditorii noștri care au să ne fie și judecători; ea ne poruncește, să ne purtăm cu dușmanii noștri întocmai cum ne-am purta cu frații noștri; ea este care ne înfățișează Ființa Supremă, ca un..adevărat părinte, îngăduitor și milos.</p>
<p>Religia inimii, este virtutea în faptă, ea este legiuirea cea mai morală, ale cărei porunci sunt numai binefaceri cerești.</p>
<p>Credința, oricât de misterioasă este, nu putem tăgădui că numai ea singură răspândește asupra vieții noastre o oarecare lumină și o oarecare mărire; necredința nu întemeiează nimic, ea este filosofia neantului.</p>
<p>Ea tăgăduiește Dumnezeirea, sufletul, viitorul, ea se înfățișează omului ca un dușman, ea îi răpește totul, până și chiar firea virtuțiilor și nemurirea onoarei.</p>
<p>Dacă ne dă vreo lumină, ea este întocmai ca trăsnetul ce zdrobește tot ce lovește.</p>
<p>Necredința nu este altceva decât noaptea cu toate întunecimile sale, ce se adăpostește în inima omului.</p>
<p>Vai! Cu ce valuri necredința ne acoperă!</p>
<p> A trăi fără a ști de unde venim, și nici unde vom merge; a trăi printre nenorociri și crime; a vedea curgând lacrimi, a le vărsa înșine adesea, și în cele din urmă... a ne pierde!</p>
<p> Vai! Să înceteze, odată necredincioșii de a se bârfi însăși!</p>
<p>Pentru dânșii lumea este un haos, omul e o enigmă și viața o lungă suferință.</p>
<p>Religia și credința, făcea ca soția Prințului Matei, să se adăpostească sub umbra chiliei sale, fără a-și aminti de bogățiile lăsate în falnica sa locuință, când fugise de frica lui Leon Vodă.</p>
<p>La umbra altarului omul își poate afla limanul, pentru care cu drept cuvenit putem zice:</p>
   <p>„Tu ca te lupți în hune cu crâncena durere, </p>
<p>„Tu ce din umbra neagră aspiri să vezi lumină;</p>
   <p>„În ăst locaș de pace găsivei mângâiere,</p>
<p>„Altarul pune raze pe fruntea ce se închină.</p>
<p>Mănăstirea în care se adăpostise cucernica doamnă, era mănăstirea Viforâta.</p>
<p>Această mănăstire se află pe Ialomița, așezată într-o vale largă, cu totul aproape de satul după vatra ei, cale de vreun ceas de Târgoviște. Ea a fost întemeiată de Vlad-Vodă la anul 1530 și restaurată în urmă de către Banul Grigorie Basarab Brâncoveanu și de soția sa Safta Balăș.</p>
<p>Biserica este destul de mare, însă zidită fără stil, a suferit mult din cel din urmă cutremur și a mai fost stricată prin niște reparații în anul 1839. Această mănăstire a fost întrunită de către Matei Voievod cu schitul Săculețele, ce se află în apropiere de mănăstire ca de trei kilometri.</p>
<p>Ea s-a întreținut și s-a administrat în trecut de casa Brâncovenească.</p>
<p>Dintre obiectele vechi ce se află în biserică este o icoană mare lucrată în argint aurit cu patronul sfântul mucenic George călare, dăruită de Leon Vodă Tomșa și Doamna sa Victoria la anul 1631.</p>
<p>Așa se descrie acum această sfântă mănăstire de către D. Constantin St. Bilciurescu, în scrierea sa intitulată: Mănăstirile și Bisericile din România, tipărită la anul 1890, în tipografia cărților Bisericești din București.</p>
</div>  
<div type="chapter" n="3">
<p>III</p>
<p>Principele Matei cu boierii săi la vânătoare.— Lupta sa cu ursul.—Sosirea lui Scarlat și a Luxandrei</p>
<p>În vremea în care Doamna își jelea soțul, la a cărui întâlnire nu se mai gândea; să vedem ce făcea logodnicul frumoasei Luxandra.</p>
<p>Am văzut cum spre a-și înlătura nerăbdarea ce avea de sosirea logodnicei sale, Matei își găsea mângâierea în vânătoare.</p>
<p>Într-una din aceste întreprinderi, se vedeau mai mulți boieri călăre pe micii cai muntenești cu șale turcești, înșirați ca la o bătălie împrejurul stăpânului lor, aici adunându-și bătăiașii la sunetul cornului, mai încolo, încărcându-și carabinele cu iarbă din Franța, căutată pe atunci de toți orientalii, pentru că era fină și bună de bătaia carabinei.</p>
<p>Fugeau pe coaste, săreau prăpăstiile, cu strigăte mari spre a speria urșii și lupii, singurii locuitori, pe atunci ale sălbaticelor păduri de brazi, și ale căror înalte vârfuri se îndesau unele lângă altele spre a privi în adâncul prăpăstiilor cum se aruncă și se învârt torentele apelor.</p>
<p>Răgușitul sunet al cornurilor, urletul câinilor și țipătul oamenilor, tropăitul cailor, năștea un înspăimântător sunet, în mijlocul căruia părea că urlă pădurea toată, căci ecourile sale dă lovitură pentru lovitură și glas pentru glas.</p>
<p>Prințul Matei în fruntea boierilor săi, își îndrepta cu mândrie voinicul său corp pe șeaua calului său de război.</p>
<p>Carabina lui de argint, a cărei țeavă masivă lucrată din cel mai fin oțel de Damasca, răsuna pe umerii săi ca un tun pe ale sale roate.</p>
<p>El îndemna vânătorii, învârtind deasupra capului său o suliță lungă de 15 picioare, și zâmbind de stângăcimea unui sătean, care voind să sară peste o prăpastie, se împiedica de teama spre a nu cădea în adâncul apelor ce șerpuia prin mijlocul ei, sări cu al său cal înspăimântătoarea prăpastie.</p>
<p>La această săritură, strigătele de ură se înălțară din toate piepturile, și mai mulți îl imitară.</p>
<p>În acest loc, o turmă de cerbi și căprioare li se înfățișară; vânătorii se asmuțiră asupra lor.</p>
<p>Pe când fricoasele animaie fugeau înspăimântate de gloanțele vitejilor și destoinicilor vânători, un urs de o mărime înfiorătoare ieșind dintr-un tufiș, se aruncă cu un răcnet înspăimântător asupra unui vânător.</p>
<p>Prințul văzând pericolul vânătorului se aruncă în goana calului său, ale cărui picioare, abur atingând pământul, se asemăna cu un arc întins.</p>
<p>Ursul zărindu-l începu a fugi, și sări peste prăpastia ce se afla în fața lui.</p>
<p>Indrăznețul principe nu-și părăsi prada, ci îndreptându-se pe șeaua calului său, înfipse fierul suliței în coasta dușmanului său, care plin de sânge se rostogoli pe o stâncă.</p>
<p>Prințul Matei se pregătea de a-i mai da o nouă lovitură, când deodată ursul se ridică cu un îngrozitor strigăt de durere, și se azvârli cu capul în jos asupra lui.</p>
<p>Calul și călărețul la rândul lor se rostogoliră, așa că, cât pe-aci era să o pățească ginerile lui Scarlat, dacă nu s-ar fi ferit de lovitura ce-l amenința.</p>
<p>Când văzu botul deschis al monstrului ce se aruncase asupra lui, el trase repede din cingătoarea sa un pumnal scurt și ascuțit și il implantă în gât; apoi descurcându-se de calul său, căruia îi curgea sângele din nas, o luă la fugă pe cât putea.</p>
<p>Pe când dușmanul său își scutura capul cu urlete înspăimântătoare spre a-și scoate fierul din rană, gospodarul se apropia de marginea unui râu, lăsându-și calul, sulița și pumnalul pe câmpul luptei, luând cu sine numai carabina ce-i zbura pe spate, cu un iatagan ce-l avea în cingătoare.</p>
<p>Cursul apei unde sosise prințul Matei, era singura piedică ce-l despărțea de mulțimea oamenilor săi, ale căror strigăte și urale le auzea.</p>
<p>El se aruncă în apă spre a-și ajunge în înot oamenii.</p>
<p>Curentul era repede și periculos, trebuia toate puterile întrebuințate spre a nu fi târât de această apă furioasă care îl respingea necontenit departe de țărmul unde voia să ajungă.</p>
<p>In acea vreme, ursul care rămăsese pe țiclău, izbutise de a-și scutura pumnalul oprit în gât, și când își văzu scăpat dușmanul scoase un strigăt înfiorător.</p>
<p>Mai repede ca cerbul sau căprioara, se lăsă a aluneca îu lungul stâncii ascuțite ce-l despărțea de râu, și se aruncă în apă după principe.</p>
<p>Acesta trecuse 3 părți din lărgimea râului, când fără veste auzi la spatele lui izbindu-se apa de latele labe ale ursului, și-i auzi puternica răsuflare ce întrecea, zgomotul valurilor.</p>
<p>Plin de spaimă își întoarse privirea cu înfiorare și privi doi ochi scânteietori și o labă ce roșea apa cu a ei lovire.</p>
<p>Atunci își reînnoi puterile până ce în fine ajunse la țărm.</p>
<p>Dar, în acea vreme, potrivnicul lui sosea la țărm, puțin mai în sus de dânsul; iar escorta principelui, în fața acestei priveliști, alerga din toate puterile sale, spre ajutorul stăpânului ei. Prințul pe dată își înhață carabina ce o purta atârnată la spatele său, și ochi, cu îndemânare fiara sălbatică; căci drept vorbind, domnul era cel mai destoinic cavaler al vremii sale și cel mai bun vânător, așa că arma cu care se slujea, niciodată nu rămânea de rușine în mâinile lui.</p>
<p>El trase cocoșul tocmai la timp; dar apa muiase iarba din tigaie și lovitura nu și-a avut rezultatul dorit.</p>
<p>Atunci spaima se întipări pe fața vânătorului.</p>
<p>Sfârșit de osteneală aștepta moartea, când un bărbat cu o cealma roșie se aruncă în fața fiarei ce stătea îndreptată contra pradei sale, și apucând-o de mijloc, o făcu să se rostogolească pe pământ împreună cu dânsul.</p>
<p>Ursul dădu un răcnet mult mai înfiorător ca celelalte, și-și întinse labele către noul său dușman spre a-l strivi.</p>
<p>Turbarea lui rămase însă fără putere.</p>
<p>Ochii i se învârtiră în orbita lor, limba ba i se învineți și încetă de a se mai mișca; apoi făcu o ultimă silință spre a se descleșta din brațele puternice ce-l strângea ca într-un teasc, după care recăzu fără a mai răsufla.</p>
<p>El primise cinci lovituri de cuțit.</p>
<p>Domnul și oamenii săi, care soseau în cele din urmă, ajutară pe bărbatul cu cealmaua roșie spre a se ridica, și principele recunoscu în acest mântuitor trimis de Providență, pe socrul său Scarlat, măcelarul sultanului.</p>
<p>În urma mai multor complimente, și după ce monstrul jupuit de falnica lui blană, fu lăsat în prada câinilor lacomi de hoit, toate cornurile răsunară spre a se aduna vânătorii, ca împreună cu toții să se îndrepte către Târgoviște.</p>
<p>Frumoasele poziții ale acestor locuri s-au descris de mai mulți scriitori și poeți ai țării noastre, dar pentru că n-am întâlnit, în scrierile noastre, reprodusă descrierea făcută asupra acestor locuri de Stanislas Bellanger, care a vizitat părțile acestea în 1836, când a scris și călătoria sa întitulată: Le Kerutza, cred util a reproduce în titlul următor, partea din această călătorie în care scriitorul își arată impresiile sale privitoare la Târgoviște.</p>
</div>  
<div type="chapter" n="4">
<p>IV</p>
<p>Târgoviște.— Versaille Valahiei.—Constantin Basarab.—Poetul Ioan Eliade —O noapte pe ruinele Târgoviștei.</p>
<p>-După ce vizitarăm Câmpulungul, zice S.Bellanger, ne îndreptarăm îndată către Târgoviște, a doua capitală a Valahiei.</p>
<p>Istoria nu ne-a arătat numele celui care a așezat primele temelii ale acestui oraș, însă totul ne face să credem că originea sa este din cele mai vechi.</p>
<p>Acest oraș așezat într-o plăcută parte, având de o parte de hotare un șir de dealuri încântătoare și de cealaltă parte un frumos și întins plai, în mijlocul căruia șerpuiește Dâmbovița, acest oraș mult timp a fost neclintitul scaun al cârmuirii.</p>
<p>Prerogativele sale nu și le pierdu decât în vremea în care voievodul Constantin Basarab Brâncoveanu îl părăsi, spre a se duce să onoreze cu prezența sa creșterea orașului lui Bucur.</p>
<p>Atunci Târgoviște era pentru Valahia ceea ce Versailles fusese pentru Franța. Toată boerimea își avea locuința sa.</p>
<p>Bogăția sa năștea râvna celorlalte orașe mari.</p>
<p>Izbită în inimă de plecarea Curții, căzu în cea mai desăvârșită singurătate.</p>
<p>Toți locuitorii săi, odinioară atât de veseli, imitându-și stăpânul, plecară din zidurile sale, și de atunci rămase pentru totdeauna uitată.</p>
<p>Vremea și-a mistuit lucrarea.</p>
<p>Astăzi abia se mai poate clasa în rândul orașelor.</p>
<p>Din vechea sa strălucire nu rămâne decât numai ruine.</p>
<p>Tot așa, precum am zis, și despre Câmpulung cu mai multă dreptate trebuie s-o spunem despre această capitală.</p>
<p>Ulițe mari, înalte și late meterezuri, mari și vechi clădiri, tristele și impunătoarele palate ale suveranilor, toate au devenit prada părăsirii; numai ruinele mărturisesc ce au fost odinioară.</p>
<p>Un poet foarte însemnat, Ioan Eliade, fiu al țării, cuprins de un cucernic entuziasm pentru mărețele suveniruri ce-i amintea această nobilă cetate, sub titlul:O noapte pe ruinele Târgoviștei, i-a consacrat condeiul și ostenelile sale.</p>
<p>El cheamă pe eroii care rând pe rând au locuit-o, apărat-o, pe care îi dă de modele urmașilor.</p>
<p>Cu toate că prin traducere, această poezie, își pierde mult din energia și farmecul său, totuți îmi voi permite de a o traduce aici:</p>
<p>«Ombres de nos aieux; je ne viens pas «troubler vos cendres; mes mains ne sont «point armees du glaive qui, tant de fois «vengeur de la Valachie, fut depose sur «votre cercuiel etc.</p>
<p>Într-unul din cimitirele Târgoviștei, se privește mormântul unui bărbat care, mort în al patruzeci și patrulea an al vârstei sale, își întrebuințase viața după maniera lui Sardanapal, apropiindu-și și epitafiul acestui desfrânat satrap:</p>
<p>Haec habeo quae edi, quae que exsaturata libido Hausit: at illayacent multa et praedura relicta.</p>
<p>Epitafu ce Aristotel pretinde că este vrednic de un râmător, și al cărui echivalent se poate afla în această rușinoasă apoftegmă, săpată în josul statuii rădicată fiului lui Acranazes:</p>
<p>Bea, mănâncă, desfătează-te pe cât poți; Toate celelalte lucruri nu sunt nimic.</p>
<p>Nici un om, într-acest loc, nu putu să ne spună numele acestui mare cetățean, nici chiar să ne arate ceva în privința vieții sale.</p>
<p>Era uitat cu desăvârșire. Patria ingrata!</p>
<p>La sosirea noastră în Târgu-Vestei, traserăm la d. Bălănescu, un prieten al d-lui de Mondouville.</p>
<p>D. Bălănescu, moșneag a cărui urbanitate, oprește cu sila, sub streașina sa, călători ce întâmplarea sau norocul lor îi aduce înaintea casei sale, avea atunci, la doi kilometri de oraș, o desfătătore casă de țară și toți tinerii țării își dădeau în fiecare zi întâlnire, siguri de a primi oricând o frățească ospătare.</p>
<p>Aici aflarăm mai mulți tovarăși, și ne lăsarăm de a fi atrași de plăcerile acestul Tibur, ca și Telemah de amăgirile zeiței Calipso și a insulei sale.</p>
<p>Furăm atât de încântați încât când sosi, momentul plecării, pe nesimțite ne văzurăm atinși, eu și tovarășul meu de călătorie, de un fel de friguri lenevoase aproape nevindecate.</p>
<p>Cu toate acestea, precum boala nu era de natură spre a ne împiedica de a lua aer, ne hotărârăm, pentru, a omorî timpul să improvizăm un teatru, și să poftim la reprezentațiile noastre pe oaspeții pădurii.</p>
<p>Cine știe! Poate că lupii, urșii și vulpile au simțul scenic mai dezvoltat decât mulți oameni.</p>
<p>În lipsa acestor privitori cu blană, ne mulțumeam de a juca numai pentru gustul nostru.</p>
<p>Proiectul, oricât de ciudat se poate crede la prima privire, îndată ce se zămisli se și puse în lucrare.</p>
<p>În apropiere de casă, se afla o poiană spațioasă în pădure, împărțită de natură în trepte de brazde cu iarbă verde, înconjurată de un stufiș des și mlădios: din această poiană făcurăm o măreață sală.</p>
<p>Niciodată opera, în cele mai frumoase zile ale sale, n-a imitat așa de bine natura, etc.</p>
<p>În această scriere, vorbind despre Matei Basarab, se exprimă astfel:</p>
<p>-Matei, voievodul Valahiei, care domnea în aceeași vreme ca și Vasile Lupu în Moldova, se ocupa spre a reorganiza armata, a fonda școlile, a face să se tipărească Noul Testament în limba română, a zidi biserici și mănăstiri.</p>
<p>-Vasile, după exemplul său, fundă un colegiu care a păstrat numele său, înființă catedre de teologie și de drept, de limba latină și greacă, de arabă și turcă; el făcu tipografii în care s-a tipărit legile lui ce au ajuns până în vremea noastră, etc.</p>
<p>La pag. 303 a vol.II, zice:</p>
<p>-Am zis că Vasile acordase pe mult iubita sa fiică, Luxandra, fiului hatmanului Kiemielnisky, al cărui ginere era chiar el, și Timuș fiul său, era foarte încântat de aceasta.</p>
<p>Vasile, în cearta cu Kiemielnisky, simțea că-i scad puterile. Mai multe orașe din principatul său căzuse în puterea dușmanului,</p>
<p>«Polonezii, pe sprijinul cărora se încrezuse, lipseau. Două corpuri de cazaci înconjurară fără veste Soroca și Hotinul.</p>
<p>-În această stare a lucrurilor, gospodarul voind să evite cele mai mari nenorociri, se hotărî de a trata cu socrul său.</p>
<p>-La 2 Mai 1651, el semnă un tratat în patru articole ce hatmanul îl dresase și scrisese cu chiar mâna sa, și care era conceput în acești termeni:</p>
<p>Art. I. «Principele Moldovei își va păstra provincia cu tot dreptul.</p>
<p>Art. II. Fiul lui Kiemielnisky va deveni ginerele său. </p>
<p>Art. III. Se va număra 600.000 de taleri tătarilor și cazacilor.</p>
<p>Art. IV. Vasile se va feri de a sprijini pe poloni.</p>
<p>Kiemielnisky într-adins întrebuințase acest laconism.</p>
<p>Mai înainte de primul sfiit război cu polonii, după ce bătuse pe Sobiesky și făcu pe Cazimir să-i ceară pacea, el primise următoarele condiții:</p>
<p>«Cazimir va li liber de a întreține o armată de 10.000 oameni.</p>
<p>«Jidovii și lesuiții se vor goni din Ukraina.</p>
<p>«Coribut Viasnovsky se va goni din Polonia».</p>
<p>Acest din urmă articol se dictase de Timuș, care știa că Coribut iubea în secret pe Luxandra, și care la întoarcere fu mulțumit de această frumoasă principesă, asupra căreia de mult timp fiul hatmanului își aruncase privirile.</p>
<p>Alianța lui Kiemielnisky și al lui Vasile, fu fatală acestui din urmă.</p>
<p>Ea grăbi căderea sa după tron.</p>
<p>-Racoviță II, voievodul Ardealului, și Matei gospodarul Valahiei, se uniră într-acest scop și se încercară de a atrage în partea lor și pe marele logofăt al lui Vasile, Burduzeanu. Aceasta le fu ușor.</p>
<p>-Amăgit prin speranța de a ocupa într-o zi locul stăpânului său, acest demnitar abuză cu nerușinare de încrederea ce o avea, și în Duminica Floriilor, din anul 1655, două armate, una de valahi și alta de ardeleni, intrară deodată în Iași, una pe la miazăzi și alta pe la miazănoapte.</p>
<p>«La vestea acestei întâmplări, la care nu se aștepta, Vasile nu a avut decât timpul să fugă; dar nu trecu mult și se întoarse însoțit cu o trupă de 14.000 cazaci comandați de ginerele său, răstoarnă pe Burduzeanu, care se instalase în locul său, respinge peste munți pe Racoviță, și gonește pe Matei în Valahia.</p>
<p>«Acest prim pas făcut, în loc de a se culca în izbândă, tatăl Luxandrei voi a se măsura spre a-și asigura rezultatul.</p>
<p>-El făcu apel la popor, porunci rugăciuni publice prin toate bisericile, se avântă în urmele principalului său potrivnic, și îl întâlni în plaiurile din Mărăcineni.</p>
<p>-Vasile avea 7000 de ostași aleși; Valahii erau mai puțini în număr, dar aceeași ardoare însuflețea amândouă taberele.</p>
<p>-Fraților, zise Matei soldaților săi înșirându-i în linie, dușmanul ne-a călcat pământul; rușine nouă de-l vom lăsa cu viață.</p>
<p>Din partea sa Vasile, zicea moldovenilor :</p>
<p>-Copii, rugați pe Dumnezeu să ne vie în ajutor! Fiți tari, dușmanul este aproape! Doresc ca fiecare să aibă o îndoită judecată, o îndoită vedere; dar toți să aibă același glas, aceeași cugetare, aceeași credință și aceeași iubire pentru Domnul nostru Isus Cristos, pentru mult iubita noastră patrie și pentru mine, principele și părintele vostru!</p>
<p>-Arătați-vă vrednici de strămoșii voștri!</p>
<p>«Feriți-vă de a înmormânta aici mărirea armelor voastre!</p>
<p>«O dată pierdută, să nu mai sperați de a o mai reavea!</p>
<p>Valahii încep lupta mai întâi. O geloasă învrăjbire îi atrage și îi face să compromită isprava ce o dobândise în cursul zilei.</p>
<p>Striviți de gloată, ei dau înapoi, se pregătesc de fugă.</p>
<p>-Fraților, le strigă Matei cu un glas statornic, ce aveți să faceți din gloria noastră? Uitați dar trecutele noastre izbânzi? Nu mai aveți credință în Dumnezeu? Și nu vă e rușine de a fugi de cazacii nedisciplinați? La luptă cu toții!</p>
<p>La aceste cuvinte, valahii își strâng rândurile și luptă cu potrivnicii lor, piept la piept.</p>
<p>În fruntea lor, Matei se aruncă cu furie.</p>
<p>O lovitură de glonț îl izbește în genunchi, și îi face o rană adâncă; însă, departe de a o lua în seamă, respinge pe chirurgul care vine să-i lege rana, și se luptă cu o destoinicie fără seamăn.</p>
<p>Calul său, cu pântecele sfâșiat, străbate în sânul mulțimii.</p>
<p>Toți boierii săi, ofițerii și oamenii curții sale, se întrec împrejurul lui în îndemânare și vitejie.</p>
<p> Și cu toate astea, deși foarte bravi, sunt aproape de a fi înfrăți; dușmanul îi cuprinsese, puterile lor se slăbeau, armele lor zdrobite prin încercările vitejești, nu-i mai putea ajuta.</p>
<p> O întâmplare, neprevăzută îi scăpă.  Pe neașteptate, și în momentul când treceau în gloată râul Ialomița, ce urma să le adăpostească retragerea, mare vijelie izbucni asupra moldovenilor, ce aduse învălmășeală, înspăimântă caii, care se aruncă asupra infanteriei și inundă câmpul în toată întinderea lui.</p>
<p>Aceasta fu de ajuns spre a da valahilor curajul ce-l pierduse. Convinși că această vijelie era un ajutor trimis de cer, se reîntorc asupra potrivnicilor lor, îndreaptă tunurile contra lor și-i înspăimântă, apoi profitând de aceasta, îi răstoarnă, îi strivește, și nu-i lasă în pace până ce nu-i împrăștie cu totul.</p>
<p>În mai puțin de o oră, Vasile își pierdu tabăra, munițiile, drapelurile și tronul.</p>
<p>Trei mii de valahi, cam atâți moldoveni, și mai mult de șase mii de cazaci căzură în câmpul luptei.</p>
<p>Moldo-valahii fură înmormântați la un loc, rădicându-se o movilă deasupra căreia se înălță o cruce. Cazacilor li se făcu un mormânt deosebit de-al acestora.</p>
<p>Biruitor, Matei intră în Târgoviște, pe atunci capitala țării, în sunetul clopotelor și al tunurilor.</p>
<p>De această izbândă nu se bucură mult timp.</p>
<p>Vasile căzuse victimă a încrederii sale în Burduzeanu, Matei pentru că înălțase în treapta cea mai înaltă a cârmuirii pe un intrigant, un fost olar.</p>
<p>-Ghinea, zice cronicarul Greceanu, începu să întoarcă roata cârmuirii precum întorsese pe aceea de olar, atât de repede încât se sfărâmă și fu gonit.</p>
<p>Poporul, învrăjbindu-se, puse în vederea stăpânului greutatea greșelilor robului, pe care-l omorî în fața voievodulul, etc.</p>
<p>Când citim astăzi luptele întâmplate între valahi și moldoveni, așa precum se numea atunci nația noastră, sufletul ni se umple de mâhnire și inima ni se zdrobește de durere, la auzul acestor sfâșieri frățești.</p>
<p>Din nenorocirea naturii omenești, lupte de acest fel, istoria ni le arată și la alte popoare.</p>
<p>Nu numai popoarele Greciei și ale Romei, se luptau între ele, dar încă și alte popoare.</p>
<p>În timpul modern, revoluția Franței, ne-a probat până în ce treaptă de turbare ajunge lupta, când ea este între frați.</p>
<p>Vai! Dacă au pierit popoare și neamuri, adesea au pierit numai prin greșelile și răutatea lor.</p>
<p>Aceste exemple, să le luăm de lecții, și să ne deprindem de a strânge legăturile unirii și iubirii în tot neamul Românesc.</p>
<p>Mai cu seamă, să ne rugăm lui Dumnezeu, spre a ne trimite bărbați mari care prin virtuțile lor să facă a străluci neamul românesc, în mijlocul celoralte popoare, astfel precum strălucește soarele pe cer.</p>
<p>Prin astfel de bărbați, națiunile care au fericirea de a-i vedea odrăslind în sânul lor, ajung a dobândi cele mai numeroase și cele mai trainice bogății de care și norocul este gelos.</p>
<p>Atunci nu se va mai prețui averea, ci meritul, talentul și virtutea. Atunci nu ne vom mai ocupa de cusururile altora, ci numai de îndreptarea greșelilor noastre; ne vom sili numai de a nu fi întrecuți în virtuți de alții.</p>
<p>Atunci vom înțelege câtă dreptate avea bărbatul care zicea:</p>
<p>-De voiți ca un stat să fie cârmuit cu înțelepciune, puneți în fruntea cârmuirii pe cei mai onești bărbați.</p>
<p>În speranța că, viitorul va aduce neamului omenesc fericiri necunoscute, astăzi, să ne aruncăm privirile spre timpurile descrise în această scriere, și să privim ce se întâmplă în Târgoviște după ce Matei se întoarse de la vânătoare însoțit de ai săi.</p>
</div>  
<div type="chapter" n="5">
<p>V</p>
<p>Luxandra la palatul din Târgoviște. — Scarlat ține ca fiica sa se nu-și arate fața. —Discuția lut Mateiu cu Scarlat.</p>
<p>Luxandra însoțită de acei care o urmau, trăsese la palatul domnesc.</p>
<p>Pentru a da el însuși pe iubita lui fiică în brațele soțului el, Scarlat părăsise curtea Sultanului.</p>
<p>Când Domnul îșl întâlni logodnica, se miră de a o vedea îmbrăcată în haine de cadână, și cu fața acoperită de iacmacuri, așa precum este obiceiul la neamul mahometan.</p>
<p>Acestea sunt două voaluri de muselină, din care unul acoperă fruntea și cealaltă partea a feței; adică că nu se lasă descoperită decât numai în fața ochilor.</p>
<p>El nu zise nimic despre aceasta, crezând că este numai un fel de gust al viitoarei sale soții, și supărarea îi trecu îndată ce auzi accentele așa de plăcute ale glasului acelei ce o iubea.</p>
<p>Apucând de mână pe Luxandra simți că mâna-i tremură cu violență.</p>
<p>«Fără îndoială, își zise el, aceasta provine din cauza naturii ei timide.</p>
<p>Glasul Luxandrei tremura ca și mâna ce o ținea în mâinile lui Matei, și ochii săi atât de strălucitori și așa de vii odinioară, abia îndrăznea acum să-i ridice în sus, ca și când nu s-ar fi crezut vrednică de a-l privi în față.</p>
<p>Principele nu-și putu opri o mișcare de nerăbdare și de nemulțumire, când dânsul zări printre oamenii care însoțise pe Luxandra, pe ambasadorul prințului Moldovei, dușmanul său de moarte, pe chiar acel Pandele, acea ființă disgraciată de natură, al cărui zâmbet veșnic avea un aer batjocoritor.</p>
<p>În acea zi, se afla în urmele feței lui Pandele ceva mândru și disprețuitor, ce până atunci nu se mai văzuse.</p>
<p>Se părea că, această schimonosită figură, era ca o piază rea în mijlocul acestor pregătiri de fericire.</p>
<p>Principele, spre a face se nască în inima sa razele speranței și mângâerii, se apropie de logodnica sa, zicându-i:</p>
<p>«Prințesa mea, astăzi chiar vom merge la biserică, spre a desăvârși în fața preotului, jurământul ce ni l-am dat la Constantinopol, de a trăi împreună și a ne iubi în toată viața. În acest scop bărbatul tău te roagă de a-ți ridica voalul, și de a arăta boerilor mei frumoasa-ți față, ce are să domnească, asupra lor, precum domnește și asupra mea. Această plăcere n-ai să-mi o refuzi?»</p>
<p>La aceste cuvinte, Luxandra se retrase câțiva pași și se arătă foarte mișcată.</p>
<p>Scarlat se apropie repede de domn, căruia cu un glas aspru și aproape poruncitor, îi zise:</p>
<p>«Nu, fiica mea nu-și va ridica voalul mai înainte de a se săvârși cununia. Principe, dacă nu-ți convin aceste condiții, n-ai decât să-mi spui și sunt gata de a-mi lua copila precum și zestrea ce i-am adus, spre a mă întoarce la Constantinopol. Lesne va găsi acolo un bărbat pentru fiica sa, favoritul sultanului Murat».</p>
<p>Prințul râmase foarte uimit la auzul acestor cuvinte și întălni din nou sardonica privire a lui Pandele, care îi pătrunse inima ca o săgeată înveninată, fără a putea ghici pricina durerii crude ce o simțea în adâncul sufletului său.</p>
<p>Cu toate astea, se temea de a mânia, stăruind, pe supărăciosul, său socru, care, chiar în Târgoviște, ar fi putut să-i cumpănească puterea, deoarece înrâurirea numelui său era puternică și de temut.</p>
<p>Când îngenunchie cu logodnica sa la picioarele altarului, îi veni una din acele porniri sufletești ce câteodată te face să schimbi pe nesimțite părerile cele mai bine hotărâte; și cu toate proiectele sale de ambiție și de iubire, gândul îl îndemna să înlăture această căsătorie, dar judecata îl opri.</p>
<p>Părea că un demon dușman al liniștii sale îl tulbura ; și într-adevăr, că întorcându-și privirile zări figura schiloadă și disprețuitoare care-l privea, ascunsă după un stâlp al bisericii.</p>
<p>Aceasta era aceea a lui Pandele!</p>
<p>Sosind noaptea, Scarlat se arătă mai grăbit și mai poruncitor după cum fusese în cursul zilei.</p>
<p>Luxandra stătea tot înzăvonită și pe când se pregătea de a se retrage în camera nupțială, leșină.</p>
<p>Domnul își încruntă sprâncenele.</p>
<p>Chemând în ajutorul ei pe femeile palatului, își scoase sabia; apoi cu capul sprijinit în mâini, așteptă deslușirea acestei întâmplări.</p>
<p>Când gospodarul Matei rămase singur cu femeia sa, o așeză lângă dânsul.</p>
<p>-Acum, zise dânsul, scoateți vălul, Luxandro, nu mai ești lângă tatăl tău spre a-l asculta, ci lângă mine soțul tău.</p>
<p>- Haide, nu mai face cochetării, căci acum te afli sub puterea mea. Află că aici nimeni nu respiră aerul decât numai prin voința mea. Am puterea asupra capetelor precum o am și asupra arborilor. Numai tu Luxandro, tu singură poți îndulci inimele acelor din aceste locuri și poți domoli caracterul unui principe, care te iubește, și pentru care privirile ochilor tăi sunt ca razele soarelui în mijlocul unui cer trist și întunecat.</p>
<p>-Din ziua în care te-am văzut, Luxandro, am înțeles că se află o fericire mai mare, decât aceea de a împlânta lancea în sângele dușmanilor, ori de a goni urșii și fiarele sălbatice prin păduri și prăpăstii.</p>
<p>-Simții că buzele mele se pot înveseli de plăcere fără a atinge buzele linei cupe plină cu vin de Drăgășani și pentru prima dată, privirile mele se opriră pe ochii unei femei cu mai multă plăcere ca pe o sabie din Korasan, împodobită cu diamante.</p>
<p>-Atunci am simțit cât de pustiu este palatul din Târgoviște, cu toți robii, cu toate bogățiile și cu toți armăsarii ce-i am în grajduri; simții că lipsea cel mai scump lucru din lume, adică o femeie iubită, care să mă iubească și a cărei desăvârșire să asemene cu aceea a îngerilor.</p>
<p>-Mi s-a părut Luxandro, că având această comoară neprețuită, într-adevăr voi fi cel mai dintâi din toată domnia mea, cel mai fericit și cel mai demn de dorit; iată pentru ce ți-am cerut mâna.</p>
<p>-Atârnă numai de tine de a schimba aceste locuri într-o grădină de trandafiri, și pentru aceasta nu trebuie alt, decât să mă iubești și să-mi spui că mă iubești.</p>
<p>-Luxandro, școate-ți voalul ce-i împiedică fericirea; ridică-l cât mai repede... te rog, ascultă-mă</p>
<p>-Cerul îmi este martor, răspunse Luxandra foarte mișcată, eu te iubesc din tot sufletul meu; n-am așteptat până acum spre a-ți dovedi, pentru că precum ai văzut, din toți care mi s-au prezentat, te-am ales eu cu toată voia mea fără a ține socoteală de toate rugăciunile și făgăduelile ce mi se făceau.</p>
<p>-Acum însă simt că tremur, când mă gândesc să-ți spun, principe, că dacă m-ai iubit era numai pentru frumusețea mea; destul de trecătoare și de care soarta poate dispune, a cărei perdere desigur că te-ar face să fugi de mine, ce zic? Poate că mă vei goni ca pe cea mai nedemnă roabă?</p>
<p>Domnul o întrerupse.</p>
<p>-Nu, Luxandro, niciodată. Dumnezeul cerului n-ar face o așa faptă, sfărămând cea mai frumoasă lucrare a mâinilor sale!</p>
<p>-Dar dacă s-ar întâmpla una ca asta? Adăugă Luxandra, care-și aținti asupra lui ochii plini de lacrimi.</p>
<p>-Chiar atunci tot te voi iubi, zise principele strângând-o în brațele sale.</p>
<p>-Jur, pe Maica Domnului, Mântuitorul nostru, crede-mă ce zic. Dar pentru ce să ne închipuim nenorociri ce nu se pot întâmpla? Nu mă mai întârzia. Iată, scumpa mea, noaptea înaintează și luminările încep a se stinge. Luxandro scoateți vălul, căci te iubesc!»</p>
<p>— Îngăduie-mă, principe, ca mai înainte să-mi fac rugăciunea înaintea icoanei sfintei Fecioare. Astăzi mai mult ca totdeauna, mă tem să nu-i fi păcătuit, și chiar dacă a-și muri acum...</p>
<p>Luxandra fără a sfârși își pușe mâinile la piept și își începu rugăciunea.</p>
<p>În această rugăciune a tinerei copile se afla atâta cucernicie, încât domnul nu îndrăzni s-o tulbure. El stă nemișcat lângă dânsa.</p>
<p>Fără voia luî o presimțire îl neliniștea, pentru care aștepta cu nerăbdare momentul dorit de a risipi aceste temeri.</p>
<p>Abia Luxandra își sfârși rugăciunea și principele îi smulse repede vălul ce-i acoperea plăcuta față...</p>
<p>Groază și deznădăjduire! El dă un răcnet de spaimă privind înaintea lui o față pătrunsă de bube vindecate și respingătoare la privire.</p>
<p>Pentru a se convinge că nu era o fantomă ce abuza de simțurile sale, trebui ca glasul încântător al Ruxandrei să zboare pe veștejitele ei buze, spre a-l deștepta și a-i arăta realitatea.</p>
<p>Cu toate acestea, el credea că este amăgit, că altă ființă luase locul Ruxandrei. Pentru aceasta rămase mut de spaimă, fără ca lacrimile nenorocitei copile, care se târa la genunchii lui, cu mâinile încleștate, să-i poată potoli mânia.</p>
<p>El se avântă spre sabia lui.</p>
<p>— Iertare, murmură Luxandra, milă pentru nenorocita care te iubește.</p>
<p>Acest cuvânt de iubire, într-o astfel de gură îi aprinse și mai mult supărarea. El își avântă sabia, deasupra capului tinerei copile, și tulburarea lui era atât de mare, încât nu putu rosti decât aceste cuvinte :</p>
<p>— Vei muri, nenorocită ființă, care ai vrut să mă amăgești!</p>
<p>— O știam foarte bine, Dumnezeul meu, rosti Luxandra cu un glas aproape stins, că el nu iubea altceva decât această tristă frumusețe ce m-a condus la pierderea corpului și a sufletului meu! Și eu, îl iubesc, vecinie îl voi iubi!</p>
<p>—la, strigă principele disperat, nu rosti acest cuvânt, vicleană zidire, ci recomandă-ți sufletul lui D-zeu, dacă va mai voi să-l primească.</p>
<p>-Stăpâne, fie-ți milă de mine și amintește-ți cuvintele!</p>
<p>— Nu, vei muri, de nu-mi vei spune, cine te-a povățuit să mă amăgești.</p>
<p>— Ai milă, amână-ți cel puțin până mâine răzbunarea. Ziua de mâine nu este atât de departe!</p>
<p>— Nu, vei muri, căci ai voit să râzi de amorul meu!</p>
<p>-Stăpâne nu-mi arunca atât de crude priviri și dacă dorești să am curajul de a muri, spune-mi cel puțin, că mă ierți!</p>
<p>— Acei care ascund adevărul, nu merită iertare!</p>
<p>-Spune-mi, mărturisește-mi aici, pentru ce ai luat locul acelea ce o alesesem să-mi fie soție?</p>
<p>Sfârșind aceste cuvinte, gospodarul apucă pe Luxandra și o aduse în fața icoanei către care ea își întindea brațele.</p>
<p>— Vrei a trăi ca să amăgești! Ai tu suflet? Ai inimă pentru a trăi? Viața unei femei fără suflet și fără inimă, nu poate naște acele iluzii ce îndeamnă pe bărbat la fapte mari. -O astfel de femeie nu poate arăta calea idealului, ea nu poate fi oglinda libertății și a virtuțieii! Nu trebuie să trăiești, tu care te asemeni bătrânilor stricați, a căror viață este vătămătoare. Ai vrut să râzi de amorul meu, —de inima mea. La rândul meu, am vrut să-ți arăt cum mă răzbun pe aceia care vor să mă amăgească! Dacă ai fi avut în suflet inocența și în inimă credința, mi-ai fi arătat adevărul pe dată ce ai fi sosit aici.</p>
<p>Luxandra în fața acestor amenințări începu a plânge cu glas tare. Atunci pe neașteptăte Scarlat și Pandele pătrunseră în camera nupțială, însoțiți de câțiva ieniceri.</p>
<p>— Scarlate, strigă cu durere principele Matei smulgându-și barba, poate fi vreo ocară mai mare ca aceasta! Ia-ți fata și pleacă cu dânsa; pleacă, căci ai îndrăznit cu ienicerii tăi să pătrunzi în camera mea, să-mi violezi chiar palatul, după ce te-ai încercat să mă faci a crede că am lângă mine pe iubita mea. Îți dau mireasa și dota, mă lepăd de neamul tău după care nu am alergat. Primesc mai bine dușmănia decât prietenia ta cumpărată cu așa preț. Trebuie însă să știi că nu m-ai amăgit precum ai dorit.</p>
<p>-Căsătoria mea cu Luxandra este nulă.</p>
<p>-Biserica, preotul care ne-a căsătorit, toate acestea erau numai o închipuire, aranjată după porunca mea, căci o aplicare tainică îmi prevestea viclenia ta.</p>
<p>-Vezi foarte bine că n-ai putut râde de mine; insultă pentru insultă; dar aceasta o va plăti scump unul din noi amândoi, o înțelegi aceasta!»</p>
<p>-Am curajul să zic în cursul zilelor mele:</p>
<p>-Voi merge în luptă până la pragul morții.</p>
<p>-Viața o am strânsă la spatele meu, precum păstorul își poartă cortul.</p>
<p>-De moarte, să ai frică tu, care în trecutul tău nu 'afli decât amintiri triste ce-ți strivește sufletul, care în viitor nu vezi decât spaimă și groază, pentru că te sprijini pe ființe care sunt supuse morții, fără să-ți pui speranța în acela care s-a sacrificat pentru fericirea oamenilor.</p>
<p>-Cât pentru mine, puțin îmi pasă de moarte! Eu o doresc ca și sfântul Pavel, căci numai dânsa mă poate deslănțui de materia ce mă ține legat pe acest pământ.</p>
<p>-Privirea ta nu poate vedea, urechile tale nu pot auzi, mintea ta nu poate pricepe ceea ce D-zeu păstrează acelor care îl iubesc.</p>
<p>-Acel glas ceresc și nemuritor cu care Divinitatea a înzestrat omul, -acel instinct divin conștiința, —că doarme în sufletul tău sub mormanul vicleniilor ce le-ai țesut în tot cursul vieții ce D-zeu ți-a dăruit.</p>
<p>-N-ai iubit adevărul, nici n-ai crezut în adevăr; căci de ar fi fost astfel, ai fi știut că numai adevărul ne arată cele mai curate și cele mai înalte idei despre Divinitate, -El ne învață spre a-i aduce laude demne de dânsul; în morală adevărul este, care ne arată datoriile în orice condiție ne-am afla; în politică, adevărul face autoritatea justă și cârmuiții supuși, el scapă guvernele de relele aplicări ale mulțimii și mulțimea de tirania guvernelor rele.— Numai el singur este lumina sufletului, regula inimii noastre, izvorul adevăratelor plăceri, temelia speranțelor noaste, mângâierea durerilor noastre; numai dânsul face nemuritori pe acel care se devotează.</p>
<p>«Dacă ai fi luminat, de făclia adevărului, ai ști să prețuiești lucrurile după adevăratul lor preț, nu te-ai lăsa să fii jucăria slăbiciunilor tale.»</p>
<p>— Principe Matei, răspunse favoritul sultanului cu un ton liniștit și nepăsător, care era în opunere cu aprinsa mânie a Domnului, astă-seară chiar mă voi îndrepta către Constantinopol, unde voi face să se hotărască validitatea căsătoriei tale prin patriarhul sfintei noastre biserici.</p>
<p>«In urmă poate că vei avea a regula oare care socoteli cu vreun trimis de al sublimei Porți.</p>
<p>-Știu că ai puterea să-mi tai capu, adăugă principele Valahiei, însă drumul este lung din Târgoviște până în Constantinopol, și nimeni dintre noi nu poate ști ceea ce soarta hotărăște.</p>
<p>— Pandele, întrerupse Scarlat, ai poruncit să se facă pregătirile pentru plecare?</p>
<p>-Caii sunt inhămați, răspunse acesta, și oamenii noștri gata de plecare.</p>
<p>— Rămâi sănătos găzditorule boier.</p>
<p>-Oaspetele meu, zise gospodarul lui Scarlat, regret că pleci supărat, a-și fi dorit să fim prieteni, dar cu viclenia nu mă pot împăca.</p>
<p>— Cred că te vei împăca, răspunse Scarlat, când vei primi ștreangul prin bostangiul seraiului.</p>
<p>Domnul îi întoarse spatele și Scarlat plecă.</p>
<p>Zorile se iveau când Luxandra, însoțită de ai săi, se depărta de Târgoviște.</p>
<p>După o cale de două zile, Scarlat trecu Dunărea pe la Zimnicea, mulțumind lui Dumnezeu că a pus piciorul pe pământul Sultanului.</p>
<p>În calea sa spre Constantinopol, căzând greu bolnav, muri la Andrianopol.</p>
<p>După care Pandele luă cârma caravanei și se îndreptă către Constantinopol.</p>
<p>Fiindcă vorbirăm de Adrianopol, cred că este util a zice câteva cuvinte in privința acestui oraș:</p>
<p>Andrianopolul, sau pe turcește Edeme, este situat o parte pe un deal și o parte pe țărmul râului Tundja, lângă unirea sa cu râul Marița. Acest oraș este privit ca o a doua capitală, a imperiului, sultanii au stat într-însul de la 1366 până în 1453, epocă în care și-au strămutat capitala în Constantinopol.</p>
<p>Printre clădirile cele mai însemnate cu care se împodobește a doua capitală a imperiului Otoman, mai întâi trebuie să numim moscheea lui Selim II, privită ca cel mai strălucit templu ce s-a înălțat islamismului.</p>
<p>Se zice că marele său turn, sprijinit prin coloane de porfir, este cu două picioare mai înalt decât acela al Sf. Sofia din Constantinopol; pentru a ajunge la galeria superioară a celor patru minarete ale sale, trebuie să urci 380 de trepte, de unde se poate vedea cea mai frumoasă priveliște. .</p>
<p>După aceasta vine moscheea sultanulul Baiazet II, împodobită de o cupolă frumoasă și de două minarete; aceea a sultanului Murad II, numită de asemeni Uc-Serfeli. Urmează însă să menționăm o clădire de un alt neam ce vine imediat după moscheea lui Se. Mm II; aceasta este bazarul lui Ali Pașa; care este dintre cele mai frumoase din lume.</p>
<p>Nu trebuie să trecem cu vederea și Eșki-Serai, sau vechiul palat al sultanilor, zidit afară din oraș, pe țărmul râulul Tundja; de mult timp părăsit. </p>
<p>Mai trebuie să facem mențiune și de frumosul canal ce aduce apa în oraș, podul de peste Tundja, zidurile și porțile de construcție romană, mai multe inscripții descoperite acum câțiva ani într-un trunchi de statuie colosală de aproape 12 picioare de înălțime, care după zisa poporului, ar fi reprezentat pe imperatorele Adrian. </p>
<p>Andrianopolul este scaunul unui mare molah, a unui episcop ortodox și are mai multe școli superioare turcești; se mai deosebește asemeni prin industria sa, din care cele mai principale articole sunt stofele sale de mătase, de lână și de bumbac, boeangeriele, distileriile de esență, și de unt de trandafir, tăbăcăriile de piei de marochin și fabricele de covoare; aceste articole formează cu productele îmbelșugatului său teritoriu cel mai înfloritor comerț, a cărui schelă principală este portul de Enos.</p>
<p>Din vremea în care turcii iuți au intrat în Andrianopol, acest oraș n-a văzut fâlfâind asupra lui stindardul creștin. In anul 1829 a fost câtva timp ocupat de către ruși.</p>
<p>Istoricul Vanei, în scrierea sa: Istoria generală a Turcilor, în volumul III, pag. 77, vorbind de Selim II, zice:</p>
<p>«Selim era atunci in Andrianopol, cea mai însemnată întărire a Imperiului Otoman dupâ capitală, Cairul era al treilea.</p>
<p>«Obișnuita locuință a Curții, făcu să fie foarte populat.</p>
<p>«Adrian, fondatorul său, i-a dat numele lui, și se vede într-o depărtare oarecare de acest oraș, renumitul pod ce Mustafa a clădit pe râul Marița, pentru înlesnirea călătoriilor și a pelerinilor, compus din 22 de arcuri de piatră cioplită, lung de 6-10 de picioare, și larg de 20.</p>
<p>«Aici în anul 1571, Sultanul aflând înfrângerea armatei sale și pierderea corăbiilor și a celor mai bune trupe ale sale, fu atât de trist încât mai multe zile nu primi pe nimeni să se apropie de dânsul și refuză să mănânce.</p>
<p>«La sosirea lui Eluzzali se mai mângâie puțin, pentru că în relația ce acesta îi dădu în privința acestei lupte, îl ascunse oarecum izbânda creștinilor și îl îndemnă să rabde până la a doua luptă.</p>
<p>«Selim îl făcu pașă al marinei și îi dădu mari făgăduieli dacă în lupta următoare va repara pierderile.</p>
<p>«Toată lumea credea că principii creștini vor ști să profite de această izbândă; dar nici autoritatea Papei, nici îndemnurile senatului Veneției, nu putură îndupleca pe imperatorele Austriei să se strice cu turcii.</p>
<p>«Regele Franței se arătă foarte încântat de această izbândă, el primi foarte bine pe ambasadorul Republicii, și porunci să se oficieze un Te-Deum în catedrala de la Notre Dame, însă nu primi să intre în ligă, din pricina neliniștii ce se afla în țara sa.</p>
<p>«Regele Poriugaliei la care venețienii trimisese pe Antonie Tiepolo, arătă că va lua parte la izbânda armatelor creștine, dar pentru moment se află încurcat într-un război cu Brazilia.</p>
<p>«Ambasadorul îi puse în vedere că sa câștiga mai mult într-un reshel cu Turcia decât ar câștiga într-o țară așa de depărtată.</p>
<p>«Acest principe pare că primește, și trimise în această privință pe unul din ofițerii săi în Persia spre a îndupleca pe Tachmas a uni și oștirea sa contra dușmanului comun; însă Persul nu primi, așa ca și Polonii, cu toate că Turcii călcase și jefuise Prusia, Podolia și Rusia, după moartea regelui polon Sigismund.</p>
<p>«Adevărul este că polonii în acea vreme așteptau un ceauș din Constantinopol, pentru a încheia pacea cu Poarta ce făcuse această călcare, din pricină că ajutase pe Voievodul Valahiei în revolta sa.</p>
<p>«In fine nu se găsi niciun principe creștin care să voiască de a intra în ligă, și să se folosească de mijloacele ce Dumnezeu le trimisese spre a birui pe turci, etc.»</p>
<p>Să ne întoarcem acum la Pandele, la acest fanariot ipocrit, care, prefăcându-se că slujește interesele lui Basile Lupu, stăpânul său, el se ocupa de patima ce-i învăpăiase inima, dorind cu orice preț de a se căsători cu Luxandra.</p>
</div>  
<div type="chapter" n="6">
<p>VI</p>
<p>Călătoria Luxandrei cu Pandele. — Hotărârea lor de a se căsători — Destăinuirea lui Pandele.</p>
<p> Aici pe acest pământ se află mulți fericiți și mulți nenorociți; când însă ne-am permite să formăm un catalog în care să înscriem numărul fericiților, teamă îmi este că acest catalog va avea albă chiar prima filă.</p>
<p>Și știți de ce aceasta? Ei bine! Numai că pe acest pământ, lăcaș al durerii și al suferinței, din pricina celor răi, adesea și cei mai luminați oameni uită de a vedea, de a cugeta și de a crede, că: adevărata doctrină, adevăratul drapel al omului pe acest pământ, nu poate fi alt decât numai adevărul. El ni s-a probat de acea filosofie ce este pe atât de solidă pe cât e de generoasă și care începând de la Socrat și Platon, Evanghelia a răspândit-o în lume. Descartes asemeni a arătat-o sub severele forme ale genului modern; așa că în secolul al XVII-lea, a fost una din gloriile și tăriile Franței, ce s-a pierdut cu timpul măriei învățaților din secolul a XVIIl-lea și care a început a se renaște în oarecare suflete, sub inspirația unor bărbați ca Royer-Collard, Chateaubriend și alții, care au strămutat-o în literaturi și artă, unde a început a-și da rodele sale binefăcătotoare.</p>
<p>Cu drept cuvânt dar, acestei învățături i se poate da numele de ca fericirei, numai pentru că care cerul său este de a dezvolta simțirile spiritului și de a tinde prin toate mijloacele recunoscute de judecată, a înălța și a mări omul.</p>
<p>Ea ne învață spiritualitatea sufletului, libertatea și responsabilitatea faptelor omenești, datoria morală, virtutea dezinteresată, demnitatea justiției, frumusețea milostivirii; și dincolo de marginile acestei lumi, ne arată un Dumnezeu, autor și chip al omenirii, care, după ce a creat pe om pentru un scop înalt, nu l-a părăsit în dezvoltarea tainică a destinației sale.</p>
<p>Această filozofie este aliata naturală a tuturor faptelor mari.</p>
<p>Ea sprijină sentimentul religios; ea ajută adevărata artă; ea este reazemul dreptului; ea înfruntă demagogia și tirania; ea învață pe toți oamenii de a se respecta și de a se iubi, și ea conduce, încetul cu încetul, societățile omenești către adevărata republică, spre acest vis al sufletelor mărinimoase, ce mai poate realiza în zilele noastre monarhia constituțională.</p>
<p>Știut este că, orice secol la sfârșitul său, împrumută secolului viitor filosofia sa. Cu toate acestea, urmează a mai ști, că omul ca ființă inteligentă și liberă, nu este născut numai spre a continua pe acei care s-au dus, ci și spre a mări lucrarea lor și spre a-și o însuși.</p>
<p> Moștenirea bătrânilor noștri, desigur că n-o putem primi de cât numai sub beneficiul de inventariu.</p>
<p>Așadar, prima noastră datorie este de a ne da socoteală, mai întâi, de faptele secolului al cărui urmași suntem.</p>
<p>Aceasta numai pentru a ne conforma în totul legilor naturale, adică firea lucrurilor.</p>
<p>Numai pentru că Pandele nu se conforma acestor legi, el semăna nenorocirea în calea sa, atât pentru dânsul, cât și pentru acel cu care se punea în contact.</p>
<p>El era în totul asemănător cu acei politicieni, al căror crez în politică, este acela pe care Volter l-a descris în următorii termeni:</p>
<p>«Fiică a interesului și a ambițiunii din care se născu frauda și amăgirea; acest monstru ingenios, bogat în vicleșuguri, încărcat de griji, ce se arată, simplu și liniștit, numai pentru că știe să-și însușească glasul adevărului, etc.</p>
<p>îndată ce Pandele se văzu scăpat de Scarlat, și simți că de acum înainte Luxandra n-are alt protector decât numai pe dânsul; fără a se gândi la urmările nesăbuitului lui plan, el se însărcină, numai pentru a-și apropia afecțiunea inocentei copile, să reclame Sultanului Murad, drepturile femeii, al cărui apărător se prefăcea că este.</p>
<p> El, cu toată adânca lui diplomație, nu prevăzuse că favoarea suveranilor, este schimbătoare ca și inima femeilor.</p>
<p>întâmplarea făcuse ca în scurta lipsă a lui Scarlat, Murad să-și uite favoritul, al cărui loc îl luase un alt lingușitor.</p>
<p>Pentru aceasta în urma plângerii ce-i făcu, trebui să se mulțumească de a o vedea, luându-și cursul obișnuit, așa precum se urmează în lumea civilizată.</p>
<p>Alergă 6 luni, plăti taxele fiscului, se rugă judecătorilor și abia obținuse o hotărâre ce-și declina competiția.</p>
<p>În această vreme, Luxandra hotărâtă de a părăsi Constantinopolul, închinase o corabie care să-i transporte averea in Italia, unde dorea de a intra într-o mănăstire. Dintre toate cunoștințele tatălui său, numai Pandele, fu acela care se devotă acestui exil.</p>
<p>Drăgăstoasa lui legătură, răbdătoarea lui stăruință în nenorocirile Luxandrei, părea că crește din zi în zi.</p>
<p>Acum figura lui înflorise și un zâmbet nevăzut până atunci zbura pe uscatele lui buze.</p>
<p>Nu-și mai lăsa ca mai înainte privirile în jos, ci și le ridica în sus ca și când ar fi voit să mulțumească cerului de bucuria ce o simția în inima lui: aceasta numai pentru că găsise un suflet care să-l înțeleagă pe al său; cu alte cuvinte că, Pandele nu mai era izolat in viața sa, deoarece fatalitatea îi dăruise o tovarășie.</p>
<p>Această frumusețe care făcuse des nădăjduirea amorului său, zburase spre a nu se mai întoarce, și de atunci el să asigurase că, nimeni nu-i va mai disputa posesiunea acestei femei.</p>
<p>El știa că frumosul, deși este plăcut și căutat de toți la femei nu se cunoaște în prima vedere, de nu este zugrăvit pe fața lor.</p>
<p>Puțin îi păsa lui de frumusețea feței, el nu se interesa decât numai de aceea a sufletului: ceea ce o aflase la Luxandra.</p>
<p>La acest cămin se adăpa si se hrănea imaginația lui.</p>
<p>Între altele îi trebuia simțământul, iubirea frumosului, mai cu seamă a frumosului moral; cu alte cuvinte, îi trebuia acea mare inimă de unde a ieșit cuvântul bătrânului Oraciu, destul de cunoscut artiștilor.</p>
<p>Închipuirea, simțământul și rațiunea, înlănțuise inima lui Pandele de Luxandra, făcuse din ea idealul lui.</p>
<p>Precum în sufletul marelui artist Phidias, se afla un tip desăvârșit al frumuseții, când își lucra statuetele sale, tot așa și în adâncul sufletului lui Pandele, se afla un ideal al frumuseții de odinioară a Luxandrei. Rămăsese aceea ce dă viață imaginației, iluziunea.</p>
<p>Așa precum in orice inimă se află iluziunile tinereții, ce însoțesc până la mormânt pe omul gârbovit de ani, tot așa în inima lui Pandele, erau neadormite iluziile acestei frumuseți, sfărâmate prin funesta lui măiestrie.</p>
<p>Din partea sa, Luxandra, înțelesese că nu-i mai rămâneau deschise decât numai frumoasele șesuri ale vieții ideale, precum că și pentru aceasta, inima lui Pandele era rămășița culcușului unde mai putea domni ca o suverană.</p>
<p>Pământul pe care-l părăsi în primul entuziasm al durerii sale, i se păru, fără îndoială, preferabil cerului pe care, la început îl alesese drept loc al exilului său, căci, debarcând în Italia, voi să se oprească pe încântătorul țărm al regatului din Neapol, mai înainte de a se duce la Roma, unde hotărâse de a se călugări.</p>
<p>Acolo, într-una din zile, Luxandra și Pandele, se urcară împreună pe piscul de praf și cenușă, ce domnea Vezuviul și se opriră in vârful craterului spre a privi măreața natură ce se desfășura sub picioarele lor.</p>
<p>Soarele lumina strălucitor, povârnit spre golf, ca un soț de curând căsătorit, care-și privește dormind juna soția.</p>
<p>Curenți ușori de aer răspândeau în spațiu aromele răpite din sânul florilor, așa că visurile iubirii păreau că zboară deasupra creației privelegiate, încât te făceau să simți că trăiești.</p>
<p>Luxandra învăpăiată prin cuvântările și înaltele cugetări ale amicului său, îi mărturisi în avântul sentimentelor sale, că izbutise de a o face să-și uite fericirea pierdută.</p>
<p>Ea mulțumea cerului că i-a deschis o nouă viață, lipsind-o de frumusețea ce o disprețuia, acum când o cumpănea cu noile sale plăceri.</p>
<p>Pandele, amețit de iubire, îi mărturisea, că de mult timp îi jertfise toată viața lui și Luxandra îi răspundea că se leapădă de a căuta într-altă parte fericirea.</p>
<p>După aceasta se coborâră în plai ținându-se de mână, fără a rosti un cuvânt; zâmbind numai tinerilor sătence ce treceau cu amorezii lor oacheși, ca și când le-ar fi zis, cu un aer biruitor: «Și noi, asemenea suntem doi.»</p>
<p>Cum se întoarseră în Napoli, Luxandra mai întâi propuse lui Pandele de a se căsători cu dânsul, spre a întări legătura în care își renăscuse sufletele. În ajunul zilei hotărâte pentru cununie, Luxandra, zise lui Pandele :</p>
<p>— Amicul meu, cerul este foate limpede în această dimineață, golful trebuie să fie foarte frumos, privit din înălțimea Vezuviului.</p>
<p>Pandele zâmbi Luxandrei și își luară drumul spre munte.</p>
<p>Când ajunseră în vârf, se așezară pe nisipul căldicel, ca și întâia oară, și desfătându-se de întipăririle naturii, Luxandra arunca, jucându-se, pietricele în fundul craterului.</p>
<p>Amica mea, îi zice Pandele, dacă ar fi vorba să-mi aleg moartea, a-și dori să fiu aruncat pe o astfel de zi frumoasă în crater, ca și aceste pietricele.</p>
<p>Apoi uitându-și această nebunie, vorbiră despre arte și poezie; după care iși întoarse convorbirea către actuala lor fericire, râzând de părerile lor de odinioară.</p>
<p>Pandele care era destul de vesel, când Luxandra îl asculta narându-i câte o poveste, plătită la sfârșit cu o sărutare din partea ei de astă dată sfârși, prin a-i povesti istoria negustorului avar din Bagdat.</p>
<p>El începu astfel:</p>
<p>«Karasan, negustor din Bagdat, era cunoscut în tot Orientul prin deosebita lui avariție și prin însemnatele lui bogății. </p>
<p>« Originea lui era atât de obscură precum este scânteia cremenii când o izbești cu amnarul; însă, printr-o muncă aspră și printr-o neclintită statornicie își mărise averea.</p>
<p>«Cat timp fusese sărac trecea ca darnic; dar cu cât se îmbogățise, cu atât se făcuse mai strâns la mână.</p>
<p> «Adăpat în credința că face bine dând banii cu dobândă mare, se credea foarte fericit.</p>
<p>«Vremea însă, ce-și aruncă pulberea zăpezii sale pe capul omului, îl ștrângea din ce în ce inima la suferințele altuia.</p>
<p>«Ușa lui niciodată nu se deschidea vreunui străin, nici mâna lui nu ajuta pe cel sărac.</p>
<p>«Această asprime a lui, îl făcea câteodată, să se teamă de răzbunarea divină.</p>
<p>«Pentru aceasta, nu neglija niciodată, în orele destinate rugăciunii, de a-și îndeplini datoria către Divinitate.</p>
<p>«În trei rânduri călătorise la templul și la mormântul lui Mohamed, numai în scopul de a i se ierta păcatele.</p>
<p>«Mila, însoțită de iubirea aproapelui, atrage stima și iubirea; dar ipocrizia, care, prin amăgitoare înfățișări, caută a dezarma blestemele apăsaților și neputințele conștiinței, deșteaptă mânia și disprețul.</p>
<p>«Aceasta se întâmplă și avarului Karasan, când după ce cerceta cu cea mai mare îngrijire toate colțurile casei sale, și îșî închidea ușa cu două rânduri de zăvoare și lacăte, pleca la moschee, toată lumea îl privea cu dispreț, niciun sărac nu se apropia de el spre a cere milă, și cu toate că era destul de cunoscut în oraș, nimeni nu-l salută.</p>
<p>«După ce mult timp trăi astfel, într-una din zile, pe neașteptate, se auzi publicându-se prin pristavii puși de de dânsul, că în mijlocul orașului, s-a clădit prin stăruința lui o casă mare, pentru hrana săracilor, și locuința străinilor.</p>
<p> Poporul alergă în gloată spre curtea casei sale, unde cu mirare îl văzu împărțind hrană și îmbrăcăminte celor lipsiți.</p>
<p>El își arunca priviri pline de milă asupra lipsei lor, și înflăcărarea binefacerii strălucea pe fața sa.</p>
<p> «Fiește care era uimit de această minunată schimbare, și veselul murmur al nenumăratei mulțimi, asemănător furtunii ce se apropie vâjâind, sfârși prin a izbucni în strigăte de bucurie. «Această explozie de recunoștință, mișcând atât de mult pe Karasan, făcu semn poporului să-l asculte: zgomotul se liniști, toată lumea fu cu băgare de seamă și el vorbi astfel:</p>
<p>-Mărire Veșnicului Părinte, care clatină munții, Prea puternicul și milostivul Dumnezeu!</p>
<p>«El a ales somnul ca vestitor al poruncilor sale, și m-a înștiințat în noaptea trecută, pentru a-mi lumina sufletul printr-o vedenie.</p>
<p>«Mă aflam singur în haremul meu, ocupat, la slaba lumină a unei lampe, socotind câștigurile negustoriei mele: atunci fără veste căzui intr-un somn adânc, și iată că se întinse asupra mea mâna aceluia care locuiește în al treilea cer.</p>
<p>«Am văzut pe îngerul morții îndreptându-se spre mine întocmai ca o săgeată de foc, care mă izbi mai înainte ca rugăciunile mele să-i poată dezarma brațul.</p>
<p>«Atunci deodată m-am văzut răpit în aer pe aripile vijeliei.</p>
<p>«Pământul mi se arăta ca o minge și stelele străluceau de o lumină ce întuneca pe aceea a soarelui.</p>
<p>«Porțile raiului se deschiseră înaintea mea și fui acoperit de o lumină ce întrecea firea muritoarei mele priviri.</p>
<p>«O putere nevăzută mâ îmbrânci către Tronul a Tot Puternicul, unde urma să-mi aud înalta hotărâre: timpul încercărilor se curmase; niciun păcat al vieții nu-l mai puteam șterge, nici o faptă bună nu mai puteam adăuga; soarta mea era hotărâtă și nimic n-o mai putea schimba.</p>
<p>Disperat cu totul de această cugetare, stăteam nemișcat, uimit de grijă și de spaimă.</p>
<p>«Atunci din sânul luminii ce mă înconjura se auzi un glas :</p>
<p>«Karasan, cucernicia ta a fost respinsă, căci era făcută numai prin interes.</p>
<p>«Tu n-ai mulțumit nici Cerului de darurile ce-ți da, nici ai făcut vreo binefacere fraților tăi.</p>
<p>«Cusururile și prostiile lor nu le poți aduce ca scuze, fără a păcătui înaintea bunătățății cerești.</p>
<p>«Soarele nu strălucește pentru toți? Norii nu-și varsă ploile lor asupra păcătoșilor ca și asupra celor drepți? Învietoarea suflare a primăverii nu dă oare viață tuturor făpturilor? Toamna nu-și varsă comorile sale asupra nesimțitorilor ca și a înțelepților?</p>
<p>«Cugetă Karasan, că tu ți-ai închis inima la glasul suferindului și că ți-ai adunat comorile cu ghiare de fier.</p>
<p>«Ai trăit numai pentru tine singur!</p>
<p>«Ei bine! În viitor despărțit de lumina cerurilor și de priveliștea făpturilor, vei petrece veacurile într-o tristă singurătate.</p>
<p>Tăcerea va prelungi domoalele ore ale eternității și întunecimile vor mări groazele deznădăjduirii tale.</p>
<p>«În acel moment fui înhățat și răpit de un vârtej nevăzut, ce mă ridică printre nenumăratele globuri ce trecură în fața mea cu repeziciunea fulgerului.</p>
<p>M-am apropiat de hotarele zidirii: privirile mele erau ațintite, neclintite pe întunecimea nemărginitului spațiu, al cărui întins gol se deschidea înaintea lor; abis îspăimântător, unde domnea eternitatea țăcerii, a singurătății și a nopții.</p>
<p>«În fața acestei priveliști simții o nespusă spaimă, și din adâncul inimii mele se ridică un adânc suspin: Vai! pentru ce nu sunt, aruncat pentru totdeauna în închisoarea celorlalți condamnați! Suspinele lor mi-ar fi îndulcit durerile, și mistuitoarea flacără m-ar fi mângăiat prin lumina sa. De ce nu sunt gonit într-o cometă, ce după 1000 ani de lipsă, se întoarce în plaiurile pline de viață și de lumină.</p>
<p>«Speranța celei mai depărtate întoarceri mi-ar fi lucit în lungul interval al recelui întuneric și mulțumită acestei schimbări, timpul ar fi luat locul eternității.</p>
<p>Astfel gândindu-mă, pierdui din vedere cea din urmă, stea, lumina ei slăbindă sfârși prin a se pierde într-o adâncă noapte.</p>
<p>«Spaima deznădăjduirii mele creștea din moment în moment, orice minut mă târa în spațiul mult mai departe de cea din urmă lume locuită.</p>
<p>În fața mea se deschidea un abis fără sfârșit, un abis de întunecimii; trebuia să înaintez, singur din ce în ce mai mult.</p>
<p>«Atunci îmi întinsei brațele către plaiurile zidirii cu un astfel de simțământ de spaimă și de părere de rău încât mă deșteptasem.</p>
<p>«Această vedenie cerească, urmă dânsul cu un glas mai dulce, îmi arăta ce dar prețios este pentru noi ființa ce ia parte la trebuințele noastre; această aprinsă sete a mâgâierii îmi arată prețul unul suflet bine făcător.</p>
<p>-Cucernicia mi-a încălzit inima, ea s-a deschis pentru binefaceri, și arde de dorința de a împărtăși sprijinul său tuturor acelora pe care cel Veșnic atât de strâns i-a unit între dânșii, numai în scopul de a face să se nască’ din strânsa lor unirea, pacea și fericirea tuturor. </p>
<p>-Într-adevăr, ce scumpă mângâiere n-ar fi fost pentru mine, într-această tristă singurătate tovărășia unui sărman pe care-l îmbrânceam fără milă de la pragul casei mele.</p>
<p>Aurul tuturor râurilor, diamantele tuturor munților, cu câtă voință nu le-ași fi dat numai spre a mă bucura de vederea sa.</p>
<p>«Sfârșind aceste cuvinte, Karasan tăcu și-și înălță spre cer privirile în care, se zugrăveau recunoștința și cucernicia.</p>
<p>«Mulțimea care-l asculta, păru că se deșteaptă dintr-un înspăimântător somn, iar califul căruia i se povesti această întâmplare, porunci secretarilor săi spre a o scrie în analele imperiului pentru a sluji de învățătură urmașilor.</p>
<p>«Precum ai văzut din această poveste, scumpa mea Luxandro, în ordinea Providenței, bogatul este un angel al păcii și al mângâierii pus între Dumnezeu și oameni, spre a îndeplini împărtășirea bunurilor pământului: el este trimisul cerului și un fel de apostolal al Providenței, dator de a o arăta acelor care, n-o cunosc, de a o apăra în fața acelor care îl cârtesc.</p>
<p>«El este întocmai ca soarele zilei al cărui mers luminos arată privirilor mărirea autorului lui; prin binefacerile sale, bogatul, vorbește inimilor acelor pe care-i ajută și le arată înțelepciunea și bunătatea divină; și după cum el este, avar sau milostiv, simțitor sau nesimțitor, ajunge a fi pentru oameni un obiect, ori de spaimă ori de mângâiere: un Dumnezeu, dacă este binefăcător, un monstru, dacă este barbar.</p>
<p>„Bogații nemilostivi sunt lepra omenirii, precum sunt și săracii leneși.“ </p>
<p>Luxandra ascultând aceste povești, mulțumea cerului că i-a răpit minunata ei frumusețe pe care ar refuza-o in aceste momente, chiar dacă îngerii ar ruga-o s-o mai primească.</p>
<p>Pandele asculta în tăcere voioșia ei, și stătea gânditor ca și când s-ar fi afundat într-un vis.</p>
<p>Luxandra dori să cunoască tainica lui cugetare, despre care îl întrebă.</p>
<p>— Trebuie să-ți mărturisesc o greșeală, zise Pandele, un păcat pe care nu pot a ți-l ascunde.</p>
<p>— Să fii sigur, amicul meu, că-ți este iertat mai înainte de a te asculta, răspunse Luxandra, privind cu melancolie o floare de curând ruptă, ce-o ținea în mână.</p>
<p>— Este mai mult decât un păcat, Luxandro, este o crimă, pe care nu mi-o pot ierta decât numai atunci, când, tu mă vei ierta.</p>
<p>-Ascultă-mă și cugetă că, de la tine aștept viața sau moartea.</p>
<p>-După Dumnezeu, tu-mi ești cel dintâi judecător.</p>
<p>-Ai să te hotărăști asupra mea.</p>
<p>-M-ai auzit adesea ori blestemând cerul înaintea neașteptatei fericiri ce ne-a unit;</p>
<p>«Din prima zi, de când suntem împreună, n-am mai zis nimic, deși adesea mă întrebai pentru ce nu mulțumeam Providenței, care, ne dăruiește toate bunurile acestei lumi; pentru ce și eu nu mă rog ca și tine, îmi ziceai când tu îți făceai rugăciunea.</p>
<p>«Sufletul tău curat și nepătat, Luxandro, crede, că atunci când nenorocirea încetează de a ne lovi, este numai că divinitatea are milă de suferințele noastre.</p>
<p>«Te costă, știu bine, când te voi face de a părăsi această închipuire mângâietoare.</p>
<p>«Când te vei gândi mâi bine, și cu mai multă judecată nu mă îndoiesc că te vei convinge, că nimeni nu poate fi fericit fără știința de a-și căuta fericirea. Ei! Numai prin știința mea, am putut fi fericit. Gândește-te bine și vezi că în orice bun; pământesc, vei găsi urmele mâinii omenești. Află că, adesea fericirea unuia nu se naște decât în paguba altuia.»</p>
<p>Această schiloadă ființă, în sufletul căruia, binele, adevărul și frumosul nu se putea oglindi, se încerca să introducă în candidul suflet al tinerei fete, necredința și egoismul întipărit în infernala lui cugetare.</p>
<p>Vai! Câți sunt pe acest pământ, al căror suflet se află înfășurat în neagra haină a egoismului. Nenorocire când astfel de oameni ajung de a fi fi crezuți de cei mari, așa precum Pandele, era crezut de Basile Lupu, antogonistul lui Matei Basarab; ei reușesc a face, ca însuși între popoare de același neam și sânge se nască fratruciderea, așa precum se urma sub domnia acestor principi în poporul ce avea același interes pentru existența sa.</p>
   <p>Numai pentru că Vasile Lupu avu un astfel de sfătuitor, citim astăzi în istorie, pagini care ne sfâșie inima de durere, când ne arată lupta între frați, prin următoarele cuvinte:</p>
<p>«Gospodarul Moldovei se căsătorise cu o circaziană de o deosebită frumusețe.</p>
<p>«În acea vreme, domnia în Valahia, Matei: acesta era un principe plin de zel pentru religia creștină, și foarte iubit de supușii săi.</p>
<p>«Lupul, Domnul Moldovei, văzând că se putea dobândi prin bani orice ai fi voit în Constantinopol, își puse în cap de a uni aceste două principate și de a face să intre acela al Valahiel în casa sa.</p>
<p>«El oferi caimacanului 500.000 de taleri și creșterea tributului anual, dacă ar putea dobândi pentru fiul său învestitura acestui Principat.</p>
<p>«Caimacanul înduplecând pe marele vizir, trimise să aresteze în casa sa pe consulul Valahiel, spre a-l împedica de a cunoaște această intrigă și de a nu vesti pe Matei stăpânul său.</p>
<p>«După aceasta trimise curieri regelui Poloniei și prințului Transilvaniei, spre a-l ruga de a nu veni în ajutorul Domnului Valahiel, în cazul în care ar refuza de a se supune sublimei Porți.</p>
<p>«În urmă poruncii lui Matei de a lăsa cârma Principatului, și pentru a-l îndupleca de a nu se împotrivi, îl puse în vedere că sultanul i-a făcut o mare concesie lăsându-l să domnească 7 ani, iar nu 3 precum au fost alți domnitori.</p>
<p>«Timpul nu era comod spre a începe un război, pentru că era tocmai în toiul unei ierni grele; cu toate acestea, Caimacanul arătă Sultanului că ar fi mai lesne de a constrânge pe Matei în timpul iernii decât în acela al verii, pentru că în vremea căldurilor valahii se ascund în păduri unde este greu a-l lovi.</p>
<p>«Murad, convins de aceste păreri, porunci caimacanului să facă orice va crede de cuviință, și din partea lui, Caimacanul cu bucurie se însărcina de fericita întâmplare a acestei întreprinderi, gândindu-se mal mult la câștigurile de față, decât la pericolele viitore.</p>
<p>«În Constantinopol, nimic nu este mai periculos decât a da sfaturi pentru vreo întreprindere, căci în cazul neizbutirii, cu greu îți poți apăra capul.</p>
<p>«Matei, care n-avea copil, se hotărî a-și pune viața în primejdie pentru a-și păstra tronul; însă înainte de a se încăiera, el trimise Porții un curier pentru a propune tributul ce Lupul voia să dea.</p>
<p>«Caimacanul care părtinea pe Basile, împedică primirea propunerii lui Matei și trimise oștirii lui Lupu sub ordinile Selictarulul Înălțimii Sale.</p>
<p>«Matei se pregăti de apărare, el ridică oștire și lovi pe moldoveni și pe turci; după ce făcu un mare măcel, luă munițiile și tunurile lagărelor.</p>
<p>«Înuși Selictarul abia putu scăpa, prin fugă.</p>
<p>«Caimacanul se văzu foarte încurcat, când află această știre tristă.</p>
<p>«El se temea de a o spune Sultanului, așa că o ascunse vreo câteva zile dar în cele din urmă, ea fu destăinuită sultanului de către Capudan Pașa, care fu foarte mulțumit de această întâmplare prin care putea pune mâna pe locul Caimacanului.</p>
<p>«El însoți povestirea acestei știri cu toate amănuntele ce ar fi putut face ca sultanul să se mânie.</p>
<p>«El îi arătă cât de mult, prin această întâmplare, renumele său s-a clătinat, pentru care se cade de a-l răzbuna pe prințul Valahiel, ori de a pedepsi pe Caimacan.</p>
<p>«Precum mijlocul din urmă era cel mal ușor, Murad porunci de a se aresta îndată Caimacanul și să fie dus în castelul de la șapte turnuri, unde îl și spânzură în noaptea următoare.</p>
<p>«Toată averea lui fu sechestrată, și se află în casa lui, cinci sute de mii de icosari, în bani numerar, și două sute de mii în diamante, ce se aduse în seraiul Sultanului.</p>
<p>«Acest Caimacan era unul din cei mai destoinici miniștri ai imperiului Otoman, și el făcuse mari servicii Statului; însă la Turci, binefacerile lesne se uită și nu se iartă nicio greșeală.</p>
<p>«Mânia lui Murad, liniștindu-se prin această jertfă, Matei lesne se împăcă, și fu întărit în scaunul domniei sale, etc.»</p>
</div>  
<div type="chapter" n="7">
<p> VII</p>
<p>Confesiunea lui Pandele. — Luxandra îl îmbrâncește în craterul vulcanului. — Neapolul și împrejmuirile Iui.</p>
<p>În privința acestui principe, iată ce întâlnim scris în cartea d-lui D. Chebapci, Istoria Critică a Românilor:</p>
<p>«Să revenim la Matei Vodă, acest om iubitor al păcii se dădu la reforme pe care le credea necesare țării sale, el însă a fost deseori întrerupt de către vecinii săi; Vasile Lupu, om schimbăcios, lacom, îngâmfat, au tulburat în mai multe rânduri lucrarea Domnului Valahiei, ce știa că unei țări îi trebuie pace, repaus în urma atâtor lupte, intrigi și răsturnări; el voia să scape de greci, să introducă ordinea și disciplina în armată, să asculte cu bună, voință plângerile supușilor săi, se dea dreptate aceluia căruia i se cuvenea.</p>
<p>«Vasile Lupu, cum am zis, i-a încălcat în mai multe rânduri țara.</p>
<p>«Matei însă l-a alungat până peste hotare de mal multe ori; în sfârșit văzând că nu poate nici într-un chip să astâmpere pe Lupu, el se înțelese cu Giorgiu Racotă și cu un boier moldovean, credincios al Iui Vasile Voevod, spre a-l scoate din scaunul domniei.</p>
<p>«Acest plan n-a izbutit, căci când oștile muntenești apucară să intre în Iași spre a prinde pe domnitor, acela se retrăsese din capitală și măcar că se proclamase un altul de domn, Vasile Lupu s-a întors cu ajutorul cazacilor de au alungat pe acel uzurpator de domnie.</p>
<p>«Matei Vodă a fost necăjit și de turci; aceștia văzând într-însul un bărbat vrednic, un domn înțelept, un bun cârmuitor, întrebuințară fel de fel de șiretlicuri spre a-l prinde și a-l omorî; în două rânduri au făcut turcii încercări de acestea, odată au venit în București înconjurând capitala, în tot timpul acesta, Matei Voievod a stat neadormit până ce turcii au înțeles, că nu-și pot ajunge la țintă; a doua oară l-au poftit să vină la Cetatea Albă, cu gând de a-l împresura acolo, Matei însă a simțit, turcii nu izbutiră nici de astă dată .</p>
<p>«Astfel domnitorul după ce a scăpat cu noroc din toate aceste curse ce i se întindeau de turci, s-au îndeletnicit a aduce îmbunătățiri în țară, zidind mai multe biserici și mănăstiri, terminând prin judecată cu dreptatea sufletului său, mai multe procese și încălcări făcute de cei mari, asupra celor mici.</p>
<p>«Matei Basarab asigurându-și țara de Vasile Voievod, care voia să pună în Valahia pe fiul său ca domn se puse a zidi mai multe biserici și mănăstiri înzestrându-le cu moșii, acordând călugărilor unele privilegii, sau mai bine zis unele scutiri de dări.</p>
<p>«Fapta lui Matei nu era pornită numai de un sentiment religios, din un sentiment de pietate, ci și din dorința de a putea ridica agricultura, singurul izvor de bogăție a țării, atunci ca și acum. .</p>
<p>«Dl. Ionescu, în discursul de la Ateneu, vorbind de acest fapt spune că Matei lucra cu calcul, cu conștiință, căci voia ca, în un viitor mai apropiat sau mai îndepărtat, să vadă agricultura înflorită, și că numai de la Matei Vodă mănăstirile au început a fi considerate ca niște instituțiuni de interes general; înainte de el mănăstirile nu erau privite tot astfel.</p>
<p>«Tocmai acest greșit fapt, l-a făcut să cadă în eroare și să zică că românii până la Matei Basarab, au lucrat numai din instinct. Cu secole înainte de acest domnitor, Voevozii țărilor române, acordau privilegii mănăstirilor; boerii moldoveni și munteni hărăzeau averile lor, dovadă sunt atâtea documente care se găsesc reproduse în arhiva istorică a d-lul Hâjdău, tom. I. Partea I. Cităm câteva din ele: documentul din 20 August 1422, prin care Alexandru cel Bun, domnul Moldovei dă mănăstirii Bistrița ca să-i fie de venit în veci vama din târgul Bârladului; un altul din. anul 1472, August 19, prin care Ștefan cel Mare, acordă mănăstirii Probota pentru trei sate din județul Sucevei, Bodescu, Tătarii și Iurcanii; următoarele prerogative: 1) scuteala de orice gloată domnească afară numai de aceea cuvenită pentru moarte de om și pentru răpire de fată; 2) supunerea absolută la juridicțiunea egumenească fără nici un amestec din partea judecătorilor domnești .</p>
<p>Un altul din anul 1456 Septembrie 8 prin care Ștefan cel Mare întărește mănăstirii Bistrița vamele de la Bacău și de la Tazlău, pietrele (masure) de ceară domnești și câteva mori, desființând orice tracanat sau scutire de vămuire, ce s-ar acorda cuiva contra interesului mănăstirii; un altul din anul 1603, prin care Ieremia Movilă permite mănăstirii Probota de a fonda o colonie în satul Vălenii, scutită pentru 3 ani de orice dare către fisc, etc.»</p>
<p>În urma mai multor citațiuni, făcute în remarcabila sa scriere, în privința acestor privilegii; confratele meu Ghebapci, continuă astfel:</p>
<p>«Viața lui Matei Basarab, atât ca domnitor cât și înainte după aceasta, prezintă o mare asemănare cu a lui Vodă Cuza; Matei aga se distinge între concetățeni, își face o reputație și când îl trimite spre a executa pe boieri, el fuge împreună cu dânșii în Transilvania. Cuza, Pârcălab la Galați, era unul din cei mai destoinici funcționari de pe atunci, au știut față cu străinii, cu consulii din acel oraș, să se arate mândru, cu conștiință de drepturile lui.</p>
<p>«Cuza a fost în Galați, unul din cei mai vigilenți pârcălabi, el când a fost trimis în Basarabia în o misiune, a protestat cu energie contra îndepărtării sale din ținutul Galațulul; el vedea în această faptă a guvernului de atunci o vădită intențiune de a ingera în alegeri, de a nu se alege dânsul în divanul Ad-Hoc.</p>
<p>«Ca și Matei aga lucra în contra străinilor, a grecilor, (aici confratele-meu desigur că nu vrea să vorbească de urmașii lui Socrate, etc., ci numai de fanarioți; de acea clasă târâtoare, numită în limbagiul nostru, lingușitori), al acelei protipendade, care sub Matei abia încolțise, iar pe vremile pârcălabei lui Cuza ajunsese atotputernică.</p>
<p>«Ambii au lucrat pentru a se garanta averea și persoana cetățenilor, ambii au dat țării, după ce au ajuns la  domnie, legi scrise conform cu spiritul secolilor; și unul și altul s-au silit să introducă reforme în armată, ambii însă au fost nefericiți: căruntul domnitor își văzu palatul încălcat de mercenari, ascultă batjocurile militarilor, disprețul spus în față de a se duce la călugărie; Cuza Vodă, auzi siluindu-se ușa palatului.</p>
<p>«Ambii voievozi lucrară alături cu mulți pentru îndreptarea răului ce se încuibase în țară, amendoi însă, și-au creat de dușmani tocmai pe aceia pe care i-au sprijinit; Matei la suirea pe tron avu de a învinge pe o seamă din boierii facțioși, — Cuza a trebuit să se lupte neîncetat în timpul domniei contra unor pretinși democrați, cum și contra boierilor care văzându-și privilegiile lor șterse, căutau se scape de acest principe democrat, de acest sprijinitor al țăranilor; — unelte au găsit chiar în armată și în șirurile demagogilor. Cuza cu intimii săi amici, până și Cogălniceanu, au dezrobit țările, au smuls privilegiile întroducănd egalitatea în fața legii.</p>
<p>«Nu capii partidului de astăzi au sfărâmat lanțurile robiei, au nimicit privilegiile de clase, au înlăturat pe nesățioșii călugări greci, etc.</p>
<p>«Este neadevărat de a spune: «am găsit un popor în robie, pe care l-am făcut liber, am găsit privilegii, le-am desființat, am găsit pe țăranul romăn sclav al boerilor, l-am eliberat.»</p>
<p>«Vasile Lupu în întâia sa domnie, s-a silit necontenit să răstoarne pe Matei, să cuprindă Valahia și să așeze pe fiul său, etc.»</p>
<p>Ar fi să înlătur drepturile autorului dacă mi-aș permite să copiez mai mult din cartea sa ce actualmente se află în vânzare pe la librării; pentru aceasta cred util de a mă opri aici, în speranța că amatorii își vor satisface această dorință prin citirea citatei cărți.</p>
<p>Pentru moment însă aș putea zice că ori de câte ori un scriitor își va lăsa, în zbor condeiul, el va găsi ce se scrie când se va ocupa de bărbații străluciți ca Matei Basarab. -</p>
<p>Acest bărbat precum era iscusit cârmuitor și isteț militar, tot așa era și mare legiuitor.</p>
<p>Pentru a-i vedea puternica lui minte de legiuitor, este de ajuns de a-i citi începutul legiuirilor sale.</p>
<p>«Cadese judecătorului, zice această legiuire, adică Arhiereului, să fie asemeni judecătorului celui drept și marelui Arhiereu Domnului nostru Iisus Hristos, să fie tuturor milosârd, neaducător aminte de răU, nefățarnic, neluător de mită, drept, să nu crează lesne fără de întrebare propunerile și pârele și bănuielile.</p>
<p>«Că de va asculta și va crede, adică celor ce stau împrotiva celor bune, nu este drept.</p>
<p>«Pentru că mulți de multe ori se pedepsesc fără dreptate, căci nu caută judecătorul vina.</p>
<p>«Grăiește și Dumnezeiescul Zlataust, nu se cade să crezi pe nimeni fără de iscodire.</p>
<p>«Judecătorului i se cade să-și aducă aminte de aceste 3 lucruri:</p>
<p>«1). Că este pe lege începător.</p>
<p>«2). Că pe oameni oblăduiește. .</p>
<p>«3).Că în vecie nu este începător: ci și el ca om ce este are să moară.</p>
<p>«Dreptatea este un lucru mai adevărat de toate, care dă fiecărui dreptate. Adeverința dreptății este să locuiască neștine frumos și drept, ca să nu învinuiască pe nimeni.</p>
<p>«Înțelepciunea dreptății este să vadă lucrurile Dumnezeiești și omenești, adică dreptatea și nedreptatea.</p>
<p>«Care n-are dreptate căzătoare în sufletul lui, ci este stricat să ia galbeni, ori pentru vreo prietenie, ori pentru vrajbă, și osândește pe cel ce este drept, de-i dă omului nedrept, și nu vede dreptatea, acela foarte va să fie muncit de Dumnezeu.”</p>
<p>«De îți este voia să judeci judecățile drept. Cadeți-se să nu cunoști pe niciunul din ceea ce judeci, că se zice să nu fățărești, adică să nu iei mită de la cineva, nici să-ți fie prieten, sau de va fi și boier să nu-ți fie rușine de el aceasta arată să nu-l cunoști.</p>
<p>«Ci numai să cauți dreptatea, și cine are dreptate, aceluia să i-o dai.</p>
<p>«Care judecător face dreptate, acela este drept judecător, drept la Dumnezeu, iar care nu face dreptate, acela îndrăzneală la Dumnezeu n-are.</p>
<p>«Când face judecătorul dreptate, face-i-se-va și de dânsul milă, Dreptul și adevăratul judecător, Hs. Dumnezeu, la groaznica zi a judecății. Că Dumnezeu de alt nu-i pare bine ca de dreptate, nici de post, nici de purtări smerite, adică se poarte neștine haine proaste; ca de cela ce face dreptate, cum zice proorocul Isaia etc.”</p>
<p>În această pravilă, vorbind despre lege, zice:</p>
<p>«Legea este meșteșug lucrului celui bun și poruncă tuturor pricepuților și înțelepților și oamenilor blagoslovi: Celor ce vor și celor ce nu vor înțelepție și cetăților este poruncă obște și socotință și învățătură. Și iar este și Dumnezeiască, adică aflare sfântă.- Și poruncă legii este să petreacă neștine drept, iar pe alt pe nimeni să nu betegească. Iar lege se cheamă pentru căci se dă fie cu dreptate. </p>
<p>«Învățați-vă judecătorilor cu dinadinsul și căutati de vedeți legea să nu se osândească nimeni de voi, că apoi veți lua plată munca de veci, ca niște judecători nedrepți de la judecătorul cel drept și nefățarnicul Christos Dumnezeu.</p>
<p>«Dă-ți voia să lepezi toată frica, să nu-ți fie frică de nimeni, păzește legea, cum am zis când judecă judecătorul, cum zic pravilele, atunci de nimeni să nu-i fie frică.</p>
<p>«Cum sunt vracii izbăvire bolnavilor, așa sunt și pravilele celor osândiți.</p>
<p>«Acela ce închipuiește și judecă rău, acela nici lege, nici vreme, nici obicei bun întărește. Iar pentru cel fără de lege, și pentru călcătorul de lege ce închipuiește, de aceasta alege Marele Vasilie la povestea care povestesc Paremiile lui Solomon, fără de lege este zic, acela ce știe și nu face cum zice, ci o calcă, etc.»</p>
<p>Pentru respectul ce fiii datoresc părinților lor, această pravilă în glava 283, zice :</p>
<p>«Ascultați pe noi feciorii Tatălui vostru și al Domnului Dumnezeului și Mântuitorului nostru al lui lisus Christos și faceți cum vă zicem de vă e voia să vă ispășiți, pentru că Dumnezeă ascultă pe tată și pe mumă și face voia și cererea lor.</p>
<p>«Care cinstește pe tată sau pe mamă acela se izbăvește de păcatele lui  și adună comori de bunătăți. Acela ce cinstește pe tată sau și pe mumă-sa acela va trăi mulți ani.</p>
<p>Cui îi este frică de Dumnezeu acela cinstește pe tată său și pe mumă-sa pentru că ruga și blagoslovenia tatălui și a mamei întărește casa feciorilor, iar blestemele lor dezrădăcinează și temeliile. Fie-ți milă de tată-tău și de mamă-ta la bătrânețele lor, că să te izbăvești de tot răul: și în vreme de scârbă îți va veni bucurie, și cum se topește ghiața de soare, așa vor pieri păcatele tale. Că blestemat este de Domnul care va urgisi și urgisește pe tată-său și pe mamă-sa, etc.» </p>
<p>În glava 365, tratând despre somnambul, zice:</p>
<p>«A zecea vină care îndeamnă pe judecători să mai micșoreze certarea vinovatului este somnul, de vreme ce mulți s-au găsit de au făcut multe și minunate lucruri în somn, iar dacă se deșteaptă atunci nu ține minte nimic ce ati făcut: cum a fost, odată unul de a mers dormind la biserica Sf. Benedict, la țara franțuzească, și a ieșit de la biserică adormit de a umblat 2 mile de loc, și acolo au găsit pe un copil și l-a ucis de a murit, neavând nici un lucru cu dânsul, nici nu l-a știut, nici nu l-a cunoscut, și iarăși așa adormit s-a întors și s-a dus de a intrat în biserică, era dimineața n-a știut nimic ieșit-au afară au n-au ieșit.</p>
<p>«Altă dată iarăși, a fost într-un oraș ce s-a chemat Piza, unul din aceia care de multe ori ieșea noaptea din casă și cu arme, și înconjura târgul tot cântând, și iarăși dormind se întorcea de mergea acasă și nu se mai deștepta și de multe ori prietenii dacă-l găseau umblând pe drum ei îl deșteptau și îl întorceau deștept la casa lui de unde ieșise dormind; sau cum a fost o muiere, care se scula noaptea de-și frământa pâinea și o punea de o învelea și o gătea de tot numai să o bage în cuptor și iarăși adormită se ducea de se culca în pat iar dimineață nu știa cine i-a grijit așa pâinea, și așa de pururea îi părea că-i fac aceasta vecinii ei, ca să râdă cu dânsa; și alți mulți s-au aflat ca aceștia, deci pentru aceea s-au făcut aceste pravile.</p>
<p>«Acest fel de oameni, dormind in somn, de vor bate sau vor răni, sau vor ucide pe cineva, aceea nu se vor certa după pravilă, ci după voia judecătorului, de vreme ce și somnul se închipuiește cu moartea; iar în afară de aceasta se cade să aibă judecătorul milă la greșelele care sunt din fire etc.»</p>
<p>Multe și înțelepte dispoziții ce mărturisesc darurile înalte cu care providența înzestrase pe acest mare bărbat, se află în pravila sa tipărită la 1052.</p>
<p>Pe lângă școlile ce a înființat acest Domnitor, el s-a mai distins și prin clădirea mai multor mănăstiri și biserici; precum și prin mai multe hrisoave de înzestrare a oarecăror orașe, precum de exemplu, putem privi între altele mai multe, hrisovul următor :</p>
<p>«Cu mila lui Dumnezeu creștin Matei Basarab Voievod și Domn a toată țara românească, dat-am domnia mea această poruncă a domniei mele orașului domniei mele Câmpu Lungului, lui Stan Județul cu 12 pârgari și preoților și tuturor orășenilor de la mare până la mic, însă câți sunt moștenitori în oraș și cu feciorii lor câți Dumnezeu le va dărui ca să fie în pace de găleată și de lucru Domnesc să dea vamă pârcălabilor de oraș, și de vama jitarilor de la zborul Sf. Ilie Prorocul, orice ar avea să vândă sau ce va vrea să cumpere, sau bou, sau cal, sau oaie, sau pături, sau pește, sau măcar verce, tot să nu aibă a lua de la dânșii vamă; și iar ca să n-aibă nimeni voie din cei din afară ca să aducă vin și ca să vândă acolo în oraș, nici boier mare, nici slujitor, nici țăran, nici măcar oricine din slugile Domnești, ci numai însăși orășenii se vândă vin.</p>
<p>«Iar care dintre cei din afară ar vrea să aducă vin și se vândă acolo in oraș, să aibă a rămânea butea deșartă pe seama orășenilor, și iarăși ca să aibă a da jitarilor și oniarilor și dijmarilor și tuturor câți umblă cu slujbă, așijderea județului Muscelului și plaiului muntelui numai câte un pogon de bucate; iar mai mult nici câtuși de puțin să nu le mai dea lor, după obiceiul lor, și cum ați fost iertați și în zilele a celor buni cinstiți Domni. Și iară cui i se va întâmpla vreunuia din orășeni moarte, și i-ar rămâne aceluia niscaiva moșii după moartea lui, sau casă, sau loc la oraș, sau vad de moară, sau delniță la câmp, sau vie, sau măcar orice, cu acelea nici un amestec sau lucru să nu aibă, nici domnia mea, nici pârcălabii de oraș, nici nimeni din boeri, nici slugă boierească, nici un om. Și iarăși ca să nu fie voinic nici boier, nici unul din slugile domniei mele, ca să cee de la domnia mea niscare 10 curți sau moșii din cele orășenești, sau casă, sau moșie, sau locuri în oraș, sau vad de moară, sau delniță în câmp, sau vie, sau măcar orice. Ci însăși orășenii să fie voinici ca să facă ce ar fi voia lor cu acele moșii. Și iar de ar fi vreun orășean dator vreunui boier, sau la alt om din țară, și s-ar întâmpla acelui om moarte, și ar rămâne din trupul lui fecior, ca să nu rămână moșia lui pustie și de n-ar putea să plătească acea datorie a tatăl său, iar datornicii lui să nu fie volnici să vândă casa lui, sau via lui, sau locuri într-altă  parte, ci tot să vândă orășenilor. Și pentru rândul judecății orașului ca să n-aibă nimeni a se ispiti ca să le strice judecata lor, ci toată legea și judecata lor ca să le fie stătătoare cum le-au fost tocmeala lor și mai dinainte vreme, după obiceiul cel bătrânesc din zilele altor răposați Domni mai înainte de noi. Pentru că am văzut Însumi Domnia mea mai multe cărți bătrâne și hrisoave vechi, toate făcute pentru această tocmire, precum și mai sus este zis: întâi hrisovul strămoșului domniei mele, al răposatului Radului Negru Voievod, când au fost cursul anilor 6800, și hrisovul lui Mihai V. 6900, și hrisovul Iul Vlad V. 694Î, și hrisovul, lui Vladislav V. 6960, și încă și multe hrisoave, și multe cărți ale tuturor Domnilor, și iată după aceea când Domnul Dumnezeu bine a vrut, de m-a dăruit cu domnia pe scaunul moșilor și strămoșilor domniei mele, dăruindu-mi C. Împărat steag de domnie a fi biruitor țării Românești, văzut-am domnia mea biserica strămoșului domniei mele, creștinul Radu Negru V. risipită și surpată, și mi-am adus aminte către Dumnezeu ca să nu fie pomana domniei lui întru deșert, ci iar am înălțat domnia mea, și am făcut-o a doua oara din temelia el, ca să fie domniei mele și părinților domniei mele, și moșilor și strămoșilor pomană în veci, etc.»</p>
<p>Acest bărbat, prin mărețele sale fapte, ne probează că ceea ce contribuie la menținerea ordinii și a economiei este numai statornicia, adică de a tine neclintit fiecare lucru în locul său.</p>
<p>Înțelepciunea lui se vădește după vederile sale, căci el nu se ostenea de a aduna bogății pe care moartea le răpește, ci numai de a face fapte care să-l mărească în fața posterității. Matei Basarab, în sufletul căruia Dumnezeu sădise cele mai frumoase sentimente de patrie, religiune și dreptate, cât a stat pe tronul țării, a luptat necontenit pentru binele și fericirea acestei țări, astfel că, a îndreptat multe rele de care țara era bântuită pe atunci; apoi pururea condus de lumina mântuitoare a credinței noastre, el a înălțat în onoarea și mărirea Atoputerniculul Dumnezeu mai multe monumente religioase în această țară, a căror existență după două veacuri și jumătate păstrându-se încă, mărturisește în destul, că acest mare Domn și bun creștin, adorând pe Dumnezeu din tot sufletul lui, și temându-se de dânsul, luară la fapte bune, fapte de acelea care în adevăr, apropie pe om de Dumnezeu, și fac epocă în viața unei națiuni.</p>
<p>Acesta este Domnul ce a zidit și Sarindarul, biserică ce era situată pe calea Victoriei, și care dărâmându-se în anul 1893, până acum, nu s-a clădit în locu-i niciun monument religios.</p>
<p>Dar dacă monumentele clădite de dânsul dispar, marele lui nume ca și vitejia lui, veșnic vor fi pomenite pe acest pământ. El va trăi în mijlocul nostru, ca și toți bărbații mari ale căror nume istoria le repetă.</p>
<p>Inspirat de numele acestui bărbat, un scriitor francez Alphonse Royer, în cartea sa intitulată: Un divan, vorbește despre logodna sa cu o tânâră anume Luxandra, din Constantinopol.</p>
<p>Pentru a fi cunoscută și în limba noastră, această scriere, am luat-o ca un izvod și completând-o cu mai multe date istorice și descrierea oricăror locuri, am tipărit-o precum se vede.</p>
<p>Știut este, că în cărți aflăm, tot ce privește pe om, încercările, bucuriile, suferințele și lucrările sale. Un mare scriitor, a zis: "Omul nu se poate gândi decât numai la om, pe dânsul caută întotdeauna de a-l înfățișa."</p>
<p>Evenimentele istorice ne interesează mai cu seamă, pentru că în ele aflăm pe acei ce nu mai sunt, însă ale căror fapte și cuvinte sunt nemuritoare. Spaciul acestei cărți, împedicându-ne a ne întinde mai cu amănuntul, asupra războaielor Domnului Matei cu Lupu; voi continua aceasta în volumul privitor la întâlnirea lui Matei cu consoarta sa.</p>
<p>Pentru moment să luăm firul istoriei de unde l-am întrerupt, adică de acolo când Pandele zicea Luxandrei:</p>
<p>«Ah! Ai să mă urăști, dacă voi merge mai departe; dar nu-mi pasă, trebuie să vorbesc. Crezi oare că izolarea mea, că suferințele mele s-ar fi curmat dacă aș fi așteptat ajutorul puterilor cerești? Nu, amica mea; aș fi foarte departe de această intimă unire, în care sufletul meu se contopește într-al tău și în care amendoi aflăm o fericire ce nu se poate măsura cu niciun lucru din această lume.</p>
<p>«Pentru a te dobândi a trebuit să fac o crimă.</p>
<p>«Un potrivnic îmi răpea cea din urmă speranță a mea: iadul iar nu raiul mi-a pus la îndemână un trist mijloc spre a-l depărta. EI bine! Știi ce-am făcut? Am întrebuințat sacrul meșteșug al tămăduirii! Și prin acest mijloc ți-am răpit acele frumuseți ce-l încântau pe bărbatul ce-l iubeai. Iată crima mea: judecă-mă acum!</p>
<p>Pe când Pandele îi vorbea, Luxandra îngălbenea pe neașteptate. Când el sfârși destăinuirea, pe nesimțite încleștatele ei buze începură a tremura: apoi întinzându-și brațele către dânsul îl apucă cu putere.</p>
<p>«Nenorocitule! Ai tot dreptul, căci nu cerul ci infernul te-a făcut să te răzvrătești contra mea! Acum, simt că-mi cad legăturile ce-mi acopereau vederile și te privesc schilod așa precum ești.</p>
<p>«O, D-zeul meu, cum am putut să mă încred acestui om, și să-i spun că eram fericită în urma relelor ce mi-a făcut! </p>
<p>«Desigur, că nu puteam fi alt decât nebună.</p>
<p>«Și tu, tu ai putut crede vorbele mele.</p>
<p>«N-ai putut vedea că-ți vorbea disperarea!</p>
<p>«Ai putut crede oare că o femeie poate prefera altceva decât numai frumusețea!</p>
<p>«Află dar, că sunt în stare să-ti dau sufletul precum mi-l dau pe al meu numai spre a dobândi această comoară pierdută.</p>
<p>«Vai! Tu ești care mi-ai răpit-o și mai îndrăznești să mi-o spui și încă drept scuză, să mă stropești în față cu amorul și căința ta!</p>
<p>«Ai crezut să îmblânzești pizma femeiască?</p>
<p>«Fugi, nu te mai pot privi, te urăsc mai mult decât infernul!</p>
<p>«Să nu te mai arăți privirilor mele, de nu cumva vrei să mă vezi murind de spaimă!</p>
<p>«Du-te să ceri iadului care te-a născut, jertfe noi, ori mai bine întoarce-te la dracii care te-au zămislit!</p>
<p>Sfârșind aceste cuvinte, Luxandra se aruncă ca o leoaică furioasă asupra lui Pandele, care stătea aplecat pe marginile craterului, și îmbrâncindu-l din toate puterile sale, îl răstogoli în abis.</p>
<p>În zadar nenorocitul își întinse brațele încercându-se de a se agăța de colțurile stâncii. Un moment izbuti a se încleșta de niște mărăcini, strigând pe Luxandra cu un glas plângător și întipărit de spaimă; însă acest slab sprijin fu biruit de greutatea corpului său ce se învârti de mai multe ori în acel loc, însemnând căderea prin petele de sânge: până ce în fine, dispăru în adâncul abis al cărui ecou lăsa să se audă numele Luxandrei.</p>
<p>Câteva luni după aceasta, tânăra copilă, intra într-o mănăstire de Camaldule, după ce își dărui averea pentru binefaceri.</p>
<p>La plecarea ei din Constantinopol cu Pandele, precum am văzut mai sus, își alesese cel mai frumos loc al Italiei.</p>
<p>El se retrăsese în Napoli, oraș situat într-o poziție magnifică, în dreapta râulul Sabeto și în apropiere de Vezuviu, în fundul golfului ce-i poartă numele.</p>
<p>Împrejurimile acestui oraș înfățișează un mare număr de părți însemnate. În partea apusului, se privește renumitul munte Pausilip. În partea de răsărit se află: Portici, orășel clădit la poalele Vezuviulul, cu un palat regal și un frumos muzeu.</p>
<p>La intrarea golfului de Napoli, se află dezmierdătoarele insule: Capri, Ischia și Procida; această din urmă renumită prin costumul femeilor sale, care au păstrat aproape îmbrăcămintea veche a grecoaicelor, prin marele număr al marinarilor și prin atelierele în care se construiesc corăbiile de comerț Ischia, renumită prin îmbelșugarea sa, prin numeroasa sa populație, prin apele sale minerale destul de vizitate și printr-un palat de vară al regelui. Capri, prin frumusețea, prin salubritatea climei sale, prin suvenirurile sale istorice și prin antichitățile sale; aici se mai zărește încă urmele palatului, apeductelor și al băilor lui August, care își petrecuse aici o parte a vieții sale.</p>
<p>Acum se mai fac săpături în aceste locuri, în partea unde se află o vilă a impăratului Tiberiu, ale cărui desfrânări au făcut renumită această insulă.</p>
<p>În apropiere de Napoli, se află și Pompeia, vechiul oraș acoperit de lavă și descoperit în 1755. Printre cele mai frumoase case descoperite, se distinge aceea a lui Marius-Arrius Diomede, compusă din 3 caturi. Această clădire se află situată la intrarea orașului, unde se zăresc mai multe morminte și monumente funebre de o mare frumusețe.</p>
<p>Casa ce se distinge mai mult prin eleganța, bogăția și frumusețea mozaicurilor sale, este aceea pe care se află inscripția lui Caius Sallustius.</p>
<p>Edificiile publice cele mai frumoase sunt: Porticul mare, forum, Panteonul său templul lui August, templul zeiței Isis, templul lui Esculap, teatrul tragic și teatrul comic, ce este mai bine conservat; dar acela ce întrece toate aceste edificii prin magnificiența sa, alesul gust, luxul deosebit și prin puținele stricăciuni ce a încercat, fără îndoială, că este numai «clădirea băilor».</p>
<p>În scrierea mea «Italia», vorbind și despre alte locuri din împrejurimile Napolului, cred util a recomanda lectorului și această scriere.</p>
<p>La noi, multe din monumentele vechi au dispărut, din cauză că puțină sârguință punem spre a cunoaște pe acei care le-au ridicat; trebuie să ne deprindem de a vedea, că numai prin conservarea acestor relicve putem transmite generațiilor viitoare nobilele virtuții ale acelor care, au știut să ne conserve limba și religia, împreună cu roditorul pământ al iubitei noastre țări, și aceasta chiar în timpul în care dușmanii neamului și al religiei noastre erau tari și puternici.</p>
<p>Dureros lucru este, când nu faci un pas fără a suspina, privind denaturându-se aceste rămășițe venerabile. Timpul a sosit pentru a ne proba cât prețuiesc aceste semne, mărturii ale atâtor secole de glorie!</p>
<p>Câte inscripții și câte monumente, ale multor bărbați mari, născuți pe acest pământ, astăzi sunt pierdute cu desăvârșire!</p>
<p>Dacă aceste monumente ne înfățișează pe acei care le-au format, nu mai puțin ele inspiră savanții, artiștii și poeții ale căror lucrări, se știe cât contribuie la binele obștesc.</p>
<p>Un măre academician al Franței, Laya, iată cum se exprimă în această privință:</p>
<p>«Spre a ne înfățișa nouă înșine această priveliște, să încercăm să devenim la rândul nostru privitori, unindu-ne prin cugetare cu învățata adunare ce se înfățișează privirilor noastre.</p>
<p>«Același sentiment este care le atrage și îmbrâncește spre pașii tânărului nostru călător (face aluzie la Choiseul-Gouffier, autorul unei călătorii ce va rămâne ca un monument consacrat țărilor unde artele au înflorit) pe acei zeloși apostoli ai științei...</p>
<p>«Plecați pentru această cruciadă poetică, renumiților artiști, ilustrilor savanți, nemuritorilor poeți!</p>
   <p>«Mergeți de a afla pe acea Grecie înmormântată unde dorm vitejii lui Omer.</p>
   <p>«Ca mormântul întrebat să vă răspundă, și palizii lor locuitori deștați la sunetul glasului vostru, să mărturisească că divinul cântăreț care a scăpat din uitare numele lor, n-a făcut nemuritoare numai niște întreprinderi închipuite.</p>
<p>«Înzestrați aceste ficțiuni cu trainica temelie a versurilor voastre.</p>
<p>«Probați prin căutările voastre, că primul dintre poeți, este în aceeași vreme și primul dintre istorici; că, drept în sentimentele sale, este drept și în povestirile sale; că a putut să-și laude vitejii, dar nu și a și-i crea; a decorat numai teatrul măriei lor, fără însă a fi clăditorul lui.</p>
<p>«În tablourile voastre, siliți-vă de a face vii și sorbitoare figurile mari ale timpurilor depărtate.</p>
<p>«Nu zăresc oare în fruntea voastră inspirația bărbatului care poate naște, această minune?</p>
<p>«Dellille, un alt Amphion, merge alături cu Choiseul.</p>
<p>«La cele dintâi sunete ale lirei sale, acea Grecie acoperită sub ale ei ruine, se va înălța: trupul ei cel mare, lipsit de viață, se va însufleți; întocmai ca la glasul unui profet, veți vedea, într-o minunată emblemă, deșteptându-se și sculându-se scheletul neamului omenesc.</p>
<p>«La privirea acestei Atene, astăzi necunoscută, ce buchet de triste sentimente și de mirare încleștară sufletul vostru, o Choiseul! o Dellille!..</p>
<p>«Ascultați pe favoritul muzelor: când piciorul său atinse acea țărână poetică formată din cenușa Eschililor, Sophoclilor, Euripizilor, Pindarilor, el simți curgându-i lacrimile «Plânsei!»</p>
<p>«Cine putea fi uimit?... Era fiul simțitor și religios, care afla într-o străină singurătate, cenușa strămoșilor săi.»</p>
<p>Netăgăduit este că ruinele, privite sub rapoartele pitorești, prezintă mai mare farmec într-un tablou decât monumentele noi și întregi.</p>
<p>În templele neciuruite de veacuri, zidurile acoperă o parte din peisaj și împedică de a nu se deosebi coloanele și boltele edificiului; când însă aceste temple încep a se dărâma, nu rămân decât părți despărțite, printre care ochiul descoperă sus și în depărtare stelele, norii, pădurile, râurile, munții: atunci printr-un firesc joc al opticii, orizonturile se întind, și galeriile, atârnate în aer, se croiesc pe fața cerului și a pământului.</p>
<p>În teama de a nu plictisi lectorul, și mai cu seamă că se știe că atunci când cineva vorbește despre lucrurile folositoare trebuie să fie foarte scurt; cu toate acestea, trebuie să ne mai oprim puțin lângă umbra bărbatului care, în timpul acela în care turcii înspăimântau Europa, pe lângă luptele ce avea cu acești cuceritori, el se ocupa cu înființări de tipografii, de școli; cu înălțări de edificii, pentru lauda creatorului și cu fondarea de mănăstiri, spre a servi drept azil bătrânilor, printre care se numără până acum și frumoasa mănăstire Căldărușani, în privința căreia, autorul cărții: Mănăstirile și Bisericile din România, zice:</p>
<p>«Căldărușanii una din cele mai populate mănăstiri ale țării, este așezată pe o limbă de pământ intrată în lacul Căldărușani, ce se formează la întâlnirea cu pădurea Vlăsiei, cale de vreo patru ore de București.</p>
<p>«Ea era până în timpul lui Matei Basarab, un loc de schimnicie și de scăpare ai românilor care erau în satele vecine, pe atunci avea numai o mică bisericuță și câțiva pusnici.</p>
<p>«La anul 1638, Matei Basarab, după un război ce a avut cu Vasile Lupu, din care a ieșit triumfător, a fondat biserica și cetatea.</p>
<p>«Mănăstirea s-a populat și a fost în mai multe rânduri un loc de adăpost pentru populația Bucureștiului și s-a îmbogățit încetul cu încetul mai mult prin munca părinților decât prin danie.</p>
<p>«Inscripția deasupra bisericii este următoarea:</p>
<p>«Cu strălucirea celei sfinte și începătoare de viață și celei neîmpărțite și celei pururea cântată și închinatei Troițe, și noi cu această putere de lumină umbrindu-ne și luminându-ne. Luat-am aminte la cele grăite cu dumnezeieștile scripturi. Când zice: că înfricoșat este a cădea în mâna lui Dumnezeu celui viu. Cine își ascunde în pământ talantul bogăției lui, și iar grăiește Domnul: Nu vă ascundeți voi visteriile în pământ unde viermii și putreziciunile o putrezesc și furii o sapă, ci vă ascundeți visteriile la cer de unde niciuna dintre acestea nu le poate strica. Și iar mă întristez de ce grăiește Pavel, vasul cel ales: De zice că nimic n-am adus în lumea aceasta cu aceea nici aduce nu vom putea, și iar zice: celor bogați se oprește să nu se înalțe cu mintea înțelepciunii nici să năzuiască spre bogăția cea pieritoare, ci spre D-zeu cel viu, celui ce a dat nouă toate din destul pentru îndulcire, a lucra cele bune și să se Îmbogățească întru lucrurile cele bune și să-și ascundă evanghelie, zice și teme buneveacul acela ce va să fie prorocirea.</p>
<p>«Drept aceasta și eu întru Hristos Domnul, bun creștin, singur țiitor, Eu Matei Basarab V.V. și Domn a toată țara Românească și de cea parte de munte și altele domnind, auzind acestea, repezitu-m-am cu pofta și cu gândul cel Dumnezeisc, care este către sfintele biserici a le zidi și a le urzi și a le înfrumuseța cu cheltuială din avuția ce s-a dat nouă de la D-zeu, întocmind acestea, vrut-am și aici în locul acesta care se cheamă Căldărușani a zidi casa Domnului, care loc singur domnia mea cu gândul l-a găsit întru mărirea și lauda sfântului mare mucenic Dimitrie, ca să ne fie domniei mele și părinților mei întru veșnică pomană, etc».</p>
<p>Astfel cugeta marele bărbat, despre care un scriitor anonim, rostește în broșura ce a tipărit-o în anul 1888, următoarele:</p>
<p>«Reamintind aici țărâna scumpă, cum și faptele mărețe ale lui Matei Basarab, nu trebuie să uităm că Domnii și boierii mari ai țării din trecut, pe lângă că erau buni patrioți erau și buni creștini, astfel se explică atâtea mănăstiri, biserici și spitale ce ei au zidit în țară și le-au înzestrat cu averi atât pentru buna lor întreținere cât și pentru a veni în ajutorul omenirii suferinde.</p>
<p>«Și pe lângă acestea, mai este încă de remarcat că, atunci când armata română repurta o victorie contra inamicului și se întorcea triumfătoare de la câmpul de război, marii noștri Domni aveau ca o datorie sfântă a mulțumi mai întâi lui D-zeu pentru biruință, apoi acea zi de glorie era însemnată prin ridicarea unui altar religios Dumnezeirii.</p>
<p>«Astfel erau Domnii și boierii mari din trecut.</p>
<p>«Însă timpul prin care trecem astăzi pare că le-a schimbat pe toate.</p>
<p>«Sentimentul religios scade;... mănăstiri și biserici nu se mai zidesc ca în trecut, ba încă multe din bisericile fondate de către foștii Domni și boieri, trecând sub administrația Statului și nefiind bine întreținute, se lasă a cădea în ruine!...</p>
<p>«Găsesc că este drept că, guvernul care ține în mâna sa soarta acestei țări, să caute a întreține și conserva monumentele religioase lăsate de străbunii noștri, —aceasta fiind chiar în interesul istoriei Patriei noastre, etc.»</p>
<p>Blândețea, iubirea de omenire, pietatea, ca și victoriile și eroismul acestui mare domnitor, veșnic vor fi lăudate de adevărații fii ai patriei, de aceia care văd mai presus de orice bun pământesc, fericirea patriei lor.</p>
<p>Istoria binefacerilor acestui bărbat, nu se curmă cu viața sa, el murise demult și cu toate acestea, sultanii din Constantinopol, în amintirea lui, se temeau de a mai năvăli cu oștirile lor pe acest pământ.</p>
<p>Aceasta, pentru că inima sa era împodobită de toate virtuțiile și mintea lui bogată de cunoștințe, —ceea ce se vădește prin scrierile și legiuirile întocmite în timpul domniei sale.</p>
<p>Pentru fericirea patriei sale, cariera acestui ilustru domnitor a ținut 21 de ani, împliniți în fapte nobile și mărețe. Fericit că a putut să arate tuturor că, mărinimia este una din virtuțiile oricărei trepte sociale, că justiția își are vitejii săi ca și războinicii; precum că, nici poate fi ceva mai puternic și mai nebiruit, ca statornicia unui om al binelui.</p>
<p>Iubirea ce avea acest bărbat pentru triumful binelui și al libertății, se vede în hrisoavele sale.</p>
<p>Acestea ne arată, că în spiritul său, era întipărită acea maximă fundamentală a republicii romane, ce era, de a privi libertatea ca un lucru nedespărțit de numele roman.</p>
<p>Așa erau vederile sale, căci simțământul Divinității era întipărit în spiritul și în inima sa.</p>
<p>Cu acest sentiment totul este mare, nobil, nebiruit în cea mai slabă poziție; fără dânsul totul este slab, dezgustător și amar chiar în sânul măririlor.</p>
<p>Numai acest sentiment împuternici poporul din Sparta și din Roma, arătând locuitorilor lor virtuoși și săraci zeii, ca protectori și concetățeni.</p>
<p>Când aceste popoare nu mai văzură în lume alți zei decât aurul și voluptățile, atunci căzură bogați și vicioși în robie.</p>
<p>Oricât s-ar înconjura omul de bunurile averii, îndată ce acest sentiment piere din inima sa, urâtul și dezgustul îl cuprinde.</p>
<p>Fără acest sentiment inima și spiritul omului sunt lipsite de putere și ele se vestejesc ca și floarea nevizitată de roua dimineții.</p>
<p>În vârsta cea mai fragedă, această comoară se poate sădi și odrăsli în inima omului; căci aceasta este bogăția cea mai neprețuită, și pe care orice părinte trebuie să caute de a o lăsa moștenire urmașilor săi.</p>
<p>Pentru a ne convinge despre aceasta, să ascultăm următoarea istorie:</p>
<p>Un rege al Egiptului și un impărat al Constantinopolulul, de mult timp se aflau într-o luptă neîmpăcată.</p>
<p>În cele din urmă, sătuli de a-și omorî și de a-și jefui supușii, își uitară certurile și încheiară pace.</p>
<p>Pentru a întări și mai bine împăcarea lor, se hotărâră de a-și căsători copiii, și fiecare își logodi fiul cu fiica celuilalt.</p>
<p>Din acel moment acești părinți ajunseră a fi cei mai intimi amici; niciunul dintr-înșii nu formau vreo întreprindere însemnată, fără ca mai întâi să se povățuiască cu celălalt; când unul găsea de cuviință să se plângă de celălalt, îi adresa plângerea cu cea mai amicală încredere.</p>
<p>Într-una din zile, sultanul Egiptului, scrise impăratului din Constantinopol, următoarele:</p>
<p>«Știut este, că un părinte nu poate avea nimic mai scump în această lume decât fericirea copiilor săi în care trăiește după moartea sa.</p>
<p>«Toate celelalte averi ce le are, curând pot pieri; dar o posteritate înfloritoare, veșnic este un arbore înverzit pe mormântul său.</p>
<p>«Pătruns de acest adevăr, mă trudesc de a strânge comori pentru fiul meu, căci ele sunt pentru un rege, uneltele măririi și ale puterii.</p>
<p>«Mă mir cum de nu urmezi și tu exemplul meu și cum de nu te îngrijești spre a pregăti fiilor tăi o domnie norocită.»</p>
<p>Împăratul Constantinopolulul, răspunse în modul următor sultanului:</p>
<p>«Înțeleptul nu pune niciun temei pe bogățiile pământești, bogății ce neprevederea sau mii de alte întâmplări, în puține zile, poate să le risipească. Eu mă străduiesc spre a aduna pentru fiul meu comori ce nu se pot răpi de vreo putere omenească și care să fie pentru dânsul izvorul tuturor fericirilor. În acest scop, m-am silit de a face din inima sa locașul virtuții și de a-i împodobi mintea cu tot felul de cunoștințe.»</p>
<p>Așa precum acest împărat se gândea de a-și face fericit copilul, numai prin învățătură, tot astfel și Matei vedea fericirea supușilor săi, în bogăția sufletului și a inimii; ceea ce se probează prin scrierile și clădirile ce le-a lăsat urmașilor.</p>
<p>Împodobit cu astfel de daruri, un monarh știe a-și cărmui poporul prin blândețe și judecată; el face din țara ce o stăpânește, locașul bunului trai.</p>
<p>Așa era și Enric IV, regele Franței, care în anul 1610, zicea ministrului său Sully:</p>
<p>«În fine, Sully, mulțumită ție, credinciosul meu tovarăș, mulțumită sabiei mele și valorii bravei mele nobilimi, sunt rege al Franței; nu mai sunt dușmani, nu mai sunt partide; am supus pe unii, am convins pe alții și dacă va mai fi nevoie de a mai lua spada, ne vom lupta pentru gloria Franței și nicidecum pentru viața și regalitatea noastră. Cu toate astea, țin mai mult la fericirea poporului meu decât la renumele de viteaz; am făcut destui supuși, acum vreau a face și fericiți.</p>
<p>«Această fericire, numai pacea o poate da popoarelor; și această pace, trebuie să fie durabilă.</p>
<p>«Totdeauna cu durere am văzut, că un singur cuceritor poate răpi vecinilor săi liniștea de care dânsul nu voiește a se bucura, că poate lăsa moștenire poporului său și potrivnicilor lui ură și neînțelegere.</p>
<p>«De acolo războaie neîntrerupte și neîmpiedecate.</p>
<p>«Fiecare principe are teama de a fi surprins; el atacă mai întâi: unul vrea să dobândească ceea ce a pierdut, celălalt nu vrea să înapoieze ceea ce a dobândit. Puterea hotărăște în tot; dreptatea nu înseamnă nimic și aceasta din lipsa unei puteri mai mari, care să întrețină echilibrul între regi, așa precum dânșii îl mențin între supuși.</p>
<p>«Vecinul meu din Spania, mi-a arătat foarte bine în ce stă puterea unui rege rău; el m-a făcut să-mi plătesc foarte scump regatul meu, pentru că m-a făcut să vărs sângele supușilor mei.</p>
<p>«Iată Sully, ceea ce voiesc să împiedic, iată punctele asupra cărora am voit să te consult.</p>
<p>«Când eram micul rege al Navariei, n-aveam altă avere decât sabia mea, adevăratul meu drept și inima amicilor mei; trebuia să biruesc pe francezi mai înainte de a-i face fericiți și nu trebuia să mă gândesc spre a împăca Europa, când mai toată se unise contra mea.</p>
<p>«De altfel, toate părerile acestea nu m-ar fi făcut de cât mult mal nenorocit. Astăzi, putem face pe regele Franței.</p>
<p>«Francezii sunt fericiți, cel puțin mi se poate îngădui de a crede astfel, căci am făcut totul spre a fi. EI bine! Acuma trebuie să ne gândim și la ceilalți oameni; ei fură inamicii noștri; să le dăm fericirea, în schimbul relelor ce ne-au făcut și desigur că recunoștința va fi, fără îndoială, mai puternică decât armele.</p>
<p>«Cred scumpul meu Sully, că ar trebui, spre a întemeia această pace universală, să întrunim toate Statele, sub o singură putere, compusă din șefii lor cei mai însemnați.</p>
<p>«Fiecărei națiuni să i se păstreze legile sale, privilegiile și cârmuirea sa; astfel, din zece monarhii ce aș voi să înființez, șase să fie ereditarii, iară celelalte elective; 4 republici ar asigura libertatea popoarelor, ce s-au bucurat până acum.</p>
<p>«Cât pentru turci, s-ar putea face să treacă Bosforul.</p>
<p>«Căpeteniile acestor diferite State, formând un tribunal fără apel, va judeca interesele și pretențiile popoarelor. Într-astfel de chip, în vechea Franța, fiecare se judeca de pairii săi.</p>
<p>«Proiectul este de laudă și mult mai ușor precum s-ar crede. Popoarele îl vor lăuda... Sully, crezi că aceasta nu s-ar putea? Pe toți sfinții, cine ar îndrăzni să se împotrivească? Este o dorință ce n-o va avea popoarele învinse; și, daca toată Europa nu este încă, ea trebuie să fie foarte obosită, căci însumi eu sunt și cu toate acestea, îi fac legea mai adesea decât mi-a făcut-o.</p>
<p>«Spania, nu ne poate suferi, o știu de ajuns; însă ea nu era puternică decât numai atunci când francezii erau ispanioli; și de altfel, satana din miazăzi a murit; ea a pierdut un tiran, însă un tiran atât de periculos pentru dușmanii săi ca și pentru supușii săi; ea va fi supusă, ori va ajunge să fie.</p>
<p>«Cât despre domnișorii principi ai Alemaniei, lor doresc să le fac rezboi; voi oblădui pe unii, mă voi lupta cu alții; îi voi face să jinduiască pacea, spre a nu o mai refuza, când li se va mai oferi.</p>
<p>«Olandezilor, se știe ce bine le-am făcut.</p>
<p>«Englitera m-a ajutat să-mi dobândesc tronul; bogată încă de iscusința și de cugetările Elisabetei, dușmană crâncenă a ispaniolilor, desigur că va fi cea mai credincioasă, aliată a mea.</p>
<p>«Iată de ceea ce am a mă teme și a spera de afară; însă Franța este destul de puternică prin sine numai și aceasta mulțumită nouă, bravul meu Sully, căci datorez atât iscusinței tale cât și victoriilor mele.</p>
<p>«Patruzeci de milioane adunate prin îngrijirile tale vor asigura cheltuielile oștirii mele, până ce le vom putea găsi la inamici.</p>
<p>«O pace falnică a înzestrat războinicii cu dorința de a-și îngriji armele, așa că peste una sută mii de bărbați nu așteaptă alt decât porunca mea spre a se arunca asupra Germaniei.</p>
<p>«Pentru a-i comanda, am pe regele Franței și pe acei care m-au ajutat spre a dobândi acest frumos titlu, Lesdiguieres, Crilion, Bassompierre, și mai mulți alții pe care dușmanii noștri îi cunosc ca și pe mine.</p>
<p>«Cât pentru tine, Sully, nu mă vei urma în lagăre; știi destul de bine să faci fericirea popoarelor, pentru a te expune în mulțime.</p>
<p>«Și de altfel știi foarte bine, cum înțeleg spre a se cârmui francezii mei; tu Îi vei face să uite lipsa mea; îți încredințez, în acest scop, îngrijirea regatului meu.</p>
<p>«Cu toate că au cutezat dușmanii mei de a publica infamii despre mine, eu plec pentru cel mal drept război, pentru a apăra un aliat, pentru a îngenunchia pe Austria, pentru a răzbuna Franța, de o îngâmfată potrivnică.</p>
<p>«Tu însă mă cunoști; n-am nicio nevoie de ă mă apăra în fața ta.</p>
<p>«Fie că întâmplările războiului să silească pe dușmani pentru a mă cunoaște tot așa de bine!</p>
<p>«Da, acest război vă fi cel din urmă, dacă mă voi mai întoarce, sau dacă voi putea să-l încep!</p>
<p>«Sunt trist și gânditor; nu înțeleg tristele presimțiri ce mă apasă și nu mă părăsesc.</p>
<p>«Fără îndoială, greu îmi vine a mă despărți de poporul meu; dar aceasta o fac pentru fericirea sa.</p>
<p>«Niciodată, n-am avut așa de triste gânduri în ajunul unei victorii.</p>
<p>«Când D-zeu poruncește trebuie să ne supunem.</p>
<p>«Nu-mi este frică de armele austriacilor și spaniolilor; mă tem numai de mijloacele de care se slujesc spre a scăpa de dușmanii lor.»</p>
<p>Așa cugeta și astfel lucră acest rege; care era aproape contemporan al lui Matei, și care ca și acesta, nu se gândea decât numai la fericirea omenirii și a poporului în fruntea căruia Providența îl pusese.</p>
<p>Viața acestor buni voitori ai omenirii este plină de lucrări folositoare, prin care se dovedește activitatea lor în scena lumii; ea nu este ca aceea a egoiștilor și a scepticilor, care precum vedem și precum ne probează faptele lor, n-au altă grijă și altă iubire decât numai pentru dânșii; așa precum erau Ghinea și Pandele, unul mare logofăt a lui Matei și celălalt intim diplomat al lui Vasile Lupu; amândoi crescuți la școala din Fanar.</p>
<p>Ghinea, pe care cronicarul Greceanu îl numește olar, era fiul unui olar din satul Brazi de lângă Ploiești; care mergând în Constantinopol cu unul din boierii țării în al cărui serviciu se afla, încântat de frumusețea acestei capitale, își părăsi stăpânul și intră în serviciul unui fanariot bine văzut pe lângă înalta Poartă.</p>
<p>Pe atunci, bătrânii turci, neștiind altă limbă decât pe a lor, căci dogmele religiei lor, și Coranu oprește pe orice mahometan de a învăța vreo limbă de-a necredincioșilor; sublima Poartă, își recruta interpreții pentru relațiile diplomatice, dintre cei mai învățați fii ai comercianților din Constantinopol.</p>
<p>Onorurile și câștigurile unor astfel de funcționari, îndeamnă ambiția fanarioților, așa încât cei mai bogați dintr-înșii, se grăbiră de a-și instrui copiii, spre a-i face demni de astfel de funcțiuni.</p>
<p>Fanariotul, în serviciul căruia intrase Ghinea, fiind unul dintre aceștia, și un bărbat foarte instruit pe atunci, căci pe lângă limba turcă, știa pe cea italiană și franceză, ajunsese la demnitatea de Baș-Capi-Chihaia.</p>
<p>Ghinea, pe lângă o deosebită frumusețe a feței sale, fiind înzestrat și de o rară deșteptăciune, în puțini ani învăță pe lângă limba turcă și pe cea greacă, italiană, franceză, iar prin ajutorul unui preot catolic, învăță și limba latină.</p>
<p>Vasilichița, frumoasa fiică a fanariotului, copilă ca de vreo 17 ani, fu atât de captivată de frumusețea și iscusința lui Ghinea, încât prin lacrimile ei înduplecă pe tatăl său de a o căsători după Ghinea.</p>
<p>Prin ajutorul acestei căsătorii, el ajunsese la demnitatea de dragoman, și începu de a visa chiar pe aceea de gospodar al Valahiei sau al Moldovei.</p>
<p>Trebuie ca cineva să fi trăit printre fanarioți, pentru a putea să-și facă idee despre mijloacele ce ei întrebuințează spre a-și ajunge scopurile. În Statele civilizate ale Europei, căderea unui mare personaj, se datorează numai cauzelor politice, pe când în Statele necivilizate, acestea sunt urmările intrigilor.</p>
<p>În trecut, fără sprijinul fanarioților, nicio demnitate nu se dobândea în Constantinopol.</p>
<p>Prin intrigile lor, se numeau de multe ori chiar Domnitorii noștri; prin aceste intrigi ei numeau chiar Viziri, —și adeseori prin ele, cădeau capetele Domnitorilor ca și ale Vizirilor.</p>
<p>Viclenia era arma favorită a fanarioților, prin ea ticluiau și alegeau persoanele cu care voiau a se sluji, —precum un general destoinic studiază cetatea ce dorește s-o înconjoare; astfel și fanarioții studiază partea slabă a persoanelor de care au nevoie.</p>
<p>Vede că celui mare îl plac lingușirile, —nu este vreo lingușire înjositoare de care să nu se servească spre a i se face plăcut.</p>
<p>Cutare Sultan sau Vizir, are în haremul său vreo favorită pe care s-o adore, —în clipă soția sau copila fanariotului, brodează cu mâinile lor vreo stofă de catifea sau de atlaz, cea mai elegantă țesătură ce i-o dăruiește; și, precum să știe, că slăbăciunea femeilor stă în iubirea de a se găti, noul cadou încântă haremul, făcând ca Sultanul sau vizirul să fie vaseli.</p>
<p>Veșnic fanarioții servindu-se de intrigi, ei trăiau numai prin intrigi.</p>
<p>Adesea se sfășiau chiar între dânșii, fiind împărțiți în partide, formate după interesele ambiției lor.</p>
<p>Ghinea, crescut la această scoală a Fanarului, înrudit prin legăturile căsătoriei, cu unul din cei mai însemnați fanarioți și care avea o mare influență în Divan, lesne ar fi putut să-și ajungă scopul de a se face gospodar într-unul din Principate, dacă pe tronurile acestor țări nu s-ar fi aflat atunci, un Matei Basarab și un Vasile Lupu și dacă nu ar fi întîlnit în calea sa pe Scarlat măcelaru.</p>
<p>Neputând dobândi o astfel de demnitate, el se mulțumi de a fi primul ministru al lui Matei.</p>
<p>Istoria țării noastre ne arată cum acest viclean și lacom ministru, aduse poporul la disperare, punând în pericol chiar tronul gloriosului lui stăpân.</p>
<p>Matei, vâzându-se bâtrân și infirm, crezând că patria nu mai avea nevoie de dânsul, se ocupa numai cu datoriile sufletești; iar cârmuirea o încredințase lui Ghinea, ale cărui cunoștințe dobândite în Fanar, le credea îndeajuns pentru a conduce poporul pe calea măririi și a gloriei înțeleasă de dânsul.</p>
<p>El se amăgise amar în privința acestei alegeri, și n-avusese fericirea ce o avu Enric al IV în alegerea lui Sully.</p>
<p>Școala din Fanar, întemeiată pe intrigi, ea nu putea să dea bărbați care să se mențină la putere prin a respecta dreptul omului, drept prin care se naște progresul neamului omenesc.</p>
<p>Ghinea, dușman al acestei libertăți, ce nu poate suferi niciun fel de tiranie, el nu cârmuia decât numai prin viclenie și apăsare.</p>
<p>El nu-și închipuia în orbirea sa, că românii își au un trecut glorios, ale cărui lecțiuni, îi ridică când cad în mrejele robiei.</p>
<p>De și Ghinea, se credea tare în meșteșugul cârmuirii, numai pentru că învățase acest meșteșug în Fanar, el însă era lipsit cu totul de calitățile unui bun administrator.</p>
<p>Acestea sunt acelea ce derivă din cunoștința spiritului omenesc, —născută din studiul legilor și din lecțiunile istoriei și care totuși, nu este de ajuns, de nu este ajutată prin educația inimii și hrănită prin exemplul virtuților și povețile înțelepciunii.</p>
<p>Astfel de cunoștințe nu se puteau aștepta de la bărbatul care își făcuse educația lângă tronul Sultanului, acolo unde părinții dau fiilor lor lecțiuni, așa precum vedem în următoarea citațiune:</p>
<p>«Fiul meu, să nu uiți niciodată că, pe acest pământ nu suntem alt decât jucăriile nestatorniciei norocului, pentru aceasta trebuie să te îngrijești de a înlătură loviturile ce s-ar îndrepta contra persoanei și averii tale; și, să știi că, cel mai bun mijloc spre a izbuti în această privință, este de a te ține de politica fanariotă, singura busola ce ne poate îndrepta sub un guvern despotic.</p>
<p>«Așa este politica urmată de moșii noștri, care au dobăndit renume și bogății.</p>
<p>«Fără această politică, nu vei întâlni alt decât piedici și nenorociri.</p>
<p>«Ea țe va învăța să-ți răstorni cu înlesnire potrivnicii; ea nu te va lăsa să fii biruit de dânșii, în orice împrejurare.</p>
<p>«Adu-ți aminte că necontenit trebuie șă te arăți în fața seniorilor turci, supus, îndurat și pișicher, că trebuie chiar cu servitorii să fii foarte delicat.</p>
<p>«Când intri în casa vreunuia din cei mari ai Împărăției, mai întâi să faci un compliment; îndată ce ajungi în mijlocul casei, să faci un al doilea cât se poate mai umilit și să fii cu sfială.</p>
<p>«Îndată ce te apropii de dânsul, să cazi în genunchi, să iei peșul giubelei sau al antiriulul, pe care după ce-l vei duce la frunte, să-l săruți cu respect. Dacă se arată complesent și te împiedică de a-i săruta haina, tu să-i săruți ciucurii jețului pe care șade, etc».</p>
<p>Pentru că în astfel de țări prin înjosire se dobândesc demnitățile, de aceea tâlharii și tâlhăriile se înmulțesc.</p>
<p>Acolo unde aristocrăția nașterii și a banului trece înainte de aceea a meritului, —omul harnic și virtuos ajunge de a merge cu fruntea în jos și umilit, iar cel trândav și vicios umblă semeț și cu fruntea în sus.</p>
<p>În timpul lui Ghinea, astfel se petreceau lucrurile în cârmuirea țării noastre, așa că te credeai trăind în Turcia.</p>
<p>Dacă am dori să știm jafurile ce se făceau, n-avem decât să privim pe acele ce se urma în Turcia, nu numai atunci, dar chiar mult mai în urmă.</p>
<p>Iată cum le descrie un călător care a voiajat prin statele supuse Turciei:</p>
<p>«În sprijinul ziselor mele, dacă doriți probe, vă voi arăta țările cârmuite de turci; nu numai că nimic nu prosperă într-însele, ci totul dispare.</p>
<p>«Tot ce se atinge de mâna lor, se vestejește ca și când s-ar fi atins de mărul lupului.</p>
<p>«Națiunile cucerite de dânșii sunt lovite de amorțire; ei aduc moartea prin înăbușire.</p>
<p>«Ce au făcut de când s-au așezat în Europa?</p>
<p>«Ce au întemeiat?</p>
<p>«Unde sunt lucrările lor de artă și bărbații lor iluștri?</p>
<p>«La națiunile care, ieri abia erau sălbatice, chiar însuși la negri, cu toate că îi privim ca pe un neam de jos, vedem din vreme în vreme răsărind câte un autor, un istoric, un matematec, un inventator oarecare.</p>
<p>«Se găsește cel puțin meșteșugari harnici sau comercianți destoinici.</p>
<p>«Dar la turci, unde sunt?</p>
<p>«Au scris vreo carte vrednică de a fi numită?</p>
<p>«Au făcut vreo operă oarecare, un tablou, o statuie?</p>
<p>«Dacă se pomenește de câțiva poeți, s-a putut vedea vreun artist turc?</p>
<p>„Nu se găsește nici chiar un om destoinic; în zadar ai căuta un bun lucrător, un grădinar deștept, un matelot din care să poți face un pilot, un zidar vrednic spre a-ți zidi o casă.</p>
<p>«Ni se va răspunde că au clădit moschee.</p>
<p>«Nu, nu este niciuna care să fi avut de arhitect vreun turc, nici chiar șandramalele de scânduri clădite în locul palatelor împăraților greci.</p>
<p>«Nefiind în stare de a inventa, nici chiar de a imita, tot ce vedem s-a lucrat de supușii lor, greci, bulgari, armeni, iudei; aceștia au clădit toate edificiile lor, luând de model antica Sfânta-Sofie, cucerită de turci.</p>
<p>«Dacă la aceste lucrări a luat parte vreun turc, dacă a pus umărul la ceva, el n-a luat altă parte decât ca salaor sau hamal.</p>
<p>«Umpleți un oraș numai de turci, un județ sau un regat, lăsați-i în voia lor fără a-i îngădui să fure, de la vecini ori să trăiască din munca altuia, de nu vor ajunge să se mănânce între dânșii, vă pot încredința că vor muri de foame.</p>
<p>«Așadar, la ce poate servi acest neam și ce greutate poate avea în cumpăna națiunilor?</p>
<p>«Ce datorie împlinește?</p>
<p>«Care este, în asociația omenească, capitalul sau partea muncii sale, a meșteșugurilor, sau a părerilor?</p>
<p>«Cum contribuiesc ei la viața tuturor?</p>
<p>«Dacă nu contribuie în nimic, trăiesc dar din ostenelile noastre; este o plantă parazită ce mistuie solul fără a da fructe.</p>
<p>«Da, turcii, nu numai că consumă fără a produce, ci și împiedică producțiunea, în astfel de proporții că, dacă acest neam s-ar întinde pe suprafața pământulul, ar aduce foametea și pieirea omenirii.</p>
<p>«Neamul acesta mistuie sucul pământulul, stârpind locuitorii săi.</p>
<p>«Oameni și lucruri, totul, acolo unde stăpânesc, sunt jertfa trebuințelor și plăcerilor lor.</p>
<p>«Întrebați pe greci, bulgari, armeni, indei, să vă spună care dintre dânșii poate fi sigur, dacă este vecin cu vre-un turc, că va fi stăpânul casei, pungei, femeii sau fiicei sale; vă vor răspunde cu siguranță, că turcul le răpește totul.</p>
<p>«Cum credeți că, un popor poate să se înmulțească sub o așa regulă, precum că ar putea să mai existe o astfel de cârmuire?</p>
   <p>«Condiția femeii așa precum i s-a făcut în Turcia, ar fi de ajuns spre a aduce într-un oarecare timp, stângerea unui neam.</p>
<p>«Poligamia a putut fi o măsură politică și chiar religioasă în vremea patriarhilor, la o epocă și într-o țară în care numărul femeilor întrecea cu mult pe acela al bărbaților; dar în Turcia, nu se mai potrivește astăzi aceasta: bărbatul bogat sau puternic care numai pentru dânsul singur își oprește o sută sau mai multe femei, ce nu pot fi pentru el decât un obiect de lux și de paradă, precum sunt caii la cei bogați și mari ai noștri, condamnă pe atâți bărbați la celibat.</p>
<p>«Asemeni condamnă și pe o parte din aceste femei, puse afară din rândul omenirii.</p>
<p>Turcii au intrat în Europa ca niște hoți, ei trăiesc până acum tot într-această stare, adică într-o luptă neîntreruptă cu obiceiurile, cu moravurile, cu morala, cu religia noastră.</p>
<p>«Este o învățătură ce judecata ne-o mărturisește: dacă toți oamenii sunt frați, toate națiunile sunt solidare; nu este permis nici uneia de a ieși afară din legea comună etc. (Vezi Voyage a Constantinople par M. B. de Perthes, tom. II pag. 289.)</p>
<p> Când ne gândim însă că ai noștri părinți, în cursul mai multor veacuri, au fost victimele acestui neam; cât trebuie să ne mândrim astăzi, când jugul acesta s-a sfărâmat și câtă recunoștință urmează să avem pentru acei care ne-au dat concursul spre sfărâmarea acestui jug.</p>
<p>Orice bogat pe atunci, veșnic urma să fie cu moartea în sân. Nimeni nu știa ce soartă îl așteaptă.</p>
<p>Din miile de exemple aflate în istoria țării noastre, pentru a ne forma părerea de lăcomia turcească, îl dau numai pe acesta: «Au venit de la Poartă un turc cu ferman să ia pe Lupu Aga feciorul lui Anastasi Vornicul de lemne; ferman scria la Constantin Vodă să caute să-l trimită la Țarigrad; și să-i scrie toată averea după pâra turcilor și a lipcanilor din Hotin, zicând că i-ar fi jefuit Lupul Aga fiind Pârcălab la ținutul Hotinulul, și cum că au fost ajuns cu Muscalii și este bogat foarte. Deci măria Sa au cercetat și dovedindu-se că Lupul Aga nu este vinovat, prin mărturii din Moldova și prietenii săi de la Țarigrad, au scos pe Lupul Agă din această primejdie; cheltuit-au atunci Lupul Aga 75 de pungi de bani; iar măria Sa și cu boierii 25 de pungi de bani. Așa este năpasta turcească etc » (Vezi Letopisițele de Mihail Kogălniceanu, tom, III .pag. 184.)  </p>
<p>Dacă turcii erau așa de lacomi, cauza este, nu că dânșii prin firea lor naturală se deosebesc de ceilalți oameni, ei numai că au fost cârmuiți de guverne ce se sprijineau numai pe putere, fără a ține seama de învățăturile legilor naturale.</p>
<p>Tot un popor de aceeași religie ca și turcii, dar care s-a adăpat la izvoarele știinților, a ajuns să cunoască firea lucrurilor și prin urmare șă-și caute bunul trai, nu în jaf, ci în sudoarea frunții lor.</p>
<p>Acesta, este poporul pe care-l cunoaștem sub numele de Mauri și ale cărui întreprinderi, sunt descrise cu multă iscusință, în cartea intitulată: L`Alhambra, operă a renumitului scriitor: Vashington Irving.</p>
<p>Între altele, iată ce găsim în această carte: </p>
<p>«Legi severe, dar echitabile, arte folositoare pentru că creeau mulțumirile,agricultura încurajată și ajunsă la treapta cea mai înaltă ce înobilește omul, legăturile comerciulul întemeiate sau întinse născură, cu ajutorul timpului, o îmbelșugare ce făcea zimbre mai multor țări creștine.</p>
<p>«Înconjurăndu-se de tot luxul oriental, Maurii din Spania contribuiră spre a dezvolta în Europa, barbară pe atunci, gusturile vieții confortabile și simțul fericirii materiale ce se poate naște din îmbelșugare.</p>
<p>«Artiștii creștini veneau să învețe lucrări minunate în sânul populațiilor musulmane.</p>
<p>«Școlarii alergau din toate țările cu mulțimea în universitățile din Toleda, Cordova, Sevila și Grenada, pentru a dobândi comorile științei ce se aflau în aceste orașe renumite.</p>
<p>«Poezia Orientală formase în Cordova, în Grenada, desfătătoare palate; și războinicii Nordului se deprindeau aici în galanteria și strălucitele virtuți ale timpurilor cavalerești etc.»</p>
<p>Așa erau Maurii, pentru că ai lor cârmuitori, se inspirau din știința ce formeaza capete și brațe producătoare.</p>
<p>Mărirea maurilor, este fructul înțelepciunii califilor lor. Acești califi erau amici ai artelor și ai științelor; așa precum vedem că era și Matei Basarab ale cărui întreprinderi, le-am primit în cursul acestei scrieri.</p>
<p>Bărbați de felul acestora, plini de inimă și geniu, inspiră curajul, entuziasmul și devotamentul. ,</p>
<p>Inimele mari sunt bogate în puterea razelor; nu numai că au puterea, dar ele comunică și fac să se nască această putere.</p>
<p>Într-astfel de chip Dante înălță și născu după dânsul o gloată de mari genii: Petrarque, Boccacio, Tasso și mai mulți alții.</p>
<p>Printr-însul Milton, se deprinse de a răbda săgețile limbilor rele și suferințele zilelor nenorocite; și, mult mai târziu, Byron gândindu-se la Dante, sub brazii din Ravena, născu din harpa sa cântece așa de frumoase precum nu s-au mai auzit.</p>
<p>Dante, inspiră pe cei mai mari pictori ai Italiei: Giotto, Orcagna, Michel Ange și Raphael</p>
<p>Bărbații mari și generoși, atrag pe ceilalți în calea lor, îndemnându-i 1a fapte strălucite.</p>
<p>Amintirea acelora care s-au făcut cunoscuți prin adânci cugetări, sau prin fapte mari, pare că formează împrejurul nostru o atmosferă mai curată, ceea ce face ca pe nesimțite pornirile și vederile noastre să ne înalțe mai presus de ceea ce suntem.</p>
<p>«Spune-mi ce-ți place», zicea un mare bărbat, «și îți voi spune ce ești, cel puțin în ceea ce privește talentul, gustul și caracterul ce ai».</p>
<p>Îți plac oamenii de rând, te aduni cu acei care în întrunirile lor nu fac altceva decât să critice și să insulte pe acei care nu sunt de față, ești în strânse legături cu acela ce n-are nici conștiință nici credință? —Dacă urmezi astfel, e că și tu nu ești de o natură mai distinsă.</p>
<p>Ești jinduit de bogăție? —Lesne poți vedea că mintea ta este pământească</p>
<p>Te aduni cu oamenii onești, bravi și energici? —Este că și tu te asemeni naturii lor.</p>
<p>Admirația bărbaților mari face să se nască naturalmente în noi, într-o treaptă mai mult sau mai puțin vie, dorința de a-i imita.</p>
<p>La fiecare pas întâlnim în istorie, exemplele caracterelor mari, imitând alte caractere mari și formându-se după stilul, manierele și geniul bărbaților mari.</p>
<p>Războinicii, bărbații de stat, oratorii, poeții și artiștii, toți s-au format adesea fără a-și da seamă; prin viețile și faptele acelora ce li s-au înfățișat ca modele.</p>
<p>Într-acest scop și spre a face mai cunoscute înaltele sentimente ale marelui bărbat pe care Providența, pentru a ne scăpa neamul, î1 așeză în tronul țării noastre, atunci când în Constantinopol se afla sultanul Murat al IV-lea, stăpânitor bizar și capricios, care însușea pe lângă înaltele calități ale spiritului său, viciurile cele mai rușinoase și cea mai aspră cruzime, —am dat la lumină această cărticică.</p>
<p>Istoricii ne spun că Murat, în cursul stăpânirii sale de 17 ani, a omorât mai mult de 14,000 de oameni, înafară de cei omorîți în lupte.</p>
<p>Vitejia lui în luptele cu perșii și la înconjurarea Bagdadulul, făcu a i se da numele de gazi (viteaz).</p>
   <p>El oprise, sub pedeapsa morții, de a se fuma și de a se întrebuința afionul, așa că în mai multe rânduri, pedepsi chiar cu mâna sa pe acei surprinși în călcarea poruncii sale.</p>
<p>Unul dintre fumătorii aceștia, în scopul de a-și satisface, fără nici un pericol acest gust, își făcu o groapă în grădina sa. Această groapă o acoperi cu flori și verdețuri și în această ascunzătoare își făcea gustul în ciuda sultanului.</p>
<p>Fiind trădat însă, de către servitorii săi, însuși Murad veni spre a-l descoperi și după ce-l dojeni, trase sabia din teacă spre a-i tăia capul.</p>
<p>Fumătorul, fără a-și pierde cumpătul, îi răspunse cu un aer disprețuitor:</p>
<p>-Pleacă d-aici, fiu de roabă, porunca Ta pedepsește numai pe acei ce fumează pe pământ, dar nu și în groapă.</p>
<p>Murad, uimit de îndrăzneala acestuia și de iscusitul lui răspuns, îl iertă, dându-i între alte daruri și pe acela de a fuma când îl va plăcea.</p>
<p>Acest sultan, pe lângă cusururile lui avea o deosebită calitate, el iubea scrierile și ajuta pe scriitori; așa precum am văzut că făcea și Matei, sub care s-a înființat la noi tipografii, tipărindu-se și mai multe cărți.</p>
<p>Murad, numai pentru amorul ce avea în privința scrierilor, scuti Bagdadul de a fi distrus îndată ce i se prezenta renumitul scriitor persian Schah-Kouli, ale cărui scrieri le citea cu o deosebită plăcere. Deși dăduse porunca de a se omorî toți locuitorii acestui oraș, până la copilul din fașă; opri îndată această poruncă.</p>
<p>Dacă Murad s-a făcut renumit prin vitejia și prin viciurile sale; Matei și-a înălțat numele nu numai prin virtuțile sale sociale, dar încă și prin talentele sale militare. Iubirea lui pentru adevăr era atât de nemărginită, încât nu numai că nu putea suferi pe acei care înlăturau adevărul, dar nici că a consimțit vreodată să-și slujească interesele prin călcarea adevărului.</p>
<p>El își iubea foarte mult patria și era convins, că acela care nu-și servea patria sau care lucrează contra intereselor ei, comite cel mal mare păcat.</p>
<p>Eruditul nostru scriitor D. A. D. Xenopol, vorbind despre acest Domnitor, în remarcabila sa scriere : Istoria Românilor din Dacia Traiană, se exprimă astfel:</p>
<p>«Pe atunci se plănuia o ligă mare în contra turcilor; provocată de Veneția care să lupte cu ei de la posesiunea insulei Candia. La dânsa trebuia să ia parte toate popoarele creștine și mal ales Transilvania, Moldova și Valahia, — din cauza jafurilor cărora sunt supuse aceste țări, spre a mulțumi lăcomia turcilor, cum observă ambasadorul Veneției.</p>
<p>«Cât de serioasă însă era această ligă, se vede de pe aceea că niciuna din puterile cele mari, ce trebuiau să ia parte la ea, nu voiră să-i primească conducerea, care fu oferită în sfârșit lui Matei Basarab.</p>
<p>«Solul papal Pejacevich, ce umbla în această treabă, spune că «reîntineri de bucurie venerabilul bătrân», la auzul propunerii ce i se făcea. El se grăbi însă prea curând a primi această onoare, deoarece liga rămânând pe hârtie, îl expuse la pericolele unei false poziții; liga într-adevâr nu se puse în lucrare, Germania și Polonia refuzând a lua la ea parte fățișă.</p>
<p>«În curând, Matei Basarab simți urmările purtării sale nesocotite. Turcii anume spre a-și răzbuna împotriva lui pentru scopul ce-l avuse, deși ei însuși știau că nu putea conduce la nimic, se preface a da ascultare altor pretendenți și anume acelui Alexandru pensionat de Vasile Lupu.</p>
<p>«Un fost rob al acestui fost Domn, ajungând al doilea vizir prin una din acele favoruri năprasnice, atât de obișnuite în viața Orientului, și devenind foarte bogat, propune fostului său stăpân a-l împrumuta cu sumele trebuincioase spre dobândirea domniei, bineînțeles cu procente ce întreceau capitalul împrumutat.</p>
<p>«Pentru a trage și pe marele vizir în partea lor, el îi destăinuesc a fi descoperit că averea actualului voievod s-ar urca la 1,500,000 de reali.</p>
<p>«Prietenii lui Matei Basarab îl înștiințară însă de îndată despre primejdia ce-l amenința și-l sfătuiesc să-și reînoiască învestitura. Sume însemnate vărsate la Constantinopol scapă și de astă dată poziția lui Matei.</p>
<p>«Nu trecuse însă decât câteva luni, și un nou pericol și mai mare vine asupra ambilor principi, anume ei sunt chemați la Constantinopol.</p>
<p>Asemeni vizită în capitala imperiului otoman, fiind tot dauna însoțită de primejduirea vieții, trebui înlăturată pe cât era cu putință.</p>
<p>«Mateiu Basarab se scuzase că fiind bătrân, nu ar putea întreprinde o atare călătorie; și dacă sultanul vrea să-l înlocuiască, s-o facă, însă nu cu un principe domnitor, —se gândea la Lupu, — când atunci s-ar opune.</p>
<p>«Mai la urmă chemarea era tot numai o manoperă pentru a stoarce bani. Domnii scapă de ea, dând fiecare câte 50,000 de reali. Agentul muntean este însă bătut de vizirul, pentru că nu aprovizionase seraiul cu carne de oaie și este aruncat în închisoare.</p>
<p>«Pentru eliberarea lui, vizirul găsind mijlocul de a câștiga de iznoavă, cere de la Matei Basarab 47,000 de reali, pe care Domnul de astă dată neavând de unde a-i răspunde, fiind stors de bani prin neîncetatele jafuri repetate într-atâtea rândurl, bietul capu-chehaia rămâne încă mai mult timp la închisoare, până ce Matei adunând bani, putu să-și scape boierul.</p>
<p>«Dacă însă până acum complicatele relațiuni politice, ale împărățiilor vecine împiedicase reînceperea dușmăniilor între domnii români, de aici înainte alte piedici se mai opun încă vreo câțiva ani reîmprospătării lor, fără ca acest răstimp de pace și liniște între ambele domnii să le aducă la conștiința intereselor lor comune; fără ca domnii să se convingă că sfâșierea lor nu folosea decât străinilor.</p>
<p>«Atât de departe era pe atunci ideea unirii de mintea Românilor, încât deși domnii lor apărau în același moment pe tărâmul religios interese comune, ei se luptau între ei cu cea mai mare înverșunare, distrugând corpurile a căror suflete le ocroteau, ete.» </p>
<p>«Astfel era bărbatul care muri la anul 1654, Aprilie 8, de o rană ce căpătase la un picior în ultimul război.</p>
<p>«În tinda bisericii Curtea Domnească din Târgoviște, unde el s-a înmormântat, se citește pe o piatră următoarea inscripțiune:</p>
<p>«Aici zac eu Mateiu, în acest pământ rece, 
    Pentru că cu voi cu vii, nu pot petrece, 
	Acela ce-am fost oarecând de toți prea lăudat,
	Acum zac fără suflet, de lut împresurat,
	Numai vă rog, greșit, tot să mă iertați, 
	Acest mormânt întunecat pururea să-l certați.»</p>
<p>In urmă însă, țărâna acestui mare Domnitor, a fost transportată la mănastirea Arnota.</p>
<p>Găsim scris despre aceasta, în citata carte «Mănastirile și Bisericile din România», următoarele:</p>
<p>«Arnota a fost fondată din temelie de Matei Vodă Basarab la 1606. -</p>
<p>«Legenda acestei mănastiri este cea următoare: Matei Vodă se zice că ar fi căzut într-o crimă, pentru care trebuia să fie dus să se judece la Constantinopol. El aflând despre soarta ce-l aștepta, a fugit pe sub munți, până ce a ajuns în acest loc; aici pe atunci era un lac mare și richită multă. Matei s-a ascuns după richită, așa că turcii ce-l urmăreau de aproape nu l-au mai putut găsi. După aceea ei și-a adus martori și s-a îndreptat la Constantinopol de vină ce era asuprit. În semn de recunoștință, Vodă a hotărât să facă o mănăstire pe locul acesta; a scurs lacul și l-a umplut cu cărbuni, zidind altarul chiar pe locul unde scăpase; astfel dar, s-ar fi întemeiat această mănăstire.</p>
<p>«Casele din jurul bisericii s-au reclădit sub domnia lui Barbu Dimitrie Știrbei Voievod, care alesese acea mănăstire ca loc de închisoare pentru boierii cei nesupuși și haini Domniei. (În închisoare de detenți).</p>
<p>«Pe o piatră pusă în zid lă poarta M-tiei șe citește.</p>
<p>«Fiindcă M-tirea Arnota se află în starea cea mai ruinată, măria Sa fostul Domn Barbu Știrbei, a poruncit a se reclădi, care s-a început la 1852 și s-a săvârșit și predat în luna Septembrie 1856. Proiectul s-a făcut și executat de arhitecții Șlachter și Beneș. Egumenul părintele Chesarie de la Focșanii Valahiei»</p>
<p>«Din odoare sfinte menționăm:</p>
<p>I. O cățue de argint cu capul lucrat în a jour. II. Un disc cu inscripție. III. O cruce lucrată în filegran de argint cu inscripțiunea pe bază, din 1780. IV. Altă cruce de argint frumoasă cumpărată de Ieromonahul Grigorie și ferecată din anul 1669. V. O cădelnița de argint cu capul lucrată în a jour, făcută tot de Ieromonahul Grigorie, anul 1669. VI. O cutie mare de argint, făcută în anul 1816 de Banu Radu Golescu, având înăuntru sfinte moaște; pe legătura a doua din ele se citește căte o inscripțiune slavonă. Pe tocul cutiei se află săpată inscripțiunea următoare:</p>
<p>«Aici zace Matei Basarab, pre harul lui Dumnezeu odinioară, stăpân și voievod al țării Românești, bărbat prea înțelept, prea viteaz și milostiv; al multor biserici și mănăstiri întemeietor și înnoitor, niciodată biruit în biruințe, al multor încălcări purtător, prea vestit de biruințe, vrăjmașilor înfricoșător, prietenilor ocrotitor, al țărei sale înavuțițor, care cu mare avuție , și cu toată îmbelșugarea în pace a domnit 24 de ani: A adormit întru Domnul în adâncimea anilor, în anul Domnului 1654, în cinstite bătrâneți.</p>
<p>«Aceasta cutie de argint cu sfințitele moaște, în număr de 27 de bucăți mari și mici, ale sfintei mănăstiri Arnota, din districtul Vâlcea, de 41 de ani, fiind dosite, acum găsindu-se de părintele Chesarie egumenul, cu cuvenită orânduială s-au și adus la locul lor, la 1858 Ghenarie 30»</p>
<p>«Cutia a fost găsită la biserica Doamnei Bălașa în București, și între alte moaște figurează: O mână a sfintei mucenici Marina și câteva oase din sfinții Filip și Mihail Sinadon. Mormintele din tinda bisericii sunt două:</p>
<p>I. Mormântul lui Matei Vodă Basarab de marmură albă, de o execuțiune admirabilă, opera unui arhitect grec. Se prezintă în relief marca terei: Vulturul cu cruce, soarele și luna de două laturi, sub ghiarele pasărei un coif, sus o coroană, având de amândouă părțile trofee: zea, steagul cu cruce, tobă, trâmbiță, bucium, tolbă cu săgeți, arc, ciocan, halibardă, tun de bronz și două butoaie de praf de pușcă.</p>
<p>«Se știe că Matei Vodă a fost mai întai înmormântat la biserica Domnească din Târgoviște, alături cu Doamna Elena, care murise cu un an mai înainte. După un timp oarecare însă sub domnia lui Mihnea Radu, a fost adus la Arnota, cum dorea dânsul fiind în viață. Superiorul M-rei încredințează, că acum 22 de ani, Episcopul de Râmnic Calinic, fiind egumen Chesarie Rădulescu, a desgropat oasele lui Matei și după ce le-a făcut parastas, le a pus iarăși la loc.</p>
<p>II. Mormântul lui Danciul Vornicul, tatăl lui Matheiu, este mai simplu, o singură lespede cu inscripțiunea următoare:</p>
<p>«Jupân Danciu tatăl lui Matei Basarab, bolnăvindu-se în Alba Iulia, Doamna Stanca, a lui Mihai Viteazul, îl îngriji acolo mai multe luni, și după ce muri în anul 1600, ea îl înmormânta în biserica română din acel oraș, cheltuind 20,000 de aspri. Soția lui Danciu, Stana, drept recunoștință, dăruiește Doamnei Stanca moșia Pisica, cu care dânsa milui pe Oprea Postelnicul, pentru slujba lui cea credincioasă către Domn în țară cât și în străinătate.</p>
<p>«Dragomir Vornicul Crețulescu, este fratele Doamnei Stanca, soția lui Mihai Viteazul.</p>
<p>In tindă mai sunt două pietre mormântale cu inscripțiuni șterse.</p>
<p>La fântâna veche a M-rei se află o piatră cu următoarea înscripțiune:</p>
<p>«Această fântână făcută de bunul și luminatul Domn strămoșul Domniei mele... Matei Basarab Voievod, ce a fost oblăduitorul țării românești, și câtva seamă de ani încoace stând stricată și închisă, dintr-un bun gândul inimei Domniei mele Constantin Basarab Voievod; am voit de am făcut de isnoavă din temelie, ca să fie de mult ajutor locuitorilor în S ta M-re, și Domniei mele pomană în veci, fiind egumen Chir Varlaam Ieromonahul, leatul 1699 etc.</p>
<p>Din cele menționate până aici, oricine se poate convinge, că acest mare bărbat, numai prin influența religioasă a înălțat țara ce o cârmuia.</p>
<p>Un alt bărbat mare al secolului modern, Napoleon, l-a imitat în această privință.</p>
<p>Napoleon, cu a sa privire de vultur, a pătruns toată autoritatea ce religia putea întipări puterilor ieșite din revoluții.</p>
<p>Atunci ca și acum, adevărații cărmuitori, Bărbații de Stat, născuți nu făuriți, au de normă aceasta:</p>
<p>Fără devotament naționalitatea nu există; fără credințe nu poate fi devotament; fără religie nu poate fi credințe.</p>
<p>Istoria ne înfățișează puțini principi care să se compare cu Antonin, căruia i-a rămas numele de Cucernicul. Matei, care în tot cursul domniei sale a fost mai mult un părinte de cât un stăpânitor al poporului seu, cu drept cuvânt se poate compara cu acest imperator Roman.</p>
<p>Iubirea poporului și lauda urmașilor, veșnic o vor avea principii ce-l vor imita.</p>
</div>
  </body>
 </text>
</TEI> 
