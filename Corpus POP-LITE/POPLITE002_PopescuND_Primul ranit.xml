<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>PRIMUL RĂNIT. NUVELĂ ISTORICĂ CONTEMPORANĂ: ediție POPLITE</title>
                <author>N.D.POPESCU</author>
                <respStmt>
                    <resp>codare POPLITE</resp>
                    <name>Iuriusciuc Teodora</name></respStmt>   
                <respStmt>
                    <resp>verificare codare POPLITE</resp>
                    <name>Lucreția Pascariu</name>
                </respStmt>
                <respStmt>
                    <resp>corectare manuala</resp>
                    <name>Alexandra Ionela Cîrcu</name>
                </respStmt>
                <respStmt>
                    <resp>verificare corectare manuala</resp>
                    <name>Oana Ionescu</name>
                </respStmt>
                <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
            </titleStmt>
            <publicationStmt>
                <publisher>UAIC</publisher>
                <date></date>
                <availability>
                    <licence target="https://creativecommons.org/licenses/by/4.0/"/>
                </availability>
                <ref type="doi" target="10.5281/zenodo.10781227"></ref>
            </publicationStmt>
            <sourceDesc>
                <bibl type="firstEdition">  
                    <author>N.D.POPESCU</author>
                    <title>PRIMUL RĂNIT</title>
                    <pubPlace>BUCUREȘTI</pubPlace>
                    <series>EPISOADE DIN ISTORIA RĂZBOIULUI INDEPENDENȚEI ROMÂNIEI</series>
                    <publisher>H. STEINBERG</publisher>
                    <date>1890</date>
                    <decoNote type="ilustratii" subtype="no"/>
                    <dim unit="char" type="mare"/>
                    <extent>
                        <measure unit="word">37733</measure>
                        <measure unit="page" type="under_250"/>
                        <measure unit="foileton" type="under_65"/>
                        <measure type="complete"></measure>
                    </extent>
                </bibl>
            </sourceDesc>
        </fileDesc>
        <profileDesc>
            <textClass>
                <keywords scheme='https://opentheso.huma-num.fr/opentheso/api/theso/Typologie'>
                    <term type='domaine' ref="https://hdl.handle.net/20.500.11942/crteb7oodgosm">literatura</term>
                    <term type='factualite' ref="https://hdl.handle.net/20.500.11942/crt22aacdhvi7">fictiune</term>
                    <term type='forme' ref="https://hdl.handle.net/20.500.11942/crtnufdew1lfb">proza</term>
                    <term type='genre' ref="https://hdl.handle.net/20.500.11942/crthuyig1pxri">roman</term>
                    <term type='agencement' ref="https://hdl.handle.net/20.500.11942/crtbdm5xnc6io">foileton</term>
                    <term type='origine' ref="https://hdl.handle.net/20.500.11942/crtxolq1evsr9">opera originala</term>
                    <term type='discours' ref="https://hdl.handle.net/20.500.11942/crt4wma17ncnj">narativ</term>
                    <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
                    <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
                </keywords>
                <keywords>
                    <term type="receptare" n="5"/>
                    <term type="republicare" n="2"/>
                     <term type="finished"></term>
                </keywords>
            </textClass>
        </profileDesc>
        <encodingDesc>
            <projectDesc>
                <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
                <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
                <p>Cuvantul cheie de tip "finished" indica stadiul realizarii operei de catre autor.</p>
                <p>Masura de tip "complete" indica faptul ca am gasit romanul in forma completa.</p>
            </projectDesc>
        </encodingDesc>
    </teiHeader>
    <text>
        <front>
            <div type="titlepage">
                <p>EPISOADE DIN ISTORIA RĂZBOIULUI INDEPENDENȚEI ROMÂNIEI</p>
                <p>PRIMUL RĂNIT</p>
                <p>NUVELĂ ISTORICĂ CONTEMPORANĂ</p>
                <p>DE</p>
                <p>N.D.POPESCU</p>
                <p>EDIȚIA I Revizuită și corectată</p>
                <p>BUCUREȘTI</p>
                <p>DEPOZITUL LA LIBRĂRIA H. STEINBERG 7, Calea Rahovei, 7</p>
                <p>1890</p>
            </div>
        </front>
<body>
<div type="chapter" n="1">
<head>I. În satul Izvoarele</head>
<p>În poalele Carpaților, într-o vale udată de limpedea apă a unul râuleț ascuns după un stufiș de arbori, se află satul Izvoarele, ale cărui albe căsuțe vecine se oglindesc în undele cristaline ale râulețului.</p>
<p>Îți este drag să treci printr-acel sat, căci totul respiră frăgezime, curățenie și dare de mână, nefiind locuit decât de moșneni, urmași ai vechilor oșteni care din vremuri uitate s-au așezat în acea vale smălțată cu flori și verdeață, dobândind în urma nenumăratelor izbânde ce ați repurtat contra păgânilor ca răsplătire de la deosebiți domni după vremuri câte o făștoaică de pământ ca loc moștenesc.</p>
<p>Moșiile sunt mici, pământul, deși priincios pentru iarbă, flori și arbori, este cam ingrat pentru grâne, cu toate acestea moșnenii noștri au dibăcia ca prin muncă și sârguință să-și preîntâmpine nevoile, să-și plătească dările, să-și căpătuiască copiii, să-și lărgească fâstoaicele și să ducă o viață mult mai comodă și mai lesnicioasă decât frații lor clăcași.</p>
<p>Acest fenomen s-a observat în toți timpii și în toate părțile. Ori pe unde s-a aflat câte un sat moștenesc, el a fost mai arătos și locuitorii lui mai cu dare de mână decât au fost clăcașii, pentru că țăranului îi era milă de casa și pământul lui fiind al său propriu, și, neavând teamă de a fi dat afară dintr-însul, el își cultiva palmacul de pământ ce-l stăpânea cu mai multă îngrijire și din el își hrănea și căpătuia toți copiii, și-i făcea oameni de trăit în societate fără să existe legea majoratului, lege inică și nedreaptă visată de unii din economiștii noștri politici, care se hrănesc cu ideea de a ne întoarce cu câteva secole înapoi, adică în timpurile fericite pentru boieri, când averea, viața și familia vasalului era a seniorului, precum fu până mai deunăzi bietul clăcaș care muncea pentru stăpân. Moșneanul liber și stăpân pe mica sa proprietate muncea, se agonisea, și se ferea de a cădea la patima beției care e flagelul cel mai păgubitor pentru agricultor, știind bine că pentru malul lui se agonisește, pentru malul lui se înfrânează.</p>
<p>Dintr-astă cauză moșnenii în majoritate fură feriți de ispitele viciului, putură să se gândească la ziua de mâine și deveniră muncitori, economi și întreprinzători. Banul adunat făcu alt ban, virtutea se întinse în paguba viciului și oamenii cumsecade deveniră cu stare, pe când cei răi își luară lumea în cap fiind desprețuiți de ai săi. Acest fenomen se va opera și în masa foștilor clăcași acum împroprietăriți îndată ce vor scăpa de plata pământului și vor dobândi o lege care va regula chestiunea învoielilor agricole prin stabilirea unui maximum cum era mai înainte.</p>
<p>Satul Izvoarele se cunoaște cât colo că este locuit de oameni harnici și cu șiart, căci mila, dragostea și îngrijirea locuitorilor săi pentru acest colțișor de pământ se da de față în tot ce-l înconjoară. Râurile de munte la noi sunt în genere o calamitate, căci când se întâmplă să vină mări și să se umfle aduc cu dânsele munți întregi și trunchiuri imense de copaci care distruge și prăpădește tot ce întâmpină în cale. Pretutindeni vecinătățile pârâurilor sunt pustiite din pricina deselor revărsări, pe când vecinătățile torentului din satul Izvoarele sunt locurile cele mai populate pentru că râulețul ce trece printr-acest sat, deși e tot un râu de munte, în loc d-a fi cauza atâtor calamități a devenit prin activitatea și sârguința locuitorilor satului să fie din contră izvorul a nenumărate resurse de îmbogățire.</p>
<p>Albia lui, în loc de a fi ca a altora, o câmpie întinsă semnată cu petroaie, bușteni, nisip și tot ce poate avea un aspect sălbatic și întristător, este o pajiște de verdeață în care vitele găsesc un nutreț abundent și îngrășător. Prin ce mod această minune? Într-un chip foarte simplu; îndată ce trece primăvara, copiii și băiețandrii satului intră cu toții în albia râulețului, culeg pietroaiele și le pun pe marginea apei ca să întărească malurile si să aibă la vreme de trebuință pietre de var în abundență, lăsând albia curată de orice obstacole, chiar și de lemne pe care le întrebuințează pentru foc. După dânșii, oamenii în vârstă seamănă prin nisip sămânță de un fel de iarbă ce-i priește în asemenea locuri și chestiunea islazurilor este rezolvată fără multă bătaie de cap.</p>
<p>Astă măsură bună pentru a procura bun nutreț nu este de niciun folos pentru ferirea de inundații; altceva făcură moșnenii noștri ca să scape de astă teribilă calamitate; mai întâi se întovărășiră cu toți vecinii care aveau sate pe marginea râului în susul lor până în jghiaburile munților și plantară pe malurile lui copaci care fac tulpini mari și râmuroase, mai cu seamă sălcii, și cu chipul acesta feriră malurile de a se dărâma la orice viitură de apă si de a potmoli matca râului.</p>
<p>Pe urmă ceva mai sus de sat împărțiră râul în nenumărate ramuri pe care le aduseră în sat prin felurite direcțiuni, una ca să miște roatele unei mori, alta pentru mișcatul unei piuă de bătut abalele, alta pentru un fierăstrău de scânduri și altele pentru fel de fel de trebuințe casnice și de mică industrie, iar adevărata matcă secată cu totul fu semănată numai cu iarbă spre a servi drept islaz.</p>
<p>Iată ce pot face niște oameni cu chibzuință dintr-un curs de apă care pentru cei mai mulți e cauza atâtor nenorociri; să vedem acum ce mai făcură ei din munții și dealurile vecine care nu erau mai deloc bune pentru semănături.</p>
<p>Oricine a vizitat de câtva timp munții noștri, mai cu seamă pe unde sunt căi de comunicație mai lesnicioase, s-a înspăimântat de sălbăticia și aspectul întristător ce iau acele creste albe și pleșuve pe care, în fiecare zi, mâini criminale și neprevăzătoare le despoaie fără de cumpănire de falnica lor vegetație; acea despădurire nechibzuită aduce, ce e drept, pentru moment, câțiva bani în punga proprietarilor, dar vai! câte pagube nu cauzează într-un viitor foarte apropiat.</p>
<p>Structura geologică a munților noștri nu este granitică, ci mai mult compusă numai din pietre de gres și conglomerat de pietroaie amestecate cu nisip și pământ argilos care se moaie de ploi și viituri de apă și apoi fuge de se prăpăstuiește în albiile râurilor. Aceste maluri se surpă și cad în râu dacă printre ele nu se află puternica legătură a rădăcinilor de copaci care rețin pământul la locul său și permite a astupa prin noi depozite pierderile cauzate în teren prin mâncaturile făcute de ape. Afară de această lipsă de umbră, gonește umezeala, usucă izvoarele, razele soarelui nu mai pot scoate din jghiaburile munților acele coloane de aburi din care se formează norii, și țara întreagă e amenințată de secetă, sau e expusă la deluviuri păguboase aduse la vremuri nepriincioase din regiuni depărtate, de vânturi care nu sunt oprite sau stâmpărate de zidurile de păduri.</p>
<p>Izvorenii noștri fără carte, dar prin instinct, și mai cu seamă prin tradiții, înțeleseră aceste primejdii la care pot expune pe cultivatori lipsa de păduri, mai cu seamă la munte și, deși trecea pe lângă satul lor o șosea mare și li se oferise de speculanți prețuri bune pentru cherestea, ei nu se lăcomiră la un câștig momentan, ci se gândiră și la viitor și își exploatară pădurile cu precumpănire, tăiară munții parchete, parchete, își împărțiră câștigurile proporțional între toți, ca cum ar fi stăpânit în devălmășie, și făcură astfel ca în fiecare an să vină cantități bunicele de lemne și pădurea să râmână pădure. La acest rezultat, însă, ajunse ferindu-se de a băga să pască în păduri vitele care mănâncă lăstarul crud și preferară a le hrăni cu grăunțe și fân uscat în coșare până ce creștea iarba din matca râului.</p>
<p>Dealurile sunt acoperite numai cu livezi de pruni și pomi roditori, poalele lor sunt învelite cu o pânză verde de porumb și locurile pe care felul pământului le condamnă de a nu fi apte la niciun fel de cultură sunt presărate cu nenumărate cuptoare în care pietrele culese din primăvară după matca apei se transformă în var.</p>
<p>Satul se află în partea cea mai de jos a ăstui magnific amfiteatru croit frumos de natură și de o mie de ori mai înfrumusețat prin sârguința omenească. Fiecare casă în acest sălaș al activității omenești este un cuib de fericire domesnică și fiecare familie laudă pe D-zeu că le-a dat brațe ca să muncească și copii ca să conducă spre bine neobosita lor activitate.</p>
<p>Fiecare curte ce înconjoară asemenea case e o grădină de flori și fiecare gard o leasă de pomi roditori. Pe bătătură pasările de casă: găini, gâște, rațe și curci se zbenguiesc cât ține ziua de mare umplând aerul de vesele țipete și în celare războaiele și melițele tocănesc într-una de cum se face ziuă până ce intră murga în sat. La spatele casei roiuri de albine cară și adună în stupi cu o activitate demnă de stăpânii lor mierea culeasă după flori, și pe prispele caselor se joacă o spuză de copii veseli, rumeni și sănătoși.</p>
<p>În dosul curții, în staulul vitelor, vacile și boii grași și sănătoși rumegă răsturnați pe paie proaspete aromatica iarbă ce pasc toată ziua, viței se zbenguiesc între dânșii sau dau năvală la țâța mă-sii, oile și mieii închiși în țarc bebeesc așteptând ora mulsului și caprele se cocoață pe unde cu gândul nu gândești că doar o găsi un mugur sau o rămurea verde, pe când porcii și purceii grofoesc și guiță prevestind apropierea orei prânzului comun.</p>
<p>În dosul staulului se află livezile, în dosul livezii sus pe coastă se întinde via și dincolo de ea se zăreste într-o negură violetă înverzitele coame ale munților care se scaldă în nori.</p>
<p>Colea calul rinchează așteptând ora țesălatului, dincoa berbecul se oglindește cu măreție în unda limpede a fântânii ce izvorăște din dealul din dosul casei, spre a-și admira falnicele lui coarne, mai colo zburdalnicii iezi se întrec care de care să sară mai de sus, și mai dincolo omul, regele tuturor acestor făpturi viețuitoare și lucruri neînsuflețite, dă viață întregului tablou ce se desfășură înainte-i prin lucrul mâinilor sale și își petrece vremea săpând porumbul, plivind via, coborând cu tânjala din vârfurile munților trunchiuri de copaci, sau măcinând la moară, tăind la fierăstraie, bătând cu piua abalele, ori transformând piatra în var, sau scoțând din stup ceara și mierea.</p>
<p>Femeia nu e departe de bărbat; ea îi gătește de mâncare și-i duce merinde la locul de muncă; ea este regina gospodăriei casei.</p>
</div>
<div type="chapter" n="2">
<head>II. Cumetria</head>
<p>În ziua de 12 martie anul 1877 care căzuse în duminica a 5-a din postul Paștilor, pământul deja se curățise de zăpadă, pajiștile începuseră a se tapeta cu verdeață, mugurii în arbori începuseră a încolți, după crestele munților vecini brazii începuseră a lepăda întunecoasa frunză și a se îmbrăca cu un veșmânt nou mai deschis, mai fraged și mai verde, și soarele se îndurase a se uita mai cu blândețe spre natura renăscândă.</p>
<p>Vitele însă nu ieșiseră din coșare, albinele stau tot amorțite în stupuri și arborii din livezi tot păstrau acea înfățișare sinistră care când sunt despuiați de ornamentul lor de verdeață seamănă cu un înfiorător convoi de schelete; numai oamenii mai nerăbdători, văzându-se invitați de călduța sclipire a razelor solare care strălucea mândru pe un cer azuriu, părăsiseră culcușurile iernii și ieșiseră la iveala zilei.</p>
<p>Tot satul era în picioare, toată suflarea omenească era veselă și zburdă ca natura renăscândă, ca căprioara ce ieșea din peșteră, ca păsărica ce umplea aerul de voioase ciripituri. Bărbați, femei, fete, flăcăi, până și moșnegii și copii lăsaseră în colțul vetrei sarica și gheba cea groasă și călduroasă, și, înveșmântați cu cele mai frumoase și mai arătoase haine de sărbătoare, puneau veriga la ușa casei și mergeau pâlcuri, pâlcuri și se îndesau în bătătura unei case mari și arătoase din mijlocul satului.</p>
<p>Ce clădire să fi fost acea casă mare și mândră spre care lumea alerga dând năvală unii peste alții? Să fi fost biserica? O! Nu, locașul lui D-zeu e uite, colo, în vale, lângă drumul cel mare, mărunt, vechi, de lemn putred, trist și dărăpănat, căci nu era biserică comunală, ci schit mănăstiresc întreținut de stat; să fi fost școala? o! iarăși nu, școala e colo, pe acea coastă, acea colibă de bârne nelipite, într-un peși și pe jumătate dezvelită, în tinda căreia se adăpostesc două capre de pripas; o fi poate primăria și lumea aleargă să vadă cum se împarte dreptatea de magistrații satului, o! deloc; primăria e acel coșar mizerabil care face un trist contrast cu plăcuta înfățișare a celorlalte case moșnenești care o înconjura, spre a dovedi că acei ce se îngrijesc așa de mult de buna stare a lor privată, pun prea puțin preț pe buna stare a lucrurilor publice. O fi, în fine, locuința proprietarului moșiei? Nici asta nu e, căci proprietarul locurilor vecine care nu sunt mosnene este statul deoparte și de alta un fost boier care n-a dat pe acolo niciodată și nici nu știa în ce parte de loc se afla acea vacă lăptoasă după care lua nouă piei.</p>
<p>Ce să fie, dar? este hanul, cârciuma, templul viciulul băuturii, pentru care necunoscutul proprietar cheltuise mulți bani ca să-l facă cât se poate de atrăgător și de ispititor. Dar bine, dacă este han, pentru ce alerga așa cu duiumul mintoșii izvoreni care nu sunt ca alții închinați la darul beției, și în loc de a merge în ziua de duminică la casa Domnului, alerg din zori de zi ca cel de aiurea spre a-și îneca pipota cu băuturi amețitoare și pricinuitoare de atâtea nenorociri?</p>
<p>Alergau pentru că într-o grădină, fie oricât de bine plivită tot se găsesc mărăcini, și mai ales pentru că era acolo o cumetrie, o cumetrie de fruntași, notarul botezase un copil hangiului și acesta chemase la petrecere tot satul. Da, priceputul grecotei azi da cu o mână un ou ca mai târziu să ia un bou.</p>
<p>Flăcăii si fetele uitând asprimea vântului care sufla cam dârz dinspre apus, își lepădaseră minteanurile și scurteicile, și, ieșind pe bătătura încă umedă, zvântau pământul sub tropotul imineilor lor, pe care-i făcea să salte trei palme de la pământ, trei balauri de lăutari care cântau hora cu așa foc și vioiciune încât umplea inima voinicului și chiar a unchiașului de un noian de zburdălnicie.</p>
<p>Fetele, sărind sub impresia ritmului cadențat al jocului, făceau să salte împreună cu ele ușurelele cămăși de tort și borangic împestrițate cu felurite cusături de fir și arniciu ce le acoperea corpul și să danseze sub dânsele niște drăgălașe globulețe rotunjite însăși de mâna grațiilor, la întrevederea cărora tresărea de înviorare inima în om.</p>
<p>Vântul ce sufla aprig se juca cu coadele pestrițate cu cordele și flori și cu bogata coamă a băiețanului care uitase toate cele lumești, și oboseala de ieri, și munca de mâine, sub impresia îmbătătorului avânt al jocului și a drăgăstoasei strânsuri de mână a surățichei sale ce sălta rumenă ca un bujoraș alături de el. Cât erau de fericiți și voioși, parcă lumea întreagă era a lor!</p>
<p>Astă fascinație ispititoare scosese din fire și pe mai marii lor. Bărbații și femeile mai înaintați în vârstă, alde badea și dada uitaseră și ei asprimea vântului, și, amăgiți de înșelătoarele raze ale soarelui care strălucea cu mândrețe pe cerul senin, ieșiseră din casă, părăsiseră căldura cea binefăcătoare a sobei, și, fără să părăsească ghebele și dulamele, se făcuseră roată în jurul horei așezați care pe lavițe, care pe prispa hanului.</p>
<p>Unchiașii nu se lăsaseră mai prejos; ei se puseseră cu babele și cuscrele lor pe lavițe dinaintea meselor de sub strașină și, bând țuică și vin, povesteau cu poftă vitejiile strămoșilor noștri: despre luptele lui Vlad Vodă Țepeș cu turcii, despre înțelepciunea lui Mircea cel Bătrân și despre minunile prin care Ștefan cel Mare și Mihai Viteazul au ținut zeci de bătălii, au învins cerbicia turcească și ungurească și au izbutit ca prin puterea armelor lor, cu o mână de oameni, să ție cât au trăit ei neamul românesc unit laolaltă, și slava numelui de român împrăștiat peste mări și peste țări.</p>
</div>
<div type="chapter" n="3">
<head>III. Călărașul</head>
<p>Toți flăcăii erau mândri și voinici ca orice român născut și crescut sub falnicele coame ale Carpaților, și toate fetele erau mândre și hazlii, astfel că se însenina cerul când zâmbeau ele și răsărea soarele când fața lor se înveselea, dar cel mai mândru flăcău și cea mai mândră fată, întocmai ca doi luceferi în mijlocul stelelor erau cei doi juni, acea drăgăstoasă pereche ce juca mai gingaș ca toți, prinsă între cel mai urât dintre flăcăi și cea mai bătrânicioasă dintre fete.</p>
<p>Ei străluceau între vecinii lor ca doi bujori în mijlocul bălăriilor, ca două nestemate în mijlocul pietrelor de rând. Băieții se uitau cu râvnă spre el, fetele cam cu pizmă și cei mai învârstiți priveau cu drag și ziceau între ei:</p>
<p>— Ce mai pereche potrivită!</p>
<p>Într-adevăr pereche potrivită întru toate; în mândrețe, în tinerețe, în minte, în neam și stare: el era Ion, feciorul lui al de moș Bunea primarul satului, și ea era Mărioara, unica fiică a d-lui Thimotei Murgureanul, învățătorul satului. El get-beget coada vacii, sătean localnic din moși-strămoși, copil al muntelui și fiu al izvoarelor și ea mlădiță din marea tulpină din care se trage tot neamul românesc, adică copilă a Ardealului, al cărui părinte văzuse lumina zilei în marginea Sibiului, în satul Rășinari, și care trecuse dincoa atras de acel magnet ce trage orice râuleț spre matca sa cea mare și lată.</p>
<p>Ion era stema flăcăilor din sat și Mărioara era florea cea mai alesă din acea grădină cu multe flori drăgălașe. El era vestit prin vrednicia sa și dragostea de muncă și ea prin hărnicia și mintoșia sa.</p>
<p>Primarul de mult pusese ochii pe Mărioara, fata lui moș Dascălu, cum îi zicea el lui Mugureanul, căci cânta și la biserică, fiindcă de toate fetele din sat se legase câtva gurile cele rele, dar pe ea nimeni nu se găsise ca s-o clefetească, nici măcar cel ce o dușmănea.</p>
<p>Dimpotivă, pe ea n-aveau destule cuvinte ca s-o laude, pentru că ea țesea mai bine ca toate, alegea scoarțele și plocaturile cu mai multă dibăcie ca oricare, cosea cu fluturi, arnici și fir mai abitir ca toate suratele, îngrijea de casă și de gospodărie ca o femeie bătrână; mulgea vaca, făcea azimă și gătea bucate de îți era drag să mănânci din mâna ei, și pe lângă toate acestea știa și carte mai cât tatăl său.</p>
<p>Moș Dascălu asemenea nu privea de loc cu ochi răi pe Ion, căci era harnic și dezghețat, servise în armată în artilerie patru ani și când se întorsese acasă ca rezervist era caporal și știa să scrie și să citească.</p>
<p>Aceste simpatii reciproce din partea părinților produseră o apropiere între tineri, care cu timpul crescură până ce pe nesimțite se transformă într-un amor ardinte.</p>
<p>Pe atunci mai nu se mai despărțeau; lucrătoarea după ce gătea bucatele tatălui său și-i ducea merindea la școală de care sta cam departe, ea da dosul pe la alde mama Stanca ca să-i dea mână de ajutor, și după aceea o petrecea până în munte unde Ion făcea șindrile, sau până în albia râului unde Ion ardea var, or până în livezi unde Ion săpa porumbul, ori îngrășa prunii la rădăcină sau cosea fânul, și se grăbea cu ardoare ca să-i aducă și lui de mâncare.</p>
<p>Sărbătoarea, cum se făcea ziulică, Ion venea în bătătura lui al de dascălu, lua pe Mărioara și mergeau la biserică, și pe urmă se ducea la horă și juca tot mereu cu ea, astfel că toate cumetrele din sat care văzu de la o poștă firul de păr înotând într-o sticlă de cerneală, începură să șoptească pe la ureche multe și de toate și să-și alerge gura cum sunt ele învățate.</p>
<p>Bătrânii traseră cu urechea, auziră bârfele și nu le veniră la socoteală, mai cu seamă că știau curățenia relațiilor și a gândurilor tinerilor, și se hotărâră într-o seară ca să curme toate aceste bârfe și să le astupe gura cu un fagure de miere.</p>
<p>Așadar, într-o zi, cam pe la mijlocul postului, cum am zice a doua duminică, alde dascălul chemă la sine pe toți fruntașii satului, mai cu seamă pe cel ce cârtise mai tare, și făcu o logodnă zdravănă cu chef și zaiafet care ținu până noaptea. De a doua zi începură publicațiile la primărie și stropolele de nuntă și cununia se hotărî pentru Duminica Tomei.</p>
<p>Acum dar, tinerii puteau sa joace împreună în voie bună fără să aibă teamă că cumetrele lor vor mai cârti, și bătrânii se uitau și la ei cu drag fără teamă că vor auzi pe la spate vreo gură rea grăind cine știe ce clefetiri.</p>
<p>Pe când Ion și Mărioara tropoiau voios pe bătătură, alde primarul, dascălul, notarul, moș popa și cumătrul, adică hangiul, se cinsteau în isichie într-o cămară ale cărei ferestre dau în bătătură și vorbeau tocmai despre nuntă. Nașul se găsise, d. Aristide arendașul moșiei vecine cu care primarul avusese multe afaceri, ceruse cu stăruință ca să cunune el cu o soră a sa nefiind însurat astă pereche de însurăței; târguielile se făcuseră la un târg ce avusese loc în apropiere în ziua de mucenici; ale ofițerului stării civile erau asemenea gata nu rămânea decât să treacă păresimile ca să purceadă cu D-zeu înainte la Isaia dănțuiește.</p>
<p>Pe când erau astfel adânciți în alcătuirea planului pentru viitor, un tropoit de cal sparse hora în bătătură, precurmă poveștile cu care se desfătau uncheșii și adună pe toată lumea dinaintea porții. Un călăraș venea în goană spre partea locului.</p>
<p>Călărașul este spaima țăranului, deși este și el fiul opincii și muncitor ca și dânșii, supus ca și ei tuturor hangaralelor și străgăninlor; totuși, cum am zis, este spaima semenilor săi, căci el este executorul legilor, prin el se aduce la îndeplinire orice angara împilătoare bietului țăran și trecerea sa prin sat trebuie să fie preludiul vreunei satarale: bir, execuție, zile de lucru, învoieli agricole și alte nevoi. De aceea se sparse hora cum se auzi că vine un călăraș și pieri la toți pofta și voia bună.</p>
<p>Călărașul venea de la primărie, de unde i se spusese unde se afla primarul și i se indicase calea; el cum văzu așa lume multă se opri în loc și, îndreptându-și calul spre trâmba de oameni din pragul porții, scoase din sân o hârtie și zise :</p>
<p>— O poruncă de la zapciu pentru d. primar.</p>
</div>
<div type="chapter" n="4">
<head>IV. Ordinul de concentrare</head>
<p>Auzind zisa călărașului, inimile tinerilor neispitiți care nu pătrund cu mintea decât ce văd înaintea ochilor, se ușurară foarte, dar cei mai pățiți care știau din experiență că primejdiile cele mai mari nu sunt acelea ce se înfățișează deodată, căzură la gânduri, intrară la mare grijă și, ca să afle cu un moment mai curând misteriosul pericol ce se ascundea sub acel plic de hârtie, îl smulse repede din mâna călărașului și, pe când acesta lua drumul și zbura d-acolo mai departe ca să împăneze cât se poate mai curând plasa cu ordinele ce purta, cei mai sprinteni din ei, duse hârtia la primar. Primarul comunei Izvorele, ca cea mai mare parte din magistrații comunelor noastre rurale, nu știa carte. Luând plicul din mâna consătenilor săi, mai întâi se uită la el și apoi îl dete dascălului, zicând:</p>
<p>— Ia vezi d-ta, cuscre, ce mai glăsuiește astă nouă năpastă?</p>
<p>Moș Thimotei luă plicul, și atârnându-și ochelarii pe nas, desfăcu scrisoarea cu oarecare nerăbdare, își aruncă ochii spre ea și tresări și-și schimbă fața îndată ce zări primele linii.</p>
<p>Primarul băga de seamă schimbarea viitorului său cuscru și-l întrebă:</p>
<p>— Ei, ce mai cântă stăpânirea? iar scoate pe oameni la șosele?</p>
<p>Învățătorul nu răspunse nimic, ci se sculă în sus și își urmă lectura cu cea mai mare atenție, tot încet. Vorbă din gură nu scoase, dar mișcarea lăuntrică ce-l zbuciuma era atât de puternică, încât da de față aceea ce se petrecea în sufletul său.</p>
<p>Toți pricepură că procleta de hârtie conține ceva grav, însă nimeni nu putu să ghicească ce?</p>
<p>— Ci ca spune ce e? zise primarul impacient, spune, zău, mai iute, că stau pe ghimpi.</p>
<p>Thimotei nu răspunse, îi făcu numai un semn ca să-l urmeze și ieși din cămară fără să ia seama că notarul și hangiul rămăseseră cu gura căscată și cu ochii codălbiți spre ei.</p>
<p>În tindă, primarul iarăși îi zise:</p>
<p>— Dar ce e? frățico, spune odată.</p>
<p>— Ne-am topit cuscre.</p>
<p>— Vai de mine! m-a destituit? exclamă bietul primar tremurând de frica ce bântuie pe toți primarii satelor noastre, a căror soartă e pusă la dispozitia capriciului cel mai de nimic ciutac de pomojnic de subprefecturi.</p>
<p>— Nu, răspunse dascălul, e altceva, mai groaznic, mai de primejdie.</p>
<p>— Ce spui, frățico! exclamă din nou primarul frângându-și mâinile; mi-a făcut-o zapciul că nu m-am înlesnit să-i dau cele cinci lire ce mi-a cerut, a născocit cine știe ce pâră și m-a dat judecății pentru vini închipuite!</p>
<p>— Nu e nici asta, răspunse dascălul impacientat; haide acasă ca să-ți spun, că e lucru tainic și precum vezi toți se uită la noi și trag cu urechea ca să afle ce e.</p>
<p>Primarul urmă machinal pe viitorul său cuscru până ce ajunse acasă la el și, pe drum, își frământa mintea și-și bătu capul doar să ghicească ce pustia conține acea procletă de hârtie.</p>
<p>În acele minute desigur c-a blestemat unchiașul pe tată-său că l-a trimis cu vitele în munte la pășune pe când era copil și nu l-a mânat la școala înființată de răposatul Alexandru Vodă Ghica ca să învețe carte.</p>
<p>Cum intră înăuntru dascălul închise repede ușa și trase zăvorul de la broască.</p>
<p>— Ei, la naiba! striga primarul neastâmpărat, spune-mi odată, ce e?</p>
<p>— Ce să fie cuscrișorule, răspunse Thimotei căzând zdrobit pe un scaun, ia, belele, nevoi, zăticneală mare; cheamă iarăși oștirea, dorobănțimea și pe reserviști sub steaguri.</p>
<p>— Ti! bată-te să te bată norocul că mult m-ai speriat! exclamă primarul scoțând din piept o respirație lungă de ușurare! Dar mucalit mai ești, vericule, și nu-mi spuneai? adăugase el râzând cu poftă de propria lui spaimă, și eu, ageamiul, te-am luat la serios și n-am priceput că e glumă.</p>
<p>— Glumă ți se pare D-tale asta? întrebă învățătorul cu seriozitate.</p>
<p>— D-apoi cum? Eu zău când te-am auzit întâi am crezut c-au dat tătarii peste noi.</p>
<p>— Mi se pare c-a dat ceva mai rău ca tătarii.</p>
<p>— Ia nu mai fi așa sperios frate, că românul nu-i d-ăia care se îngrozesc de așa de puțin lucru. Nu-i chemarăm și astă toamnă în concentrare și prin mila sfântului îi strânserăm foarte repede? căci românul nu fuge de steag, ci aleargă spre el mai abitir ca la horă?</p>
<p>— Dar nu mă îngrijesc eu de ăia mari.</p>
<p>— Dar de ce? pentru că se vorbește în lume că o să fie război și o să ne batem cu turcii? Ei, și? de ce nu dă D-zeu, căci s-ar duce românul, drăguțul, ca vântul ca să mai moaie cerbicia păgânului care și-a făcut de cap.</p>
<p>— S-ar duce, știu, căci românul nu se teme de primejdie. Ce să se teamă? Uite, eu care sunt cu un picior în groapă tot parcă m-ar împinge inima să pun mâna pe o pușcă și să zbor cu voinicii țării mele la hotare ca să culc la pământ măcar doi-trei neferi.</p>
<p>— Bine, dar atunci ce se face nunta noastră?</p> 
<p>- Ce are a face nunta cu războiul?</p>
<p>— Ce fel ce are a face? Dar bine, măi omule, Ion al nostru nu e și el rezervist? Nu va pleca și el împreună cu ceilalți?</p>
<p>— Că bine zici, cuscre! exclamă bietul primar înmurmurit; și eu nici că nu mă gândeam!</p>
<p>— Vezi, acum înțelegi de ce căzu cerul peste mine îndată ce-mi aruncai ochii pe acea pustie de hârti arz-o focul?</p>
<p>— Ei! dar acum ce ne facem noi?</p>
<p>— De, știu și eu? Nu mă taie capul deloc. </p>
<p>- N-ar fi bine să ne sfătuim cu nevestele?</p>
<p>— Nu strică, la asemenea prilegiuri e bine să auzi cât se poate mai multe păreri.</p>
<p>— Să trimitem după ele.</p>
<p>— Stai locului, căci uite-le că vin.</p>
<p>— Dar nu sunt și copiii.</p>
<p>— Lasă-i pe ei să se mai veselească oleacă, căci mult s-o mai cătrăni în urmă.</p>
</div>
<div type="chapter" n="5">
<head> V. Copila Română</head>
<p>Tinerii, după plecarea călărașului, se prinseră iarăși la horă, și Ion și Maria se puseră din nou pe joc, fără să bage de seamă că părinții lor dăduseră dosul și fugiseră de la cumetrie pe furiș.</p>
<p>Cam peste o oră după retragerea lor, Călin, argatul primarului, veni pe la spatele lui Ion, și cum juca el sprinten și vioi, îl trase încetinel de poalele cămășii ce fâlfâi voioasă împrejurul coapselor lui. Ion întoarse capul și Călin îi făcu un semn ca să se desprindă oleacă, căci avea să-i spună ceva. Din modul cum i se făcuse acest semn și din aerul misterios al mesagerului, tandrul dănțuitor înțelese că nu era de codit și că avea să i se comunice ceva grav, de aceea rugă pe Mărioara să-i îngăduie o clipă și, părăsind dansul, se apropie de Călin și-i zise:</p>
<p>-Ce e?</p>
<p>— Fuga acasă că alde daica Stanca nu știu ce are de plânge într-una și strigă să vii în grabă și fără zăbavă.</p>
<p>— Vai de mine ce o fi având mama? strigă flăcăiandrul frângându-și mâinile.</p>
<p>— Nu știu, că plânge ca o fântână; dă fuga.</p>
<p>Ion nu mai stătu pe gânduri, lăsă locului pe iubita lui să joace în horă fără să-i spună nimic ca să n-o sperie, și se repezi în fuga spre casă.</p>
<p>Mumă-sa îl aștepta în poartă.</p>
<p>Cum îl văzu, bătrâna își șterse iute ochii cu mâneca, și, înecându-și un potop de suspine ce stau în piept gata să dea năvală ca să izbucnească afară, fără să răspundă la îngrijorătoarele întrebări ale fiului său, îl apucă de mână și-l târî înăuntru, dar nu spre casă, ci spre coșarul vitelor.</p>
<p>Intrând acolo și văzând pe Mocanul lui, adică calul său sereap, cu stemă albă în frunte înșelat și închingat, se miră foarte, dar se miră și mai mult când văzu că mumă-sa închide ușa după el și, punându-i în mână o pungă plină cu bani îi zise :</p>
<p>— Ioane maică, na acești bani, încalecă pe Mocan, dă-i pinteni vârtos și du-te fără de preget.</p>
<p>— Unde să mă duc, mamă? întrebă băiatul mirat.</p>
<p>— Unde oi vedea cu ochii măiculiță, dar nu aici în țară, ci dincolo, peste munți, în țara nemțească.</p>
<p>— În țara nemțească? Dar pentru ce? ce să fac acolo?</p>
<p>— Ce te-o lumina D-zeu.</p>
<p>— Zău, nu pricep nimic!</p>
<p>— Nu întârzia, Ioane, maică, dacă mă iubești, dacă nu vrei să pierzi pe Mărioara pentru vecie.</p>
<p>— Dar ce primejdie ne așteaptă, prea sfântă Fecioară?</p>
<p>— Una mare și groaznică.</p>
<p>— Spune-o, spune-o iute ca să știu de ce să mă feresc.</p>
<p>— Când vei fi afară de primejdie vei afla tot.</p>
<p>— O să veniți și D-v. și Mărioara împreună cu mine?</p>
<p>— Noi te vom ajunge mai târziu.</p>
<p>— Daca e așa, să știți că nu mă mișc din loc până ce nu voi afla pricina care vă silește să mă izgoniți așa fără de veste din casa voastră și să mă despărțiți de scumpa mea logodnică.</p>
<p>— Vrei să știi?</p>
<p>— Cu orice preț.</p>
<p>— Atunci află că te cheamă iarăși la miliție, că te pornește spre Dunăre ca să te bați cu turcii, că viața ți-e în primejdie. </p>
<p>— Ei, și? mă credeți nevoinic de a dovedi pe procleții de păgâni?</p>
<p>— Ferească D-zeu, dar Mărioara? cui o lași?</p>
<p>— Cui? D-v și părinților ei până ce mă va învrednici D-zeu ca să mă întorc.</p>
<p>— Dar nu te gândești că nu toți care se duc se mai întorc? nu te gândești că se va topi săraca de frică și de dor când va ști că tu ești în primejdie?</p>
<p>— Ce să-i fac, mamă? s-o topi și ea cum s-or topi toate soțiile și logodnicele de oșteni, dacă așa o fi scrisa.</p>
<p>— Să nu te aud vorbind astfel că o omori și pe ea și pe noi, ci mai bine du-te fără de răgaz, du-te, că întârzii.</p>
<p>— Ia ascultă, mamă, spune-mi adevărat și în frica lui Dumnezeu, ea știe că vreți să mă urniți?</p>
<p>— Da... știe, răspunse îndoielnic mumă-sa.</p>
<p>— Și împărtășește și dânsa părerea D-v?</p>
<p>— Mai e vorbă?</p>
<p>- Și ea vrea ca să plec?</p>
<p>— Negreșit.</p>
<p>— Voi s-aud aceste vorbe din gura ei.</p>
<p>— Trece vremea, maică, trece vremea.</p>
<p>— Nu plec până ce nu voi da ochi cu ea și nu voi auzi vorbă din gura ei.</p>
<p>— Ce fel, fătul meu, mumă-ta are mai puțină trecere ca logodnica ta?</p>
<p>— Nu, mamă, dar ea are să îndure pribegia împreună cu mine, ea are să poarte greutatea ponosului de a fi soția unui mișel.</p>
<p>— Mișel!</p>
<p>— Da, mamă, mișel este tot oșteanul care fuge de sub steag.</p>
<p>— Să trimitem dacă e așa s-o cheme, că nu e vreme de pierdut.</p>
<p>Mărioara băgase de seamă că logodnicul său părăsise locul de joc, și îndată se desprinse din horă și alergă spre casă ca să vadă ce era, astfel că în momentul în care dada Stana deschidea ușa coșarului ca să trimită pe Călin ca s-o cheme, ea intra pe poarta curții.</p>
<p>— Bine c-ai venit, zise Ion ieșindu-i întru întâmpinare.</p>
<p>— Ce e, Ioane? ce s-a întâmplat? de ce ai fugit de la horă? zise Mărioara abia gâfâind căci venise într-o fugă.</p>
<p>— Vin încoace ca să-ți spun, râspunse Ion luând-o de mână și după aceea intră cu ea în casă și, apoi, după ce se văzură singuri într-o cămară din dos, Ion adăugase: era să trimit ca să te cheme.</p>
<p>— Pentru ce?</p>
<p>— Pentru ca să te mai vâd înainte de plecare și să-mi iau râmas bun de la tine.</p>
<p>— Dar bine unde te duci? exclamă ea uimită.</p>
<p>— Unde? D-zeu știe, unde oi vedea cu ochii, îmi iau lumea în cap; ce, tu nu știi?</p>
<p>— De unde vrei să știu? din mijlocul horii și al veseliei vrei să ghicesc că avea să cadă peste capul meu un așa trăsnet Dumnezeiesc?</p>
<p>— Mie mi s-a spus că tu știi...</p>
<p>— Și ai crezut când m-ai văzut că râd și mă zbenguiesc? Se vede că nu știi că tu ești bucuria și veselia mea și că departe de tine viața pentru mine e mai amarnică ca moartea.</p>
<p>— Adevărat, Marioară! Da, trebuie să fie adevărat, căci simt colea în sufletul meu că și pentru mine viața fără de tine ar fi cea mai groaznică povară; și cu toate acestea trebuie să plec cu orice preț.</p>
<p>— Singur?</p>
<p>— Da, singur până una alta.</p>
<p>— Ioane, tu știi că fără tine aș muri și totuși ți-a venit în gând ca să pleci singur?</p>
<p>— Ce să fac, dragă? sunt silit ca să mă despart de tine pentru câteva zile ca să nu ne mai despărțim în toată viața.</p>
<p>— Te desparți pentru câteva zile și vrei să-ți iei lumea în cap și să te duci unde oi vedea cu ochii, cine știe pe ce tărâmuri? Ioane, te rog nu-mi mai vorbi în pilde că-mi străpungi inima cu sute și mii de cuțite.</p>
<p>— Nu te speria, dragă mult iubită, căci nu mă duc așa departe; trec numai munții, mă duc în țara Ardealului, pe la al de unchiul tău.</p>
<p>— Ah! șiretule, cât m-ai speriat! strigă fata reînseninându-se, te duci să-l chemi la nuntă?</p>
<p>— Nu, ci să-l rog să ne îngăduie a face nunta la el.</p>
<p>— Și pentru ce nu aici?</p>
<p>— Pentru că plec d-aici.</p>
<p>— Pleci d-aicea? De la casa ta? Din satul în care te-ai născut?! Poate că oi fi vrând să fugi de mine!</p>
<p>— Oh ! Doamne, ce stai de vorbești mii de puteri omenești n-ar fi în stare să mă despartă de tine dragă sufletul meu.</p>
<p>— Atunci ce e, Doamne sfinte?</p>
<p>— Ei, ce să fie, iar mă cheamă la oaste.</p>
<p>— Și dacă te cheamă?</p>
<p>— Sunt nevoit să plec d-aici, să mă despart de tine cine știe pentru câtă vreme.</p>
<p>— Ei, și? de ce te sperii? ce pe urmă n-o să te întorci ca să nu ne mai despărțim niciodată?</p>
<p>— Nu se știe.</p>
<p>— Dar de ce nu? tu mă sperii, Ioane.</p>
<p>— Se sună, că are să fie război, vărsare de sânge mare.</p>
<p>— Cu cine?</p>
<p>— Cu turcii.</p>
<p>— Și tu vrei să te duci pe sub ascuns spre Ardeal, pe când frații tăi de arme vor merge falnici sub cutele steagului țării spre Dunăre în ajutorul țării tale ce se găsește în primejdie? Cum, dragă Ioane, te-a mușcat șarpele de inimă de a te gândi să fugi de la datorie? De sub steag? Să fii rușinea fraților tăi de arme, consătenilor tăi?! exclamă Mărioara uitându-se țintă în ochii fidanțatului ei...</p>
<p>— Vezi că... îngână Ion lăsând ochii în jos.</p>
<p>— Vezi că ce? pentru ce vrei să pribegești prin țară străină rușinat și dosădit? pentru ce vrei să te arate lumea cu degetul și să zică: uite, soldatul cel fricos?! O! se vede că în pieptul tău nu bate inimă de român.</p>
<p>— În pieptul meu, Marioară! dimpotrivă, în pieptul meu clocotește cea mai aprigă dorință de a-mi vărsa sângele pentru țara mea.</p>
<p>— Atunci ce te silește să mai stai la îndoială? pentru ce vrei să fugi ?</p>
<p>— Dorul tău, draga mea! el mă face să mi se topească inima și să mă gândesc la fapte netrebnice; ce-o să te faci tu, prigorie însetată de dor, departe de mine, fără de care chiar adineaori mi-ai spus că vei muri?</p>
<p>— Ce să mă fac? o să te aștept, hrănindu-mă cu dulcea nădejde de a te revedea odată, plin de slavă și de mândrie și măngâindu-mă cu bucuria ce-mi va pricinui vestea isprăvilor tale.</p>
<p>— Draga mea Marioră! ce frumos grăiești tu!</p>
<p>— Ce ai crezut tu, adăugase Mărioara, din ce în ce mai animată, că eu o să fiu bucuroasă a te îndemna să iei calea fugarilor? ai crezut tu că eu te voi îndemna ca sa fii un codaci? Nu, Ioane, și eu sunt româncă, și în pieptul meu bate, deși sunt femeie, inima strămoșilor noștri. Fiind fugar, rușinea ta va fi și a mea, pe când rămânând aici slava biruitorului care ar încorona fruntea ta ar fi pentru mine coroana cea mai nestemată. Fiind fugar, îți spun drept, mi-ar fi rușine să te numesc bărbatul meu pe când, dacă ai merge la luptă, eu aș îndura toate neajunsurile fără părere de rău. Afară de asta, nu știu câte primejdii vei avea să întâmpini și câte neajunsuri ai să înfrunți, dacă îți vei lua câmpii și vei dosi. N-ai să te mai întorci niciodată în țărișoara ta unde știi că te așteaptă o moarte rușinosă, sau o viață de osândă și mai rușinoasă. N-ai să mai vezi sătișorul în care te-ai născut, râulețul pe marginea căruia ți-ai petrecut anii copilăriei, livezile în care te jucai când erai mic. O să duci dorul grădiniței în care alergai după fluturași, pădurii în care te zbenguiai cu mielușeii tăi, căsuței în care ai fost dezmierdat în brațele părintești.</p>
<p>— Așa e! așa e! răspunse Ion zdrobit.</p>
<p>— Când vei vedea de dincolo de hotare munții țării tale care-și scaldă frunțile în slava norilor, bravii lor cei înalți și paltinii lor cei falnici, sufletul ți se va umple de jale și suspinând amarnic te vei topi de dorul țării tale.</p>
<p>— Oh! așa, așa.... replică Ion cărând pe o laviță cu capul între mâini.</p>
<p>— O păsărică de vei vedea-o venind despre partea locului, inima îți va tresări, o adiere de vântișor venind dincoace de te va face să-ți tresalte pieptul și să ți se umple sufletul de aprigul dor.</p>
<p>— Oh! da! da.</p>
<p>— Pe urmă o să înceapă a-ți fi rușine de numele de român, o să fii muncit de chinurile aducerii aminte și când vei auzi rostindu-se din întâmplare numele de mișel, o să tresari și o să te roșești până în albul ochilor.</p>
<p>— Oh! așa e, ai dreptate, strigă Ion sărind în sus și începând să se plimbe agitat prin cămară; așa ne vorbea astă iarnă la cazarmă d. căpitan; dar tu, Mărioră, de unde știi toate acestea? de unde ai furat darul de a robi sufletul împreună cu inima? cine te-a învățat de a zugrăvi cu vopseli așa de vii niște icoane atât de firești și adevărate și de a întoarce pe omul rătăcit spre calea datoriilor?</p>
<p>— Tata m-a învățat să știu care sunt datoriile omului pe pământ chiar din ziua când mi-a pus întâia oară cartea în mână.</p>
<p>- Binecuvântat fie acel fericit părinte care știe să-și crească astfel copiii și să le insufle asemenea înalte simțiri. Nu mai fug, Mărioaro, nu mai doresc, mi-e rușine chiar că m-am gândit o clipă la aceasta. Mă duc la război, chiar astăzi plec acolo unde mă cheamă țara și datoria și pe urmă... întâmple-se ce s-o întâmpla.</p>
<p>- Așa, Ioane, tu vei pleca la bătălie, vei zbura din biruință în biruință, vei goni pe turci până la Mărul Roșu gândindu-te că la întoarcere vei găsi o ființă care să-ți răsplătească vitejia cu dragostea și viața sa și, în lipsa ta, eu voi vedea de casă și de toată agoniseala noastră și seara voi citi unchiașilor pe prispă isprăvile vitejilor noștri până ce vei veni tu ca să ni le povestești singur pe vatră la gura sobei.</p>
<p>- Da, da, așa!...</p>
<p>- Tu, pe câmpul de cinste, vei culege roadele buruitorilor, eu, colea, acasă, voi culege roadele pământului, astfel că la întoarcere vei găsi toate în celar.</p>
<p>- Și împreună cu ele o nevestică tânără și sprintenă.</p>
<p>- Mândră de bărbățelul ei, da, și pe urmă vom duce o viață lungă și fericită, fălindu-ne de numele ce purtăm și de vrednicia ce am arătat.</p>
<p>- Așa, Mărioară, dar dacă voi muri?</p>
<p>- Dumnezeu va avea milă de mine și mă va lua cu o zi mai înainte de moartea ta și ne va împreuna în ceruri ca să fim asemenea fericiți și cu sufletele împăcate că ne-am împlinit datoria și siguri că numele nostru va fi rostit cu cinste și respect.</p>
<p>- Ah! Mărioară, strigă Ion entuziasmat, ce bine știi tu să vorbești! Tu ești în stare să insufli animozie în inima celui mai codaș și să faci om de ispravă pe cel mai nemernic!</p>
<p>- Iubesc, Ioane, și voiesc ca logodnicul meu să fie vrednic de dragostea mea, iată întreaga mea știință. Acum mai vrei să fugi?</p>
<p>- Nu, dimpotrivă, mi-e ciudă că m-am gândit o clipă măcar. Ducă-se naibii acești bani ispititori, adăugase el aruncând cât colo punga ce-i dăduse mumă-sa; atingerea lor mă arde și vederea lor mă face să mă rușinez. Nu mai fug măcar de m-ar tăia turcii bucățele.</p>
<p>— Nu te va tăia nimeni, ci, dimpotrivă, tu-i vei tăia pe ei, și până atunci logodnica ta și noi toți te vom săruta cu drag și-ți vom zice: mergi voios la bătălie, căci D-zeu e cu cei viteji și inimoși, zise de la spate o voce bărbătească întretăiată de suspine.</p>
<p>Întorcându-se, tinerii văzură în prag pe cei doi moșnegi: pe dascălul și pe primar. Dascălul fu acela ce vorbise, primarul nu putuse scoate grai din gură, ci, suspinând într-una de înduioșare, strângea la piept pe amândoi copiii săi.</p>
<p>După ce se potoli primul transport, îl apucă repede de mână și, trăgându-i după sine, le zise:</p>
<p>- Veniți încoace că știu eu ce fac.</p>
</div>
<div type="chapter" n="6">
<head>VI. Revolta în sat.</head>
<p>Este știut că sluga e urechea casei; ea este ființa nutrită și plătită numai ca să spioneze pe stăpân și când omul are mai multă nevoie de discreție să-l dea târgului. Sluga cea mai credincioasă nu poate scăpa de periculoasa patimă a curiozității și de cealaltă patimă, și mai periculoasă, a mâncărimii de limbă. Îndată ce simte că se petrece ceva extraordinar în casa stăpânilor, ea pune urechea la pândă, prinde un secret, îl împodobește cu fel de fel de invenții de ale sale, dacă îl prinde întreg, și-l completează cu fructele imaginației sale dacă află numai părți din el; după aceea începe să-l împrăștie, ce e drept, cu precauție și jurăminte de discreție, la urechile celor mai siguri amici, dar astfel ca în cel mai scurt timp posibil să-l afle toată lumea.</p>
<p>Călin era un argat credincios crescut de mic în casa primarului, el iubea pe stăpânii săi, cum poate să iubească o slugă pe un stăpân, dar era slugă. El cum văzu pe primar și pe dascăl că discută închiși în casă îngrijorați, intră la bănuială că se petrecea ceva extraordinar și începu să tragă cu urechea; când se văzu trimis să cheme pe Ion nu mai avu nicio îndoială, ci se puse la pândă ca să asculte, și după ce văzu pe gazda casei că se închide cu fiul său în coșiar plângând și frăngându-și mâinile, se dete pe la spatele casei, lipi urechea de o ferestruie astupată cu țiplă, și nu se lăsă până ce nu află adevărul. De aici încolo să te ții, pârleo!.</p>
<p>După ce află adevărul, se întoarse la cumetrie și într-o clipă se văzu înconjurat de o spuză de oameni pe care începuse să-i intrige dispariția-furișată a primarului și a dascălului urmată de a femeilor și, în fine, de a lui Ion și a Mariei. Toți din toate părțile începură a-l întreba despre ceea ce s-a întâmplat, însă el nu găsi că era faptă de slugă credinciosă de a spune în vileag la toată lurnea tainele stăpânilor, ci chemă la o parte pe alde neică Grăilă vestit în sat că păstreză de joi până mai apoi tainele încredințate, și lui îi spuse la ureche tot ce a putut afla, între care și preparativele de fugă ale lui Ion, jurându-i și legându-l cum e mai rău să nu spună la nimeni nimic.</p>
<p>Neica Grăilă se ținu foarte mult de cuvânt, dar nu putu să fie atât de câinos de a ascunde secretele și de fratele său de cruce alde Badea Scotocilă, ci-l mușcă șarpele de inimă și-i spuse și lui ce auzise de la Călin, jurându-i însă și el de a ține lucrul secret. Scotocilă se ținu așa de bine de cuvânt încât secretul, într-o jumătate de oră, fu știut de toți oamenii de la cumetrie care și-l șoptea la ureche de la unul până la altul sub prestare de jurământ.</p>
<p>Este știut că vorba, când merge din om în om, mai cu seamă pe furiș, crește și se denaturează până ce incidentele cele mai simple devin crime monstruoase. Așa se întâmplă și cu secretul lui Călin. Preparativele din casa primarului se transformară din gură în gură în niște urziri criminale care aveau de scop să dea de gât pe toată lumea și să scape numai pe fiul lui.</p>
<p>Nu era vorba mai mult sau mai puțin decât de o combinare monstruoasă de a vinde pe toți conscrișii militari din satul Izvoarelor unor emisari secreți ai turcilor spre a-i da de a dreptul pierzării ca cu chipul acesta păgânii să nimicească în detaliu puterea oștilor românești, de care ar fi avut să se teamă când l-ar fi văzut pâlc la un loc.</p>
<p>Junii rezerviști din armata permanentă, soldații și rezerviștii din armata teritorială, dorobanți și călărași câți se aflară la cumetrie părăsiră hora unii câte unii urmați de părinții și de rudele lor; ceilalți tineri văzând că pleacă fârtații lor mai înainte de vreme părăsiră și ei cumetria înainte de a însera, și cu toții se împrăștiară prin sat ca să răspândească pretutindeni vorba că primarul și dascălul vindeau tinerimea satului la păgâni.</p>
<p>Această știre monstruoasă ridică tot satul în picioare.</p>
<p>Niciunul din conscriși nu simți părere de rău, căci iar erau chemați sub steag, nici nu se gândise ca să se codească, căci deja erau deprinși cu desele concentrări de mai înainte, și ofițerii ce-i comanda avusese grijă de a le descrie cu culori vii, onoarea si aureola ce înconjoară pe soldat când își servea țara, cu credință și devotament și de a le enumera recompensele ce-i aștepta când vor scăpa cu brațul lor țara din primejdie. Pe lângă aceasta ei știau cât de rușinoasă și de criminală este deșertarea, și ce pedepse așteaptă pe cel ce ar fi ispitit să comită asemenea greșeală și niciunul nu se gândi d-a înfrunta asemenea pedepse dezonorătoare, dar toți fură cuprinși de indignare și de ciudă de a se vedea vânduți ca vitele de către primar care pe el îl trimitea în foc și pe fiul său vrea să-l facă scăpat.</p>
<p>Românul nostru este din fire bun și supus legilor; lui îi place să îndeplinească și să suporte cele mai mari greutăți, dar cu o condiție: toți ca unul, cel mai mare să dea celor mai mici exemplu de supunere. Născut și crescut sub dominația boierilor și a sateliților lor, țăranul român este deprins cu distincția claselor și mai nu cârtește când asupreala vine de la acele ființe făcute ca să domine; asemeni nu-i prinde mirare și dă din umeri fără să zică nimic când nedreptatea le vine de la lipitorile lor, adică de la zapcii, pomojnici, notari, perceptori, arendași, isprămnicei etc, dar când se întâmplă să-l asuprească fratele său, consăteanul său, alesul său, acela ce a îndurat amarul împreună cu dânsul până ce el l-a făcut primar, atunci mâhnirea sa nu mai are margini și de multe ori indignarea ajunge până la revoltă.</p>
<p>Presupusa procedare a primarului ridică în picioare satul Izvoarele și scoase din fire până și pe cel mai raționabil dintre săteni, care, deși nu dăduse crezare tuturor vorbelor ce circulau prin sat, căci nu le veneau lor a crede că poate să existe român capabil de a vinde pe frații săi, totuși, însă, luară în serios încercarea magistratului lor de a face scăpat pe fiul său de soarta comună și se indginară de asemenea hotărâre.</p>
<p>Așadar, pe când acei pe care-i privea direct ordinul primit de primar se duseseră pe acasă să-și viziteze uniforma, să-și curețe puștile și săbiile, să-și coasă nasturii și ceaprazurile, să-și ia rămas-bun de la prieteni și de la drăguțe cărora deja începuse a li se roși ochii de plâns, și să pună pe foc pe părinți spre a le încropi ceva de cheltuială, ceilalți, adică cei mai maturi și mai tineri începură să se grupeze pâlcuri, pâlcuri pe liniile satului și să chibzuiască asupra măsurilor ce trebuiau luate ca să împiedice o asemenea nedreptate și să pedepsească după cuviință pe cei vinovați.</p>
<p>— Haide să mergem să-i luăm calul ce văzui bătând din picioare pe bătătură înșelat și închingat gata de plecare, și să ne punem la pândă ca să nu poată fugi, zise unul.</p>
<p>— Ba să dăm buzna înăuntru, să-l răpim din casă și să nu-l slăbim dintre noi până nu vom duce la regiment, zise altul.</p>
<p>— Să înconjurăm satul din toate părțile și un călăreț să dea o raită până la zapciu ca să vină cu dorobanți să-l ridice, zise al treilea.</p>
<p>— Ba mai bine să mergem să-i dăm foc casei și tot avutului lui, ca să se învețe minte altă dată de a ne băga numai pe noi în foc și el să scape viu și nevătămat, zise al patrulea.</p>
<p>— Așa, așa, să dăm foc casei și șirelor de fân, din arman, strigă toată mulțimea agitându-se ca o mare înfuriată.</p>
<p>Îndată ce luă astă teribilă rezoluție, puhoiul de oameni revoltați se năpusti ca un torent spre casa primarului scoțând un zgomot asurzitor.</p>
</div>
<div type="chapter" n="7">
<head>VII. În biserică</head>
<p>Casa primarului era în partea opusă locului ce servise drept focar al revoltei, cam în apropiere de biserică, astfel că vârtejul de răsculați trebuia să treacă pe dinaintea sfântului lăcaș spre a putea ajunge la ținta dorințelor lor.</p>
<p>Românul este religios fără a fi bigot sau fanatic; el nu trece pe dinaintea casei Domnului fără a-și scoate căciula din cap și a se arma cu semnul sfintei cruci, fie oricât de preocupat sau de supărat, astfel răzvrătiții noștri, cu toată furia de care erau cuprinși, nu putură să treacă pe dinaintea bisericii fără să-și facă datoria de creștini.</p>
<p>Ajungând în dreptul sfântului lăcaș, ei își mai domoliră mersul, împuținară zgomotul, își scoaseră căciulile și începură să se închine. Însă când fură înaintea ușii se opriră în loc cuprinși de mirare și începură să se uite unii la alții încremeniți. Ușa bisericii era deschisă și în fundul el licărea lumina mai multor făclii pe care o mărea crepuscula nopții ce deja începuse a se întinde peste suprafața pământului.</p>
<p>— Dar ce să fie asta? întrebă unul dintre cei mai tineri, uitându-se în interiorul bisericii; ce caută moș popa în biserică la asemenea ceas?</p>
<p>— Cine știe? răspunse altul mai în vârstă; o fi îngrijind pe cineva.</p>
<p>— Nu se poate, replică cel dintâi; n-auzi că citește și cântă?</p>
<p>— O fi citind cuiva vreun acatist.</p>
<p>— Cu atâta lumină? Trebuie să fie altceva.</p>
<p>— Ce poate să fie?</p>
<p>— De! Știu și eu?</p>
<p>— Ei, și ce ne pasă? obiectă un al treilea; ia să ne vedem noi de drum, să lăsăm pe moș popa să-și vadă de patrafirul lui, și ca să nu ne scape hoțomanul din mână.</p>
<p>— Mie mi se pare că zăresc în mijlocul bisericii o liformă de soldat, observă un al patrulea, băgând capul pe ușa bisericii.</p>
<p>— Și eu parcă parcă aud molifte de cununie, adăugase un altul.</p>
<p>— Ce cununie te-a găsit, măi, în postul Paștilor? exclamară mai mulți deodată.</p>
<p>— Na, auzi, cununăse robul lui D-zeu...</p>
<p>— Bine zici, bine zici; replicară mai multe voci.</p>
<p>- Ia să vedem ce e, adăugaseră alții.</p>
<p>Pronunțând aceste cuvinte, revoltații intrară în biserică unul câte unul cu căciulile în mână și, cum făceau câțiva pași, rămâneau în loc împietriți și înduioșați de neașteptatul spectacol ce se desfășura înaintea ochilor lor. În mijlocul bisericii care era goală și abia luminată de câteva candele și de patru făclii, din care două erau puse în sfeșnice, se afla o grupă de oameni care înconjurau o măsuță modestă. După ce se deprinseră cu întunericul, neașteptații musafiri zăriră înmărmuriți de surpriză pe Ion îmbrăcat în uniformă de artilerist alături de Mărioara gătită și înzăvonită ca o mireasă, amândoi cu cununiile pe cap și, lângă ei, de o parte primarul și de alta dăscăliță ținându-le la spate două făclioare aprinse. Moș popa sta în fața lor și le citea rugăciunile, iar dincolo de masă dascălul își îndeplinea oficiul său de cântăreț.</p>
<p>Țăranii, văzând acest spectacol, pe care întunericul și tăcerea nopții îl făcea și mai impozant, rămaseră în loc ca niște stane de piatră fără să se mai gândească de a pleca să-și pună în executare planul lor cel înfiorător.</p>
<p>Îndată după sosirea lor, grupele începură să se miște și dascălul să cânte Isaia dănțuiește. Ioan, întorcându-se cu spatele spre altar, zări mulțimea care sta ca niște statui la ușa bisericii și văzându-i își ridică în sus fruntea cu mândrie, și un fel de aureolă străluci în jurul figurii sale și buzele sale se contractară ca cum ar fi vrut să le zică la toți:</p>
<p>— Vedeți-mă, eu v-am întrecut; sunt mai gata ca toți.</p>
<p>Mărioara, ca cum l-ar fi înțeles și ar fi ghicit ce zăcuse în inimele lor, le aruncă o privire înfruntătoare, și ei, ca cum ar fi împărtășit sentimentele ei, lăsară ochii în jos rușinați.</p>
<p>— Vezi, mă, ce era să facem! murmură unul din țărani la urechea altuia.</p>
<p>— St! taci, urma alege, răspunse acela care era mai îndârjit din toți.</p>
<p>După ce nuntașii ocoliră măsuța și se săvârși tot șeartul cununiei, preotul binecuvântă pe noii căsătoriți și apoi, adresându-se către neașteptații martori, le vorbi în chipul următor: </p>
<p>— Să mă iertați, fiilor, că am săvârșit o cununie în sfântul și marele post, împotriva rostirii canoanelor, căci după cum nădăjduiesc, D-zeu mă va ierta, fiindcă în numele său am lucrat. Acest tânăr era logodit și n-aștepta decât dezlegarea păresimelor ca să se cunune. A venit însă poruncă ca să plece; el este oștean și trebuie să lase tată, mamă, casă, tot și să se supună poruncii domnești. Este chemat să meargă la război și D-zeu știe dacă se va mai întoarce. El însă își iubește logodnica și logodnica îl iubește pe el și au voit ca înainte de plecare să fie legați prin nodurile sfintei căsătorii. Ce trebuia să fac eu? ca să amân era peste putință, nefiind prilej de întârziere. Mi-am luat răspunderea asupră-mi, l-am cununat după ce s-a făcut la primărie formele civile și mâine alerg la Mitropolie să cad la picioarele înalt Prea Sfinției Sale ca să dobândesc binecuvântarea Sa. Acolo nădăjduiesc că în luminata înțelepciune a luminătorilor Bisericii nu voi întâmpina învinovățire pentru fapta ce am făcut. Aștept să aud acuși din gura dv. dacă am făcut bine sau rău.</p>
<p>— Bine, D-zeu să-ți dea bine, exclamară toți asistenții înduioșați.</p>
<p>— Amin, răspunse preotul: asemenea și vouă, copiii mei, D-zeu să vă dea bine, fericire și sănătate; cei ce plecați să vă întoarceți sănătoși și plini de slava biruinței și cei ce rămâneți să vă siliți a ajutora pe cei ce se duc ca să nu le pară rău niciodată că au plecat pentru mântuirea țării lor.</p>
<p>— Jurăm că așa vom face, strigară toți în cor.</p>
<p>A descrie înduioșarea și entuziasmul ce inspiră asistenților acest exemplu atât de neașteptat este cu neputință. Zidurile bisericii s-au cutremurat de strigătele lor de bucurie și geamurile ferestrelor zornăiau de puternicul ecou ce producea nesfârșitele lor urări. Furia răzbunării se transformase într-un avânt de fericire; Ion fu îmbrățișat și sărutat de toți consătenii mari și mici, tatăl său și socrul său plângeau de bucurie în brațele confraților lor care nu mai sfârșiau cu felicitările, și Mărioara, autoarea acestui fericit eveniment, tremura cuprinsă de emoție, și, lăcrimând, strângea mâna soțului său și-i șoptea la ureche:</p>
<p>— Vezi, Ioane, ce roade culege acela ce seamănă fapta cea bună.</p>
<p>În noaptea aceea casa primarului care era să strălucească în prada sinistrelor flăcări ale incendiului strălucea de nenumăratele lumânări ce arseră în toate casele până la ziuă, și zgomotul fatal al nenorocirii compus din țipete de disperare și văietări de durere se schimbase în cântece de bucurie și chiuituri de veselie.</p>
<p>Toți care se desfătaseră ziua la cumetria hangiului, se desfătară noaptea la nunta feciorului primarului.</p>
</div>
<div type="chapter" n="8">
<head>VIII. Plecarea rezervelor.</head>
<p>Exemplul lui Ion produse un rezultat foarte fericit; entuziasmul înflăcăra toate inimile, emulațiunea se sădi în toate sufletele și toată suflarea romanească fu cuprinsă de un așa mare avânt, încât în tot plaiul nu se găsi un singur oștean lipsă la apel. </p>
<p>A doua zi, luni, fu ziua destinată pentru plecare, căci în ordin se zicea: cel mult în două zeci și patru de ore toți să fie concentrați la sub-prefecturi. Ei fură gata de plecare în douăsprezece ore!</p>
<p>Mumele se sculară dis-de-dimineață și stropoliră d-ale mâncării: asime calde, fierturică și altele cu care să-și prindă inima acei ce plecați într-o lungă călătorie. Nevestele îndesau în desagele oamenilor lor tot ce aveau de trebuință: premeneli, haine calde, ciorapi buni și alte mărunțișuri; și surorile dau din coate ca să dea mână de ajutor tuturor ca frățiorii lor departe de casa părintească să nu ducă lipsă de nimic. </p>
<p>Lacrimi curgeau din toți ochii; și din ochii acelor ce stropoleau și din ai acelor ce vedeau acele preparații, căci inima le spunea la toți că mulți din cei ce plecați n-aveau să se mai întoarcă înapoi. Mumele mai cu seamă și soțiile transformaseră ochii în izvoare de lacrimi.</p>
<p>Pe când soarele era de o suliță pe cer, cei ce jucaseră și se înveseliseră toată noaptea ieșiră din case sprinteni și vioi ca și cum ar fi dormit de cu seară până dimineața și se concentrară în fața primăriei până să se adune toți. Ion era în fruntea lor, Ion care de cu seară fusese mire, Ion care nu dormise toată noaptea ca să-și mulțumească oaspeții, Ion care se căsătorise cu o ființă iubită, se despărțea de ea fără să depună pe frumoasa sa frunte măcar un sărutat.</p>
<p>Pe la zece ore un țipăt general, un sfâșietor concert de plânsuri izbucni din toate piepturile și un noian de lacrimi țâșni din toți ochii; convoiul se puse în mișcare, ieși din sat și femeile îl însoți plângând și jeluindu-se ca cum ar fi urmat convoiul unui mort! Câți din ei nu erau logodnicii morții!</p>
<p>La o distanță bunicică, de sat, la răscrucea drumurilor, se petrecu o scenă și mai sfâșietoare: cruda despărțire; bărbații și bătrânii colilie plângeau ca femeile și femeile făceau să lăcrimeze lemnele și pietrele. Din toate cea mai puțin zgomotoasă, dar a cărei fizionomie exprima durerea cea mai sfâșietoare, era Mărioara! Ea, în acea oră solemnă, pe când bărbatul său plângea cu hohote cu capul lipit de sânul ei, îi cuprinse capul în brațe, îl strânse cu convulsiune la piept, îl sărută de mii de ori: pe păr, pe frunte, pe ochi, pe obraji și după aceea îl respinse binișor zicându-i:</p>
<p>— Haide, frate, du-te, fă-ți datoria și întoarce-te sănătos.</p>
<p>După aceea, îl mai strânse o dată la piept, se razimă de trunchiul unui copac din marginea drumului ca să nu cadă, stătu acolo nemișcată până dispăru tot convoiul dinaintea ochilor și apoi căzu jos fără de simțire ca cum ar fi fost trăsnită. Când se deșteptă se găsi lungită într-un pat în casa socrilor săi și cei plecați erau departe!...</p>
<p>Să urmăm pe aceia ce duceau cu dânșii gloria României și norocul ei.</p>
<p>Plecară din Izvoare zece oșteni: trei rezerviști, cinci dorobanți și doi călărași și până la tactul sub-prefecturii se făcură șaptezeci și cinci! Curgeau după plaiuri voinicii cum curg pâraiele din munți după o ploaie și veneau din deal spre vale cetele de viteji precum vin primăvara apele cele mari.</p>
<p>Ecoul acum numai repeta acele sfâșietoare sunete de jale ce umpluseră aerul în momentul de despărțire, ci ca tămâia dreptului se ridicară spre cer armonioase cântece de vitejie care făceau să zburde în piept inima românului. Pierise de pe fața lor acea întristare dureroasă care le zdrobea inima și le umplea ochii de lacrimi, și figurile lor se învioraseră de o bucurie, de o fericire, de o nobilă mândrie, căci ei erau să fie aleși între aleși care să dezgroape din mormânt faima bravurii strămoșești și să dovedească lumii că românul a fost, este și va fi viteaz.</p>
<p>Ah! cât erau de frumoși la lumina acestei flăcări cerești care le înviora fețele românașii noștri! Ți-era drag să-i vezi, ți-era drag să-i auzi, ți-era drag să-i admiri!</p>
<p>Când ajunse la tact se înserase, frigul se întețise, dar acei ce veniseră pe drum cântând, îndată ce se uniră cu frații lor care veniseră pe jghiaburile altor râuri, se puseră a-și odihni prin joc osteneala drumului. Ce să le faci? zi-le români și lasă-i în pace.</p>
<p>La subprefectură, cetele se numărau cu zecimile, iar la prefectură cu sutimele, astfel că pe stradele orașelor nu vedeai altceva decât chipiuri și căciuli, soldați de cazarme și sprinteni curcănași. A-i adăposti pe toți în cazarmele stăpânirii era cu neputință, căci erau ca frunza și ca iarba; a-i culca sub bolta cerească iar nu se putea din cauză că era luna lui martie și crivățul încă nu-și părăsise scaunul domniei; autoritatea fu, dar, nevoită să facă apel la bunăvoința orășenilor și aceștia primiră pe frații lor cu brațele deschise, și bogatul se întrecu cu săracul de a ospăta cât se poate mai bine pe aceia ce mergeau să reînalțe la vechia sa splendoare gloriosul nume de român.</p>
<p>Numai străinii, și nu toți, ci numai o parte din străini, făcură excepție, adică acei care sunt mai de mult stabiliți în țara noastră, acei au făcut averi mărețe în țara noastră, s-au amestecat până la oarecare punct cu sângele nostru, luând în căsătorie multe din fiicele noastre, numai o parte din acei străini care se pretind a fi uniți cu noi prin afinitate de religie și aspirații, numai conaționalii acelora ce au stat cu arma la picior cât a ținut războiul emancipării popoarelor, și pe urmă, după pace, s-au ridicat cu cele mai mari pretenții, și acum amenința de a tulbura din nou liniștea publică cu zgomotul strigătelor lor, numai ei au închis ușa olteanului român, imitând în neospitalitate pe evrei, deși născuți, crescuți și îmbogățiți în România. Dintr-aceștia mulți, deși de mult pierduse calitatea de străini, au alergat să se facă din nou sudiți și au năruit pe la consuli ca să dea afară din casa lor pe aceia ce mergeau să apere țara în care erau el stabiliți împreună cu propria lor avere.</p>
<p>Astă purtare din partea acelor străini neospitalieri va rămâne în veci pe numele lor ca o pată ce nu se va putea șterge cât va trece apă pe Dunăre, și ori de câte ori românul își va aduce aminte va zice: Acești oameni frați sunt cu noi la câștiguri și zaifeturi, dar la nevoie ei fug și se leapădă de noi ca Adam de rai.</p>
</div>
<div type="chapter" n="9">
<head>IX. În jurul Olteniței</head>
<p>Într-o seară întunecoasă și fără de lună, cam pe la începutul lunii lui iunie, se zărea pe o câmpie nemărginită licărirea unor nenumărate vâlvătăi de focuri, care, văzându-se din depărtare împrăștiate pe neagra pânză a pajiștei, semănau întocmai ca o miriadă de stele împrăștiate pe un orizont întunecos.</p>
<p>De departe acea câmpie părea a fi mută, dar nu potolită, căci în raza acelor palide lumini, se vedea ceva mișcând, ceva ca niște ființe fantastice, lungi, diafane, mereu agitate, dar neproducând niciun zgomot, întocmai ca acele cortegii de zmei și spectri de care sunt pline basmele noastre și poveștile lui Hofmann.</p>
<p>Spectatorul înmărmurit și înspăimântat de acea priveliște, dacă ar fi stat câtva timp în loc contemplând acest tablou măreț și înfiorător, i s-ar fi izbit urechile fără de veste de un zgomot mare și neașteptat, de sunetul unei famfare războinice, care semăna întocmai cu semnalul deșteptării morților la ultima judecată, și ar fi văzut, îndată după acest sunet, că umbrele s-au pus într-o mișcare îndoit mai agitată, siluetele au început să alerge de colo până colo, ca și cum ar fi vrut să tragă un dans de strigoi, și spectri s-au înmulțit ca și cum ar fi ieșit din pământ și au început a se grupa pâlcuri pâlcuri.</p>
<p>Dacă însă curiosul spectator ar fi avut curaj să mai facă câțiva pași și să se apropie de acea lume de umbre, ar fi văzut mai întâi pământul acoperit cu o mulțime de mușuroaie așezate în linie, întocmai ca mormintele într-un cimitir, cu deosebire numai că mușuroaiele de aici, la lumina produsă de reflectul focurilor, se vedeau că erau albe; după aceea ar fi auzit un zgomot ce semăna întocmai cu murmurul ce se aude de la gura unui stup de albine, și, în fine, apropiindu-se și mai mult, ar fi distins sunete de voci omenești și s-ar fi convins că se afla într-un lagăr militar.</p>
<p>Într-adevăr, așa era, acea mișiună care din depărtare avea un aspect atât de fantastic, era un lagăr românesc, un bivuac situat pe marginea Dunării, pe câmpia dintre orașul Oltenița și Oltenița veche care se află mărginită la miază-noapte și răsărit de malurile Argeșului ce se vărsă în Dunăre aproape de Oltenița, spre apus de balta Grecilor, și la miază-zi de Dunăre.</p>
<p>Bătrânul râu nu mai era falnica Dunăre de altădată, pe care o spinteca ziua și noaptea puternicele și ascuțitele piepturi ale sutimelor de vapoare și probele ce se luptau mugind cu tulburele unde ale bătrânului râu. Pe latele sale spate nu se mai legănau alene înaltele corăbii împodobite cu zecimi de pânze, nici nu mai zburau ca niște păsărele cochetele caice împestrițate cu felurite colori. Acum ea era mută, tăcută, posomorâtă, pustie!</p>
<p>Acum nu se mai vedea pe întinsa pânză a apelor sale nimic! Nici chiar pasărea de apă ce-și căuta nutrimentul, urmărind bastimentele ca să culeagă firimiturile ce cădeau din ele, căci biciul lui D-zeu e războiul, băgase spaima în toate manifestațiile vieții din acele locuri.</p>
<p>Apa era tăcută, dar nu și uscatul; orașul vecin era plin de soldați și fugari de dincolo, malurile Dunării erau presărate cu baterii protejate de lucrări de artă făcute din pământ și lemne, și câmpiile erau semănate cu corturi, în care se adăpostea un regiment de infanterie, unul de dorobanți și două escadroane de călărași din a patra diviziune activă comandată de generalul Manu, căruia i se încredințase misiunea de a apăra Oltenița și de a bombarda Turtucaia.</p>
<p>Artileria era stabilită chiar pe malul Dunării; gârlița Muierea o despărțea de lagăr.</p>
<p>Într-acest lagăr și pe malul Dunării, erau multe din cunoștințele noastre pe care le lăsasem pe drumul cel mare ducându-se să se înșiruie sub cutele steagului lor.</p>
<p>De atunci și până acum, multe lucruri se petrecuseră!</p>
<p>Războiul începuse; rușii intraseră în țară cu consimțămăntul nostru, România ieșise din neutralitate, fiind silită de provocațiunile nejustificate ale turcilor, și tunul strănepoților lui Traian deja rupsese din bateriele Calafatului legătura care-i ținea atașați de imperiul semilunii.</p>
<p>Voinicii noștri se înarmaseră în grabă și cu un entuziasm demn de neamul din care se trage, și zburaseră cu arma la mână, spre hotare. Până să ajungă el acolo, păgânul semăna moartea și pustiirea pe la marginile țării. Jafurile se succedau unul după altul. Tătarii, cerchezii și bașibuzucii treceau Dunărea și jefuiau și ucideau fără de teamă de pedeapsă; abia însă se iviră falangele române și trufia dușmanului mușcă țărâna și zecimi de mii de păgâni rămaseră dincolo nemișcați, puși în respect de câteva mii de aprigi curcănași.</p>
<p>Giurgiul și Oltenița fură cele mai amenințate ca unele ce erau porțile prin care puteau să intre dușmanii în București. La Giurgiu și la Oltenița fură trimise forțe considerabile până să sosească grosul armatelor ruse cărora le era să fie încredințată operațiunea de dincoace de Olt. La Giurgiu, fu trimisă parte din diviziunea III, și la Oltenița parte din a IV-a. Între aceștia din urmă se prenumăra Ion, artileristul de la Izvoare, și mulți din consătenii săi.</p>
<p>Bravii noștri! deja mirosise iarba de pușcă și simțise beția luptei; oștenii români deja intraseră în foc și deja văzuseră sânge curgând; mai cu seamă Ion.</p>
<p>Cum sosise la Oltenița pe la sfârșitul lui aprilie, bateria sa se așeză în marginea Olteniței în locul ce se numește Carantina Veche și puse în poziție în dreptul Turtucaiei șase tunuri de calibru opt. Într-o noapte, bateria fu așezată și întărită cu bastioane de pământ și gard și a doua zi, adică, la 28 aprilie, fu gata.</p>
<p>Când răsări soarele într-acea zi, turcii rămaseră cuprinși de mirare văzând lucind guri de tun acolo unde proiectaseră ei ca într-o noapte să năvălească fără de veste, să treacă tot orașul sub foc, și de acolo să pornească spre București semănând în cale moartea și pustiirea.</p>
<p>Deocamdată nu crezură ochilor și instrumentelor optice ce comandanții lor țineau în mână, și se crezură jucăria unor năluciri, fiindcă după raporturile spionilor lor, rușii erau încă în Moldova, și românii fugiseră spre munți, necutezând să se măsoare cu nizamii marelui padișah; dar după ce evidența le sări în ochi și recunoscură uniforma română, se hotărâră să sperie pe îndrăzneții rebeli cu un simulacru de bombardament, și pe la 4 ore după-amiază descărcară unul din tunurile așezate pe zidurile cetății și apoi aruncară binoclurile la ochi ca să vadă cum fug de rup pământul aceia pe care un regiment de honvezi unguri erau în stare să-i arunce valvârtej în Dunăre!</p>
<p>Neașteptată decepție! Românii nu fugiră, deși auzise bubuitul tunului și șuieratul bombei, ba încă avură cutezanță de a se înțepeni îmbulzindu-se spre bomba ce căzuse pe pământ fără să facă explozie, și puse mâna pe ea ca s-o trimiă spre București, ca probă netăgăduită că relațiile de vasalitate ce exista între România și Turcia au fost nimicite prin acea bombă trimisă din cei din urnmă.</p>
<p>A doua încercare era necesară, dar a doua, a treia și până și a șaptea bombă despicară spațiul, și două din ele chiar izbucniră, dar niciuna nu atinse asaltatul dorit.</p>
<p>— Nu se sperie, zise un colonel stând cu ochii pironiți spre partea de dincoace: căci sunt la adăpost, dar tot le este frică, căci nu cutează să ne răspundă.</p>
<p>Abia zise turcul aceste cuvinte, și deodată simți pământul zguduindu-se, auzi o detunătură puternică și șase obuze veniră vâjâind să se spargă în mijlocul cetății și a orașului vecin.</p>
<p>— Aman! strigă mulțimea spăimântată.</p>
<p>— Foc, strigară o mulțime de bașibuzuci năvălind speriați în cetate; arde orașul în mai multe locuri.</p>
<p>— Șiaitan ghiaur! strigă comandantul cetății scrâșnind din dinți: o să vă învăț eu minte ca să vă mai hainiți.</p>
<p>În deșert fu lauda turcului, în deșert aruncară spre Oltenița și bateriile române 470 bombe, căci românii nu-și părăsiră posturile, nu conteniră focurile și nu se spăimântară deloc, ci din contra, le făceau mult haz că cea mai mare parte din obuzele turcești nu făceau exolozie, tirul tunurilor lor nu era bine îndreptat și cu toată risipa de iarbă și boambe nu pătrunse în oraș decât două obuze care nu făcură mai nicio stricăciune; asemeni ai noștri nu numărară între pierderi decât un cal mort și un obturator de tun stricat, o mizerie pentru acei ce mureau de dorință ca să moară pentru țara lor.</p>
<p>Dacă însă nu fură norocoși în pierderi, în câștiguri fură mai norociți; ei dădură numai 200 de focuri, dar dărâmară învelitoarea turnului unei giamii, aprinseră mai multe case din oraș și siliră pe turci să ridice de două ori steagul alb spre semn de armistițiu.</p>
<p>Focul înceta pe la 7 jumătate ore seara și, de atunci, turcilor le pieri pofta de a mai reîncepe și de a se mai lăuda că vor lua la goană pe români cu o lovitură de tun oarbă.</p>
<p>Ion luase o parte activă la această luptă de artilerie; el se distinsese în mai multe ocazii și dăduse probe de mare curaj și mult sânge rece.</p>
<p>În timpul luptei, un monitor se apropie de țărm și luă în rasper bateria, la care era el ca deservent; tunul dat sub comanda lui era cel mai expus focului inimicilor. A sta mai mult timp acolo era cu neputință; soldații ce-l asistau erau niște recruți, ofițerii și sergenții erau ocupați la celelalte tunuri care nu stau mute; a părăsi tunul ce i se confiase de șefii săi i se părea o faptă mișelească.</p>
<p>— Băieți, nu mai e cu putință să stăm aici, zise el soldaților.</p>
<p>— Să fugim, replică unul gata să și sară din șanț.</p>
<p>— Nu se fuge de la post, băiete; cine va face un pas spre fugă, să știe că îi voi sfărâma capul cu acest pistol; mai bine să mutăm tunul în altă parte.</p>
<p>— Să ieșim din meterez! exclamă altul uimit.</p>
<p>— Trebuie, căci uită-te, ghiulele monitorului ne-au luat pe flanc și intră pe gura meterezului.</p>
<p>— Unde să mergem? întrebă alt soldat.</p>
<p>— Uite, colo, pe acea moviliță în dosul ălui stuf de papură.</p>
<p>— Sub focul ghiulelor turcești?</p>
<p>— Și pentru ce nu? ghiuleaua nu nimerește în oamenii risipiți. Haide și cu D-zeu înainte.</p>
<p>Văzând că soldații murmurau și se cam codeau, Ion se înhămă cu curelele ce fiecare tun pus în baterie are atârnate de afeturi, trase tunul din baterie și începu să-l târască după dânsul.</p>
<p>Atunci, soldații rușinați îi dătură mână de ajutor, ieșiră din adăposturi în câmpie lucie și se îndreptară spre moviliță, sub ploaia de gloanțe ce începu să arunce spre ei infanteria turcească înșiruită pe maluri și pe puntea monitorului.</p>
<p>Din norocire însă, niciunul nu fu atins și tunul fu așezat pe moviliță și-și începu distrugătoarea sa misiune.</p>
<p>Astă schimbare de poziție fu funestă monitorului, căci la rândul său fu luat în flanc și, după trei descărcaturi bine dirigiate de bărbatul Mărioarei, monitorul, nemaiputând ataca tunul fără să-și expună propria sa siguranță, încetă focul și se retrase în grabă.</p>
<p>Această vrednicie fu apreciată de superiori după justa sa valoare și caporalul Ion de la Izvoare fu trecut în raportul zilei.</p>
<p>A doua zi și a treia zi fu liniște; dar exemplul lui Ion îmbărbăta foarte mult pe români și îi făcu să nu mai aibă niciun fel de temere de gloanțe și de ghiulele, ca și cum ar fi fost invulnerabili.</p>
<p>Experiența dovedise că bateria așezată în fața carantinei nu avea o poziție favorabilă, fiind prea mult deschisă în lături și expusă bătăilor monitoarelor care ar fi luat-o în pieziș. Comandantul diviziunii de a doua zi după 23 aprilie băgă de seamă aceste dezavantaje și dete ordin de a se muta bateria ceva mai în deal, adică la spatele mlaștinilor dintre Dunăre și satul Chirnogi și chiar în marginea râului. Comandantul artileriei dădu și din parte-i ordinele în consecință, dar dispuse ca să se opereze strămutarea în secret, ca turcii să nu observe această mutare și să rămâie în credință că la Carantina veche tot se aflau baterii, ca să nu aibă curaj la cas de vreun atac, să facă vreo descindere pe partea de dincoace a râului și, adăpostiți de malurile Argeșului, să răzbească pană în Oltenița.</p>
<p>Spre a ajunge la un asemenea rezultat era de neapărată trebuință o noapte întunecoasă, și, pe atunci, deși nu era lună, se întâmplase ca cerul să fie așa de senin și stelele noaptea așa de scânteietoare încât se vedea de dincoace tot ce se făcea dincolo în puterea nopții.</p>
<p>Se amână, dar, executarea strămutării până la o noapte noroasă, dar nu așteptară mult, căci turcii nu le dădură timp de a mai da ziua peste ei. În ziua de întâi mai, pe la 11 ore dimineața, bateriele turcești deschiseră un foc puțin animat, însă românii, deși nu răspunseră acestei provocări decât prin cea mai absolută tăcere, totuși n-o trecură cu vederea.</p>
<p>Acest avertisment prevestea o acțiune serioasă, și, ca să nu fie surprinși de acea acțiune neprevăzută, ai noștri se puseră de strămutară bateria chiar în noaptea acelei zile, mai mulți lucrători din geniu se duseră de cu seară la locul indicat, și, cât fu încă lumină, se pitulară pe după mănunchiurile de rogoz, și, cum se înnoptă bine, puseră mâna pe cazma și se apucară de lucru cu multă ardoare. Șanțurile fură iute săpate, gabioanele umplute cu pământ furii cu multă înlesnire așezate în dreptul șanțurilor, și toate uvragiurile de fortificație pasageră fură terminate în câteva ore fără ca să aibă timp să bage de seamă turcii.</p>
<p>Scoaterea tunurilor din bateria veche și înhămarea cailor la dânsele se petrecură, de asemenea, fără zgomot și fără să atragă atenția dușmanilor; roatele lafetelor și ale furgoanelor fură înfășurate cu fân ca să nu facă zgomot, și caii fură cu boturile băgate în desage pline cu ovăz ca să nu nechieze. Ieșirea din baterie se făcu iarăși fără zgomot, asemenea și ocolul ca să ajungă la noua baterie nu atrase atențiunea nimănui; tocmai după ce așezară tunurile în noua baterie și deshămară caii, un cal, căruia imprudența unui soldat îi scosese desaga din cap mai înainte de vreme, începu să necheze cu putere.</p>
<p>Atunci turcii se deșteptară din proverbiala lor letargie, văzură mișcarea din tabăra română, și, fără să înțeleagă cauza, dădură foc la toate gurile lor de tun; îndată după aceea, șiruri de tiraliori se împrăștiară numaidecât pe malul Dunării și începu o bubuitură și o împușcătură orbească. În fața acestei provocări, noua baterie rămase cu totul mută, deservenții săi se pitiră în șanțuri și se făcură marcă pe pământ fără să riposteze, iar cei cu caii încălecară iute pe dânșii și o tuliră prin lapoviștea făcută de scursura bălții grecilor.</p>
<p>Cei din tabără neștiind ceea ce se petrecuse în baterii crezură că au aface cu o veritabilă surpriză de noapte și dătură alarma. Atunci se petrecu un spectacol demn de admirat: la lumina acelor stele scânteitoare, care, întocmai ca o miriadă de milioane de ochi privea cu nesaț spectacolul ce li se desfășura înainte, câmpia care semănase pănă aici cu un vast cimitir se animă deodată la sunetul trompetei de alarmă. Fiecare mușuroi scoase din pântecele său unul sau doi oameni, și fiecare om, după ce se agită câtva timp în întunericul beznă, luă arma la umăr și alergă spre partea unde se vedea o fâșie albă și lată în care se oglindeau stelele cu cochetărie.</p>
<p>În câteva minute, oștenii români fură pe picioare armați și echipați, și, luând poziția pe malul Dunării, începură să răspundă așa de bine împușcăturilor dușmănești, încât turcii numaidecât încetară focurile și se retraseră în cetate ca să se pună la adăpost. Românii, văzând că nu mai aveau niciun adversar în față, îi imitară și, după o așteptare de câteva minute, oștenii se întoarseră iar la corturile lor, fără însă să se mai dezbrace și adormiră numai cu un ochi. Cu toate acestea, restul nopții se petrecu în liniște.</p>
<p>Asemenea se petrecu liniștită și jumătatea zilei următoare. Pe la unsprezece ore, însă, ieșiră două monitoare din adăpostul citadelei și se apropiară de malul românesc; cât te ștergi însă la ochi, românii fură în picioare, artileriștii la tunurile lor și infanteriștii împrăștiați pe mal în tiraliori.</p>
<p>Trei salve izbucniră deodată din partea turcilor, din cele două monitoare și după zidurile cetățuii și câte trele fură îndreptate spre vechea carantină. Comandantul român înțelese că turcii n-au priceput ceea ce s-a petrecut în noaptea precedentă, și ca să-i țină și mai mult în greșita lor idee, trimiseră pe caporalul Ion cu un tun de calibru șapte și șase oameni ca să țină un simulacru de apărare din dosul carantinei și dădu ordin tuturor bateriilor, afară de cea nouă, precum și tiraliorilor ca să răspundă cu virtute. Pe cea nouă din contră ai noștri, încă din noaptea precedentă o acoperise cu câte buruieni găsise la îndemână.</p>
<p>Unul din monitoare se apropie până la o distanță de doi stânjeni de mal, șirurile de infanteriști care le garnisea podurile începură să arunce spre ai noștri o ploaie de gloanțe și cei de pe malul opus descărcară și ei într-una armele lor care băteau departe, dar nici ai noștri nu se lăsară mai prejos. Deja sângele începuse să curgă și într-o parte și alta, deja podurile vaselor și malurile turcești începură să se presare cu morți și răniți, și cu toate acestea, nu înduraseră încă nicio pierdere românii, căci batalionul de geniu avusese grijă de a le face de mai înainte șanțuri adăpostitoare.</p>
<p>Ion își ocupase iute poziția ce i se indicase și se pusese îndată pe muncă, căci dușmanii îi dăduse numaidecât de lucru.</p>
<p>Turcii își împrăștiaseră încoace și încolo șirurile tiraliorilor lor numai ca să nu lase fără de răspuns crâncenele izbituri ce primeau din toate celelalte baterii ale românilor; ținta atacului lor, însă, era carantina cea veche. De ea se apropiase monitorul, spre ea își aruncau tunurile după citadelă cele mai numeroase din obuzele lor.</p>
<p>Ion și cu ai săi nu prea se sinchiseau de bombele tunurilor din citadelă, dar carticele si gloanțele puștilor ce curgeau din flancurile monitorului îi pricinuiau mult rău. Gabioanele fuseseră ciuruite de mulțimea loviturilor, pământul malurilor fusese spulberat, și adăpostul deservenților foarte mult compromis. Doi soldați căzură la pământ izbiți de curentul gazurilor, alți doi fuseseră răsturnați și contuzionați de un bolovan de pământ dezlipit de parapet de către o bombă și toți erau descurajați. Poziția devenise peste putință de susținut. Ion pricepu aceasta îndată ce se văzu numai cu doi oameni zdraveni pe picioare și se hotărî a-și expune mai bine viața decât a expune pe stat să piardă un tun.</p>
<p>Așadar, luă tunul din baterie încărcat cum era, îl scoase afară din șanț și începu să-l tragă înapoi cu grăbire, căci deja monitorul aruncase spre uscat o barcă plină cu soldați care începuse a se apropia de mal. Era aproape să fie scăpat când o duduitură se auzi la spatele său care făcu pământul să se cutremure.</p>
<p>Odată cu acea duduitură, simți la un picior o durere groaznică, pierdu echilibrul fără de veste și căzu în genuchi într-un lac de sânge alături de tunul sâu; primul rănit român căzuse, dar nu murise; el, simțind că era rănit, într-un mod serios după slăbiciunea ce-i lâncezea puterile și gârla de sânge ce-i curgea din picior, însă nu-și pierdu cumpătul, ci roti odată ochii în jurul său, și, văzând că nu avea să aștepte ajutor de nicăieri, fiind toți ocupați cu lupta care din ce în ce devenea mai crâncenă, văzând asemenea că barca se apropia într-una de mal și camarazii săi zăceau ca și el la pământ mușcând țărâna de durere, în loc de a închide ochii și de a-și lăsa soarta în voia sfântului, se târî până la coada tunului cu sângele ciuruind după el, îndreptă tunul cum putu ațintind barca, și, tocmai când unul din turci sărea pe uscat, trase sfoara și căzu jos leșinat.</p>
<p>Lovitura îndreptată de el fu trăsnitoare; bomba izbi barca în coaste și izbucni sub dânsa. Țăndările ei o răsturnară în apă cu fundul în sus, cea mai mare parte din oamenii din ea zburară în aer și o parte se precipitară în Dunăre unde se încercară.</p>
<p>După aceea, turcii aruncară alte două bărci și le porniră spre uscat încărcate de oameni, dar, deodată, o izbucnire neașteptată băgă groaza în păgâni. Bateria cea nouă se demască și luă monitoarele în pieziș; după această izbitură neașteptată, coșul unuia din monitoare fu izbit de o bombă și se făcu țăndări; podul celuilalt fu spălat de lume și găurit și focul izbucni în oraș în mai multe locuri.</p>
<p>Poziția acelei baterii era așa de bine aleasă, încât turcii nu mai avură curaj să încerce o debarcare, ci își retraseră bărcile și monitoarele la adăpostul citadelei și dădură ordin infanteriei ca să dea semnalul de strângere și încetarea focurilor. Românii și ei încetară focurile și începură a-și strânge de pe câmp pierderile ce încercase, adică trei morți și șaisesprezece răniți.</p>
<p>Tocmai când se precurmase lupta, sosi în oraș regimentul al XVI-lea de dorobanți și toți soldații, într-o gură, cerură să intre și ei în foc, să treacă Dunărea și să mănânce cu dinții pe dușmani. Ofițerii lor cu multă greutate putu să-i astâmpere, amintindu-le că cea mai frumoasă podoabă a soldatului este supunerea la ordinele șefilor.</p>
</div>
<div type="chapter" n="10">
<head>X. Steaua României</head>
<p>Ion, în lupta de la Oltenița, dătu tuturor probă de ce sacrificii este capabil soldatul român în îndeplinirea datoriei sale; el se târâse cu piciorul zdrobit și cu sângele șiroi după dânsul o distanță de mai mulți pași, spre a scăpa tunul ce-i fusese confiat de căpitanul său, și pusese pe goană pe dușmanii ce deja mânjise cu călcâiul picioarelor lor sacrul pământ al patriei sale.</p>
<p>După această faptă demnă de numele ce purta, nume de ostaș român, căzu cu fața în jos fără de simțire; însă când se deșteptă din leșin se văzu în spitalul militar din București. El era primul rănit care venea de la campanie într-o căruță de ambulanță. Sângele său avu fericirea ca curgând pentru mântuirea țării sale să mânjescă cele dintâi albituri grămădite cu atâta dărnicie de caritatea publică spre a ușura suferințele campionilor independenței României.</p>
<p>Când deschise ochii, se văzu într-o cameră mare, luminoasă și bine aerisită și mai mulți medici și infirmieri se grămădeau pe întrecere care mai întâi să-i vină într-ajutor. El își veni în fire tocmai când soarele se apleca spre scăpătat. Medicii, după ce-i premeniră rana, se retraseră și râmase lângă bolnav numai o femeie între două vârste cu vocea dulce și mâna foarte ușurică, o soră de caritate improvizată, care-și părăsise casa și ocupațiile sale zilnice spre a se devota binelui comun, cu speranță că sacrificiul său va fi ținut în seamă de Cel-A-tot-putințe și va acorda fiului său, un brav sublocotenent care era gata a pleca peste Olt, aceeași îngrijire ce da ea fraților lui de arme.</p>
<p>Această bună femeie se puse pe un scaun la căpătâiul bolnavului și, întocmai ca o mumă duiosă care veghează fără adormire la căpătâiul fiului său căzut pe pat de boală, își aținti spre el îngrijitoarea sa privire și, la fiecare mișcare, se scula și se uita gata de a veni în ajutorul suferindului la orice moment.</p>
<p>Cât fuseseră medicii și infirmierii, glotă și gălăgie in spital, Ion, deși își venise în fire, își deschisese ochii de mai multe ori, îi închise pe dată și rămăsese în nemișcare de teamă, poate, că s-ar afla în mâinile inamicului, dar, după ce se văzu singur numai cu o femeie și printre crăpăturile ochilor mai închiși văzu îmbrăcămintea ei și se convinse că era româncă, atunci deschise ochii mari și făcu oarecare mișcări. Infirmiera scoase un țipăt de bucurie văzându-l că se mișcă, și se ridică numaidecât în picioare și-l învălui cu o căutătură plină de bunătate și îngrijire ca cum ar fi vrut să-l întrebe ce vrea și ce-i lipsește.</p>
<p>— Unde sunt? murmură Ion cu voce slabă.</p>
<p>— În spital, răspunse cu blândețe și foarte încetinel sora de caritate.</p>
<p>— În care spital? întrebă iarăși Ion.</p>
<p>— În spitalul central din capitală.</p>
<p>— Dar turcii?</p>
<p>— Dincolo peste Dunăre, în țara lor.</p>
<p>— N-au trecut dincoace?</p>
<p>— Cine i-a lăsat să treacă? când Țara Românească are în rândurile oștenilor viteji ca dumneata, hotarul țării nu se încalcă cu atâta înlesnire de dușmani.</p>
<p>— Dar ai noștri unde sunt?</p>
<p>— Pe câmpia Cotrocenilor, gata să plece peste Olt unde se adună oștea românească.</p>
<p>— Dar la Oltenița cine a rămas?</p>
<p>— Au sosit rușii; ei formează un cordon gros de la gurile Dunării până la gura Oltului.</p>
<p>— Când vor pleca ai noștri?</p>
<p>— Poimâine.</p>
<p>— Dar eu când voi ieși de aici?</p>
<p>— D-zeu știe, peste o lună, poate și peste mai mult.</p>
<p>— Cum, eu nu voi întovărăși pe frații mei?</p>
<p>— Oh! nu.</p>
<p>— Și pentru ce?</p>
<p>— Pentru că ești rănit.</p>
<p>— Si ce rană am?</p>
<p>— Una destul de gravă, pulpa piciorului drept este pătrunsă de trei gloanțe, din care una ți-a zdrelit fluierul piciorului.</p>
<p>— Și crezi că numai atâta lucru are să mă țină legat în pat atâtea luni, pe când steagul meu va zbura spre leota dușmanilor!</p>
<p>— Vai! fătul meu, rănile ce ai primit nu sunt tocmai atât de primejdioase, dar sângele ce ai pierdut până să te găsească medicii ți-a cauzat cel mai mare rău. Dintr-astă pricină ai stat leșinat opt zile încheiate. Acel sânge trebuie pus la loc și, ca să ajungem la acest rezultat, trebuie să stai liniștit în pat, să fii cuminte, să nu te zbuciumi, să nu vorbești așa de mult și mai cu seamă să mânânci bine, să bei bine și să te dedai grijilor cât se poate de puțin.</p>
<p>— Oh! mi-e dor de nevastă și de cei de acasă.</p>
<p>— Mâine vom scrie celor de acasă, și peste câteva zile vei fi în brațele femeii și rudelor dumitale.</p>
<p>Această promisiune liniști prea mult pe Ion și-l făcu să petreacă noaptea cât se poate de bine; a doua zi doctorii, văzându-l că și-a venit în fire, se bucurară foarte mult, dar când aflară că nu-l dureau rănile și că nu simțea piciorul ca cum n-ar făcut parte din corpul lui, încruntară sprâncenele și făcură un gest de nemulțumire.</p>
<p>După ce se consultară încetinel asupra gravității acestui fenomen de nesimțire cu o durată atât de lungă, oamenii de știință hotărâră a se aduna după-amiază în consult cu alți colegi civili care se pusese la dispoziția armatei îndată ce se declarase război, dar fură împiedicați de un eveniment neprevăzut: un adjutant domnesc alergă să spună că după-amiază Marele lor Vodă și Doamna au să vină la spitalul de la Cotroceni, în urma inspecției făcută armatei care luase parte la lupta de la Oltenița, pentru ca să depună prima decorație a Stelei României pe pieptul viteazului soldat care a căzut rănit apărând cu viața sa tunul ce i-a fost dat în primire de superiorii săi.</p>
<p>Peste o oră M M. L L. intrară în spital.</p>
<p>— Unde e camera în care zace primul rănit român? întrebă Alteța sa Domnul îndată ce puse piciorul pe prima treaptă a scării.</p>
<p>Inspectorul general al serviciului sanitar militar, generalul Davila, îl conduse în persoană în camera unde zăcea pe patul de durere viteazul ostaș, și, intrând înăuntru, M. Sa și tot strălucitul său cortegiu își descoperiră capetele, ca cum ar fi intrat într-un sanctuar, și, apropiindu-se de pat, El, capul suprem al armatei, salută ca pe un superior pe acela ce nu era decât un simplu caporal.</p>
<p>Astfel se onorează și se respectă eroismul.</p>
<p>Ion, văzând pe Capul statului și pe demna Sa soție precum și pe cei mai mari luceferi ai armatei române în picioare înaintea sa, voi să se ridice în sus, dar Măria Sa Doamna îi făcu un semn binevoitor și-i zise:</p>
<p>— Stai pe loc, căci poziția în care te afli, după o faptă ca aceea ce ai săvârșit, este cea mai cuviincioasă și mai demnă de laudă. Oșteanul culcat pe patul durerilor din pricina rănilor sau bolilor ce a dobândit luptându-se pentru țara sa, este mai falnică ca suverana când stă pe tronul său.</p>
<p>Aceste cuvinte făcură pe Ion să lăcrimeze de înduioșare și, cu sufletul plin de entuziasmul convingerii că și-a îndeplinit bine datoria, strigă:</p>
<p>— Îmi pare rău, Măria ta, că sunt rănit și nu am zece vieți ca să le jertfesc pe toate pentru țara mea și Domnul ei.</p>
<p> — Rana-ți va trece și viața îți vei păstra-o ca să servești drept un exemplu viu între camarazii tăi, răspunse Doamna; ai făcut o faptă frumoasă, țara întreagă prin gura mea îți mulțumește, si pentru ca fapta ta să fie imitată, iată răsplata ce îți acordă Domnulul tău; ai fost brav, fii primul cavaler al ordinului steaua României.</p>
<p>Pronunțând aceste cuvinte M. S. desprinse de pe pieptul soțului său o cruce de smalț albastră înconjurată de raze de argint și o depuse pe partea stângă a pieptului primului rănit.</p>
<p>După aceea, Domnul, Doamna și tot cortegiul se depărtară salutându-l încă o dată.</p>
<p>A doua zi, Ion, uitând recomandabilele doctorului și ale bunei surori de caritate, se sculă în capul oaselor, și, cerând hârtie și condei; scrise femeii sale următoarea epistolă:</p>
<p>„Mario,</p>
<p>D-zeu a încoronat fapta după vrednicie; acela pe care tu nu l-ai lăsat să fie un mișel, azi este un viteaz. M-am luptat ca un leu, sunt rănit, dar o mângâiere neașteptată m-a făcut să uit orice durere. Măria sa, Vodă în persoană, a venit la spitalul în care zac acum pe patul de durere, și Măria sa, Doamna, chiar cu mâna sa, mi-a pus pe piept Steaua României. Sufletul meu este cuprins de o fericire neasemănată; sunt rănit și nu sufăr! Bucură-te și tu de bucuria mea și nu purta grijă de rana mea, căci e ușoară și în curând voi fi pus pe picioare.</p>
<p>„Te rog, însă, scrie-mi și mă învață ce trebuie să fac făcându-mă bine? Mai marii mei mi-au zis că, îndată ce mă voi face bine pot să fac orice aș vrea, adică să vin acasă sau să mă întorc la oaste. Ce zici tu, Maria mea? Spune-mi tu, povățuitoarea mea cea bună, ce trebuie să fac ca să fiu cu totul vrednic de tine? să zbor acolo unde mă îndeamnă inima, adică la tine, sau să alerg acolo unde mă cheamă datoria, adică sub steagul în primejdie? Aștept răspunsul tău, precum și știrea despre cele de acasă și despre cei ce după tine și țara mea iubesc mai mult într-astă lume.</p>
<p>Al tău soț,</p>
<p>Ion</p>
<p>Peste o săptămână și ceva Ion primi de la soția sa următoarea epistolă: </p>
<p>„Scumpul meu bărbat,</p>
<p>Foarte mult s-a bucurat sufletul meu aflând că ești în viață și foarte mult m-am mândrit de vitejia ce ai săvârșit și de cinstile ce ai căpătat; te-ai purtat ca un român și ești vrednic de acest scump nume.</p>
<p>M-am întristat, însă, de suferințele ce trebuie să fi îndurat din rănile ce ai dobândit, dar nu m-am descurajat, căci D-zeu păstrează pe cei viteji, și sunt sigură că pe tine în curând te va însănătoși.</p>
<p>Despre noi află că toți suntem sănătoși și toți te dorim din suflet. Asemenea și agoniseala casei, despre care nu trebuie să ai grijă; porumburile au început să fie săpate de obștea satului și nădăjduim roade îmbelșugate, căci e mare și frumos; vitele sunt grase și sănătoase, pășunea este îndestulatoare, via a legat foarte bine. D-zeu se uită spre noi cu milă și îndurare, poate fiindcă tu, dragul meu, îți verși sângele pentru legea și țara ta.</p>
<p>Cât despre ce ți-au zis mai marii tăi, eu nu pot să-mi dau o deplină părere ca să nu fie luată în nume de rău vorba mea; însă pot să-ți zic: dacă nu mai ești folositor țării tale vino, și eu te voi căuta cu drag, iar dacă, dimpotrivă, rănile tale sunt încă ușoare: mergi și-ți fă până la capăt datoria”.</p>
<p>A ta soție datoare,</p>
<p>Maria</p>
<p>— Ah! strigă Ion, sărind jos din pat după ce termină epistola; curând cizmele și uniforma mea, căci nu mă mai doare nimic și frații mei mă așteaptă.</p>
<p>Până să alerge infirmiera ca să-l oprească, el făcu un pas, dar unul singur, căci căzu pe dată leșinat: simțise primele dureri.</p>
<p>— Este scăpat, zise medicul de ordonanță, aflând astă noutate; așezați-l iarăși în pat.</p>
</div>
<div type="chapter" n="11">
<head>XI. Cumătru</head>
<p>Am zis în treacăt în cursul acestei narațiuni că Ion și Maria erau să fie cununați de către un arendaș al unei moșii vecine; permiteți-mi a vă face mai bine cunoscut acest personaj, fiindcă are să joace un rol destul de important în narațiunea ce aveți înainte.</p>
<p>Acest arendaș se numea Aristide Mețovlopolu și era de naționalitate grec; el pretindea a fi cățovlah, ca cea mai mare parte din arendașii noștri. Plecat de mic copil din țara lui, gonit fiind de sordida sărăcie ce domnea în casa tatălui său, el veni în țara Românească, intră ca poslujnic la un călugăr grec de la Ianina, pe care Patriarhia îl numise egumen la una din fostele mănăstiri închinate din România; stătu la călugăr vreo trei ani, unde învăță psaltirea și alte cântări și orânduieli bisericești, dar nevenindu-i lui la socoteală cu lucrurile bisericești, din care nu scotea acele comori nesecate ce le visează orice străin ce vine în țara Românească, și pe care le povestea ca basme bunică-sa seara pe lângă foc, într-o seară fugi din schitul egumenului și se lipi de casa unui arendaș simpatriot care-l făcu deocamdată isprăvnicel de moșie.</p>
<p>Acolo băiatului îi plăcu mai bine; încăleca dimineța pe cal și descăleca seara târziu, cutreiera cât ținea ziulica de mare satele și câmpiile cu garbaciul în mână, bătea de zvânta pe mozițele de țărani până le învinețea spinarea, ca cu sudoarea muncii lor să îmbogățească pe lacomul arendaș, își trudea corpul încât seara cădea zdrobit de oboseală, dar nu părea deloc rău, căci tot ce îi pica în mână din gloabe nedrepte, dijme ilegale, potvezi extraordinare și alte angarale aruncate pe spinarea bietului clăcaș, asupra cărora arendașul închidea ochii, le încasa în folosul său și le punea deoparte și le specula, înmulțind și împuind până ce calicul venetic pripășit în țară fără chioară în pungă, la vârsta de douăzeci și cinci de ani deveni un ipochimen cu sevas și greutate, stăpân peste un căpitălaș de două mii de galbeni bani gheață.</p>
<p>Atunci, stăpânul său îi propuse tovărășie, dar el refuză, fiindcă vulpoiul tânăr era șmecher ca și cel bătrân și nu-i venea lui la socoteală ca să fie doi șmecheri la un singur câștig, pentru că se temea ca nu povestea vorbei, păianjenul cel mare să sugă sângele gânganiei celei mici.</p>
<p>Așadar, la viitoarea licitație de moșie, artorosi și el și luă în arendă o moșioară mănăstirească dinspre munte cu o plată anuală de șase sute de galbeni.</p>
<p>La acea moșioară, rămase cincisprezece ani încheiați și nu putu să-l scoată nimeni dintr-însa, deși se încercară la diferitele licitații ce avură loc și siliră arenda de la șase sute de galbeni la două mii. La acea moșie își făcu el stare, credit, renume, și din arendășel pipernicit deveni arendaș mare și bogat, stăpân peste sute capete de vite și zecimi de mii de galbeni.</p>
<p>A vă spune cum din o moșie mică de munte făcu o stare mare este de prisos, căci metoda îmbogățirii astor calici venetici face parte din domeniul istoriei contemporane și se vede chiar în zilele noastre mai pretutindeni și în orice timp.</p>
<p>Vă vom spune numai că în proporție cu îmbogățirea lui, țăranii de pe moșia sa și de pe moșiile vecine care aveau afaceri cu el începură a sărăci și din moșneni cheaburi a deveni pălmași fără căpătâi.</p>
<p>Vitele din bătătura țăranilor se împuținară în proporție cu înmulțirea capetelor de vite din bătătura arendașului și pungile lor se dezumflau pe când a lui se făceau doldora.</p>
<p>Toți vedeau acest trist fenomen, toți se plângeau, dar nimeni nu putea scăpa din ghearele lui, căci pustia de nevoie le da ghes spre el, și numai punga lui era gata de a li se deschide la nevoie, se înțelege cu o dobândă de o sută douăzeci la sută.</p>
<p>Mai avea încă o calitate care-i aducea o clientelă foarte numeroasă; nu era ursuz, nu se lăsa a fi mult rugat, dar oricât i se cerea, luând însă, se înțelege, toate precauțiunile ca banii lui să fie siguri. Învoielile agricole pe moșia lui în aparență erau cele mai ușoare și bieții țărani care nu puteau ghici abisele de chichițe avocățești ce se ascundeau după acele aparențe momitoare, alergau grămadă ca să dea în cursă, și pe urmă românul, după ce cădea, sta cu mâinile în sân și se uita cum se topea mica sa avere și cum se ducea bouleanul cu care se hrănea din bătătura lui în bătătura arendașului.</p>
<p>Aceste hapuri erau amare și foarte greu de înghițit, dar Aristide al nostru avea dibăcia de a le polei. Vesel, râzător, glumeț din fire: cu frate, cu nene, cu dragă, fura puiul de sub cloșcă, jefuia de zvânta pământul și nimeni nu avea inimă să pună pică pe el și să-l dușmănească.</p>
<p>Arendașii vecini cu el erau mai omenoși ca dânsul și mai cu frica lui D-zeu, dar de multe ori avuseseră să se plângă de acte de răzbunare din partea țăranilor, spre pildă de arderi de clăi de bucate, pârjoliri de șire de nutreț, și chiar de incendii de locuințe, dar el niciodată; lăsa aria plină și nepălită și nimeni nu îndrăznea să arunce un tăciune din lulea sau un chibrit într-însa; era șmecher și pace.</p>
<p>Când vedea că nu mai merge, când simțea că a revoltat prea mult opinia publică, alerga la fapte generoase: cumpăra o pereche de boi și le dăruia cutăruia, pe care boala de vite îl lăsase în sapă de lemn, sau ajuta la măritiș pe fata văduvei cutare, ori cununa pe alde Neacșu, ori boteza copilul lui alde badea Mușat, și cu chipul acesta își făcea mână bună printre țărani dând un leu ca să ia o sută.</p>
<p>Aristide nu era însurat, dar avea în casă o jupâneasă cam de vreo douăzeci și șase de ani cu o frumusețe sălbatică, care sta de vreo zece ani în casa sa și aducea la fiecare doi ani în lume câte un copil fără să se vadă în lume că trăia cu vreun bărbat. Copiii creșteau în casa arendașului care le da o îngrijire superioră poziției lor de copii de servitoare, dar nu creșteau tocmai ca cum ar fi fost copiii lui. Lumea vorbea că el le era tatăl și că muma lor era piedica care-l oprea de a se însura, dar lui Aristide puțin îi păsa de lume.</p>
<p>Afară de această purtare a lui nu era tocmai ca a unui om cu cârcotă, căci multe fete au fost furate din casa părintească, multe femei fugite de bărbați și multe văduve scoase din minți de către Aristide, care-și formase o reputație de bărbat periculos familiilor oneste.</p>
<p>Cu toate acestea, el intra în multe case oneste și era primit de toți fără de frică, căci era șmecher, știa să potrivească lucrurile și să se poarte după om și casă. Una din casele în care intra mai adesea era aceea a primarului din Izvoare, care îl numea cumătru, căci cu zece ani mai înainte îi botezase un copil care murise.</p>
<p>Aristide nu cunoștea pe Maria, căci moș dascălu nu avea a face cu cochințul fiindcă nu se ocupa cu agricultura, și cu toate acestea promisese primarului să-i cunune flăcăul fără ca să se informeze cine era mireasa și cum era, adică urâtă sau frumoasă.</p>
<p>El nu aflase că nunta s-a făcut, că mirele a plecat la oaste și că primarul și-a adus nora în casă, fiindcă el lipsea de mult de acasă umblând prin țară după felurite afaceri.</p>
<p>Dânsul mirosise de mult evenimentele ce avură loc mai în urmă și luase încă din vreme precauții ca să tragă foloase dintr-însele. Cumpărase cantități considerabile de grâne, pe care le depusese în locuri lesnicioase de export; fusese de mai multe ori în Rusia, trecuse de nenumărate ori Dunărea la Rusciuc; încheiase felurite contracte cu rușii și cu turcii și chiar transportase în Bulgaria oarecare cantități de cereale.</p>
<p>Din rus fanatic cum erau toți grecii până la războiul franco-german, deveni turc neaoș și susținea câteodată chiar pe față drepturile celor din urmă de a chinui pe herțegovineni și pe bulgari mai cu asuprime de cum îl chinuia, și dezaproba pe români că nu-și dau mâna cu puterea suverană ca să răstoarne putredul colos de la nord.</p>
<p>Acest filo-turcit înverșunat făcu pe țărani să-l bănuiască c-ar fi fost spion turcesc și să presupună că numai pentru acest scop alerga el de colo până colo; când peste Dunăre, când peste Prut. Purtarea lui însă nu da nimănui ocazie de a pune temei pe aceste simple bănuieli, căci el oriunde se ducea și ori cu cine da ochi, nu se ocupa decât de afacerile lui comerciale, adică de strângerea de bucate.</p>
<p>După ce se închise Dunărea și nu mai putu face comerț cu turcii, care lucru de mirare, până în ultima zi lui îi plăti tot ce cumpărase, cu bani gheață, pe când altora le rechiziționa tot, începu să facă operațiuni cu rușii și să dea o dezvoltare foarte întinsă comerțului cu ei, astfel că în puțin timp se desfăcu de toate bucatele ce adunase din vreme și schimbă în bani și pe celelalte cantități imense ce avuse la îndemână atunci ca să nu sufere întârziere cererile ce primea în fiecare zi, începu să colinde poalele munților, căci câmpiile fuseseră zvântate, spre a aduna noi provizii.</p>
<p>Pentru aceea se întoarse el acasă, și cum răsuflă puțin caii o porni repede spre Izvoare și se opri drept la poarta casei primarului.</p>
<p>Izvoarele este un sat bogat și centru comercial al plaiului întreg.</p>
<p>Acea regiune ține și de munte și de vale, face și grâu și porumb, prin urmare avea depozite imense de grâu, orz, porumb, lemne de cherestea, țuică și prin prejur se afla mai multe poverne de spirt. Până atunci specula nu se mai întinsese până acolo nici ghearele rechizițiunii nu le ajunsese; depozitele erau intacte și prețurile moderate; iată pentru ce trase el la casa fruntașului satului, la cel ce făcea prețul tuturor consătenilor săi.</p>
<p>Oprindu-se la poartă, el se dete jos din trăsură, dar, deschizând ușa, rămase în prag ca trăsnit, orbit de strălucitoarea lumină a luceafărului ce zări în casa primarului, de uimitoarea frumusețe a Mărioarei care lucra pe un scaun de lemn în fundul casei.</p>
</div>
<div type="chapter" n="12">
<head>XII. Talpa iadului</head>
<p>Uimirea lui Aristide dură aproape un minut, noroc că Mărioara, ocupată fiind cu lucrul și cu ochii ațintiți spre altița de cămăși ce broda, nu băgă de seamă că cineva deschisese ușa și rămăsese țintit în loc; noroc și mai mare că nu mai era altcineva în casă.</p>
<p>După ce-și veni în fire, Aristide făcu un pas, și, fără să știe cine era acea frumusețe răpitoare, voi să profite de singurătate și să intre cu ea în vorbă fără de martori. Așadar făcu oarecare zgomot. Mărioara tresări, ridică ochii în sus și, văzându-se în fața unui străin, se ridică repede în sus și roșind ca un bujor îl întrebă ce poftește?</p>
<p>— Mă rog, zise Aristide, făcând încă un pas înainte, mă aflu în casa D-lui Primar sau m-am înșelat?</p>
<p>— Ba nu, D-le, nu te-ai înșelat, răspunse Mărioara roșind încă o dată, văzându-se în fața unui străin pentru ea necunoscut, dar tata nu e aici.</p>
<p>— D-ta ești fiica D-lui? murmură grecul din ce în ce mai uimit, știam că cumătru n-are decât un fecior.</p>
<p>— Eu nu-i sunt fată, ci noră, murmură Mărioara, coborând ochii în jos, fără a se mira de titlul de cumătru ce un necunoscut da socrului său, știind că acest titlu la țară e tot ce se poate fi mai comun și mai răspândit.</p>
<p>— Noră, dar ce fel, Ion s-a însurat?</p>
<p>— Da, răspunse Mărioara, roșind încă o dată.</p>
<p>— Dar bine, când? Era vorba să-l cunun eu.</p>
<p>— D-ta! A! D-ta ești D-l Aristide arendașul?</p>
<p>— Da, eu; îmi pare bine că am avut norocire să fac cunoștință cu D-ta și mă bucur că un voinic ca Ion a dobândit o soție frumoasă ca D-ta.</p>
<p>Un compliment făcut calităților fizice unei femei place la țară ca și la oraș. Auzindu-l, Mărioara nu se supără deloc, ci coborî iarăși ochii în jos, și frumoasa sa figură se contractă într-un surâs adorabil care ameți cu totul capul arendașului.</p>
<p>— Această femeie trebuie să fie a mea orice m-ar costa și orice s-ar întâmpla, murmură el în sine.</p>
<p>Să fie! dar cum? cum s-o facă să înțeleagă ea ce sentiment a sădit vederea ei în inima lui? Cum să deschidă el gura ca să-și descopere secretul? Cum să se adreseze el, un necunoscut, ei, care de sus până jos era înconjurată de o aureolă de castitate și inocență ce făcea să amorțească în gură orice cuvânt îndrăzneț.</p>
<p>Să pună pe altcineva ca să-i zică ar fi fost mai bine, dar cine să fie acea ființă temerară care să îndrăznească să spună Mariei fără de sfială aceea ce el ar vrea să afle?</p>
<p>Aceste idei și altele asemenea lor trecură prin mintea lui Aristide, în scurtul moment cât dură plăcuta tulburare ce cauză Marioarei complimentul său. După ce juna femeie își reveni în sine, îl pofti să șadă și-i spuse încă o dată că primarul lipsea de casă, fiind dus cu scânduri la cartierul general rus de la Ploiești.</p>
<p>Această informare dădu curaj grecoteiului și-l făcu să se hotărască de a profita de singurătatea sa cu Marioara și unde o ieși să iasă, să-i spună ce avea pe inimă.</p>
<p>Tocmai însă când deschise gura ca să vorbească, ușa se deschise fără de veste, și nevasta primarului intră înăuntru. Acest incident răsturnă toate planurile sale și-l sili ca să plece fără să se explice.</p>
<p>După ce schimbă câteva vorbe cu cumătra și îi spuse c-avea treabă cu primarul, se sculă, și după ce-și luă ziua bună de la ai casei, ieși afară, dar băgă de seamă că pe când nu ieșeau astfel precum intrase, ci o parte din ființa sa, cea mai scumpă: inima, rămăsese lipită de acea femeie cu buzele de garoafă, obrajii de trandafir și gâtul de crin.</p>
<p>Dac-ar fi fost cum ar fi trebuit să fie, el, cum a ieșit din casa primarului, s-ar fi aruncat în trăsura ce-l aștepta la poartă și s-ar fi dus pe aici în colo după afaceri, însă ți-ai găsit minte și dreaptă judecată la omul pe care l-a mușcată de inimă procletul de șarpe al iubirii; în loc de a se întoarce creștinul acasă, el merse drept înainte spre capul opus al satului, și, ajungând în dreptul unei poteci răsucite, opri trăsura și se dete jos. După ce-și plimbă privirea în dreapta și în stânga și se convinse că nu era nimeni ca să-i vadă, apucă pe acea potecă, sui o coastă cam repede, și, ajungând în creasta ei, se văzu înaintea unei colibe de bârne dezgrădită și cu pereții într-un peș, și, dând cu piciorul ușii, intră într-o cămară mică și întunecoasă, în care sta stârcită pe o laviță o babă bătrână. Cotoroanța cum îl văzu îl recunoscu și-și strâmbă gura într-o scălămbătură îngrozitoare care ținea la ea loc de surâs. Această băbușcă era urâtă ca necuratul și neagră ca păcatul. Lumea îi zicea moașă, dar pe sub ascuns ea mai făcea și alte trebușoare, astfel că fără de dânsa nicio fată nu era scoasă din minți, și nici o femeie nu-și părăsea casa și copiii ca să-și ia câmpii.</p>
<p>Aristide o cunoștea de mult, căci de mai multe ori îi dăduse ea ajutoare spre a abate câte o femeiușcă sau codană de fată de la calea datoriei, și de multe ori îl servise cu dibăcie și credință.</p>
<p>Ce cată la ea nu știu, ce vorbi cu dânsa iarăși nu știu; știu numai că Aristide ieși de la dânsa radios de speranță și bucurie.</p>
<p>A doua zi, cum se făcu ziuă, mătușica își puse pe ea catrința cea mai înflorată și conciul cel mai subțirel, și, coborându-se pe drumul cel mare, coborî în jos spre casa primarului. Ce căta dânsa acolo? Iarăși nu pot să știu, căci ea nu prea se vedea adesea pe acolo, știu însă că vrea să intre în curte, însă mai înainte de a păși pragul își aruncă ochii în dreapta și în stânga, și, zărind în livezi pe Măriora care cu sapa în mână tăia rădăcina buruienilor ce creșteau pe sub pruni, se depărta de poartă, trecu șanțul ce despărțea drumul de livezi, sări apoi pârleazul gardului de scânduri ce o înconjura și în câteva sărituri fu lângă juna femeie, care rămăsese cu sapa în mână uimită de mirare văzând în fața sa pe acea baborniță a cărei reputație era destul de bine-cunoscută.</p>
<p>— Ah! vrednicuța maichii, cum numai pregetă ea din zori până în murgit! exclamă baba rânjind cu o zâmbire întunecoasă care semăna cu acea rază sinistră și roșiatică ce scapă printre nori când firmamentul este încărcat cu multă electricitate.</p>
<p>— Ce să fac? răspunse Mărioara răzând cu sapa în dreapta și în stânga, trebuie să fac și eu ceva, căci aminteri nu putem prididi atâtea câte sunt de făcut.</p>
<p>— Ei! și ce dacă nu ți-ar fi inima de femeie harnică n-ar fi cine să le facă? replică baba așezându-se pe o buturugă uscată; slavă Domnului sunt atăția oameni în sat care ar avea bucurie să intre argați la alde primarul pentru câteva mâini de mălai și ceva frănculeți; zi mai bine că stă grecește șarpele în punga unchiașului.</p>
<p>— Te înșeli, mamă Neghino, răspunse Mărioara; tata nu e zgârcit; avem destui argați și am avea încă și mai mulți dacă s-ar simți trebuință, dar nu e nevoie. Omul stă lângă un copac și tot e silit să dea de două trei ori cu mătura împrejurul lui, necum în casa lui unde e mai și toată agoniseala sa.</p>
<p>— Zi mai bine că ești bunicică din fire d-ta, căci alta, în locu-ți...</p>
<p>— Ce ar putea face?</p>
<p>— Ce! Hm să fiu eu nurlie ca dumneata și frumoasă ca un trandafir îmbobocit, și ai vedea dumneata dacă aș mai avea nevoie să dau cu sapa în pământ.</p>
<p>— Eu nu fac de nevoie.</p>
<p>— Lasă că știu! ce mai de argați aș avea și mai cu seamă ce mai de slugi, știi de acelea gulerate ca boierii cei mari. Aș avea case mândre, haine strălucitoare ca soarele, și cai, și carete și tot ce aș vrea.</p>
<p>— Dar de unde bani, bătrâno?</p>
<p>— De unde? N-aș avea decât să fac eu cu mâna și gălbinetul ar curge ca ploaia la privirile mele, căci pentru ce trăiește și se jertfește pe acest pământ de la cerșetorul cel mai sărac, până la împăratul cel mai puternic? pentru pustia de dragoste și procleta de frumusețe!</p>
<p>— Dar cu mult foc vorbești de dragoste, mamă Neghino, zise Mărioara surâzând: parcă i-ai fi dus jindul vreodată.</p>
<p>— Ba bine că nu! Am dus și prea am dus, draga mamei, căci când eram tânără și frumoasă n-aveam minte, și când căpătai glagore, nu se mai băteau tinerii în capete după mine.</p>
<p>— Ce, s-au bătut tinerii după D-ta vreodată?</p>
<p>— Ei! ei! ba încă cum! Arendași d-ăi bogați, neferi, cu brâul înțesat cu rubiele și bocri cei mari care de care mai mândri și mai cheaburi!</p>
<p>— Au vrut să te ia de soție și nu i-ai luat?</p>
<p>— Nu, nu cabulibsea ei să se căsătorească cu o biată țărancă! Dar ce îmi păsa mie dacă adunam bani mulți de nu vream să știu de cele mai țanțoșe fruntașe?</p>
<p>— Te-ar fi lăsat inima ca să-ți jertfești cinstea pentru bani?</p>
<p>— Da de ce nu? ce am folosit că am rămas cinstită si mi-am luat de bărbat un țăran sărac ca și mine și am tras targa pe uscat crescându-mi copiii și înghițind la noduri în luptă cu pustia de neavere? Mi-a ținut D-zeu în seamă astă jertfă? ba deloc; dimpotrivă, când să zic Doamne ajută, adică după ce mi-am scos copiii din grijă, unchiașul a închis ochii și a murit și fetele m-au despuiat de ce brumă agonisisem și au plecat de aici în colo ca să se mărite. Flăcăii, asemeni, s-au dus după neveste și eu am rămas singură cuc, săracă lipită pământului și nevoită de a mă hrăni cu moșitul.</p>
<p>— Ei, și-ți pare rău c-ai rămas femeie cinstită scăpată de hula lumii?</p>
<p>— Dar cum cioarele să nu-mi pară? Ba îmi pare și prea îmi pare și încă învăț pe orice fată sau femeie tânără să nu facă ca mine, ci să apuce norocul când îi vine în mână, zică lumea ce o vrea, numai ea să fie caldă de inimă.</p>
<p>— Nu prea e lucru frumos și creștinesc acea ce zici D-ta.</p>
<p>— N-o fi, dar e sănătos, draga mea. Poftim, D-ta frumos e să stai cu sapa în mână și să-ți rupi mijlocul cel tras prin inel plivind buruienile, pe când voinicul cel mai mândru și mai bușit moare și învie după D-ta?</p>
<p>— După mine! exclamă Maria uimită, uitându-se lung in ochii babei.</p>
<p>— Da, după D-ta, răspunse baba fără a se desconcentra; Ei! Dacă ai fi cu minte și n-ai face ca mine, n-ai da norocului cu piciorul și ar fi bine de D-ta.</p>
<p>— Piei din ochii mei, viespe, strigă Mărioara aruncând spre babă o căutătură fulgerătoare de indignare și arătându-i cu un gest impunător pârleazul peste care sărise.</p>
<p>— Nu mă goni, replică baba cu curaj, și gândește-te că bărbatul tău e la război și nu se știe daca va mai veni, iar tată-tău e cu un picior în groapă. Pune-ți în minte că dacă s-ar întâmpla să-ți moară omul, primarul te va da frumușel din casă afară, știind bine că nu vei fi în stare a-i aduce un nepoțel în casă, și sărăcia ți-ar bate cumplit la ușă.</p>
<p>— Fugi, strigă Maria din ce în ce mai întărâtată.</p>
<p>— O să tragi targa pe uscat, tinerico, replică baba stând pe loc.</p>
<p>— Piei odată, îți zic.</p>
<p>— Gândește-te, fata mea, gândește-te ce faci.</p>
<p>— Fugi, îți zic, că mă dai de potcă, strigă Maria ridicând sapa în sus gata să lovescă pe baba la mir.</p>
<p>Baba, văzând că nu mai era de glumit și nemaiputând să mai sufere privirea cea trăsnitoare a Mărioarei, fu nevoită să fugă fără a spune numele fătului frumos care o mânase.</p>
<p>Ajungând acasă, găsi pe Aristide în pragul colibei și, după ce-i spuse isprava cu care venea, grecul mai întâi îngălbeni, apoi depuse o monedă în mâna babei și pe urmă se coborî în fugă strigând:</p>
<p>— O să fie a mea măcar de m-ar costa toată starea.</p>
</div>
<div type="chapter" n="13">
<head>XIII. În pădure.</head>
<p>Aristide nu se mai ivi pe la Izvoare aproape două luni; primarul, întorcându-se de la Ploiești în deșert îl căută pe acasă, căci nu-l găsi, ci i se spuse c-a plecat nu se știe unde, fără să lase vorbă cănd se va întoarce.</p>
<p>Pe la mijlocul lui iunie, într-o zi cam pe la scăpătatul soarelui, primarul care abia se întorsese de la herăstraiele din munte, auzi o huruitură de trăsură că se oprește la poarta sa și alergând să afle cine era, văzu că dintr-o trăsură de casă se coborî un om și într-acest om recunoscu pe cumătrul său.</p>
<p>— Bine te-am găsit cumetre, strigă grecul scuturând vârtos mâna primarului.</p>
<p>— Bine ai venit sănătos, răspunse primarul dându-se voios la o parte ca să-i intre musafirul în casă.</p>
<p>— Ei, ce mai ala bala pe aici? Întrebă Aristide intrând in casă și așezându-se pe marginea patului.</p>
<p>— Bine pace, dar pe la dumneata? Pe unde ai mai colindat și pe ce tărâmuri ți-a mai lucit ochii de când nu te-am văzut?</p>
<p>— Ei, cumetre! pe unde n-am mai fost și ce n-am văzut? am colindat lumea în cruciș și curmeziș, Țara Românească întreagă, țara rusească în pieriș și chiar o parte din țara turcească.</p>
<p>— Țara turcescă! dar pe unde tătarii ai pătruns într-însa căci Dunărea este închisă?</p>
<p>— O fi pentru toată lumea cealaltă, iar nu pentru mine; e pentru interesul comerțului meu răzbesc și prin găuri de șarpe.</p>
<p>— Ei, cum ți-a mers?</p>
<p>— Slavă Domnului, provizie să mai fi avut.</p>
<p>— Păcat că nu m-ai găsit că-ți dădeam și eu câteva sute de chile de porumb.</p>
<p>— Dar bine, acum nu mai ai?</p>
<p>— Nu, că mi l-a luat de rechiziție pentru oștenii noștri.</p>
<p>— Ce spui? Va să zică te-a gunoit și pe D-ta?</p>
<p>— Gunoit? Nu, fătul meu, eu nu mă plâng deloc, căci ce dă omul pentru țara lui în vreme de primejdie rodește însutit.</p>
<p>— Așa e, dar D-ta ai dat prea mult; ai dat brațele și sângele copilului D-tale.</p>
<p>— Să fie jertfa lui înaintea sfântului și sângele ce a vărsat el să fie spre folosul neamului.</p>
<p>— Mare inimă ai D-ta, cuscre! exclamă grecul cu admirare, sau poate că D-ta nu mai știi nimic despre al-de finul Ion.</p>
<p>— Nu, nimic de două săptămâni.</p>
<p>— Nici nevasta?</p>
<p>— Nici, dar ce știi D-ta ceva?</p>
<p>— Unde e domnia ei?</p>
<p>— Prin curte; dar spune-mi mai întâi mie, frate, dacă știi ceva.</p>
<p>— Vreau să vorbesc cu D-ei.</p>
<p>— Știi că m-ai băgat în grijă mare? Ei, Mărioară, Mărioară.</p>
<p>— Aud, tată, răspunse din curte vocea argintină a junei femei.</p>
<p>— Vino în casă, fata mea.</p>
<p>Măriora intră repede, și, văzând pe Aristide, se roși ca o cireașă și îngână câteva cuvinte de salutare și de scuză. După cuvenitul schimb de politețe, primarul se adresă către nora sa fără de ocoale și îi zise:</p>
<p>— Mărioară, cumătru a venit, să-ți aducă vești de la bărbatul tău.</p>
<p>— Ah! exclamă juna femeie sculându-se în sus radioasă de bucurie; ce face? e bine, sănătos?</p>
<p>— Da, răspunse Aristide încurcat fiind luat fără de veste, bine, adică nu prea.</p>
<p>— Vai de mine! exclamă primarul frângându-și mâinile, o fi bolnav?</p>
<p>— A murit! exclamă Măriora îngălbenind și răzemându-se de sobă ca să nu cadă.</p>
<p>— Nu, răspunse Aristide coborând ochii în jos cu întristare, dar este rănit, foarte grav rănit.</p>
<p>— Unde? Mai trăiește? De astă dată alerg la el, strigă Mărioara smulgând de pe o culme o maramă și înfășurându-și repede capul cu ea.</p>
<p>— E prea departe de aici, răspunse Aristide clătinând din cap.</p> 
<p>— Ce-mi pasă? Mă duc măcar de ar fi la marginile lumii.</p>
<p>— Sunt mai mult de douăzeci de poște până la Calafat. </p>
<p>— Tocmai acolo l-a dus? exclamă Primarul; ah! copilul taichii când ne-a scris în urmă pornise spre Bechet după ce se întorsese de la Oltenița.</p>
<p>— A trebuit să alerge la Calafat unde s-a dat o bătaie mare.</p>
<p>— Tată, eu plec, zise Maria cu hotărâre, mă duc să-l caut, că destul a îndurat suferințele trecute fără ca să mă aibă pe mine la capul lui. Zi-i argatului să pună cai la căruță.</p>
<p>— Ce vrei să faci tu, fata mea? exclamă Primarul înspăimântat; ce, crezi că e o palmă de loc până la Calafat ca să pleci așa, nepregătită?</p>
<p>— Nu-mi trebuie nimic; de nimic nu-mi arde acum când el zace pe patul de moarte.</p>
<p>— Așa e, dar lui îi trebuie multe. De ce folos îi va fi ajutorul tău dacă vei merge acolo cu mâinile în sân?</p>
<p>— Bine zici, fă ce știi, tată, dar grăbește-te, grăbește-te; strigă Maria cărând zdrobită pe o laviță într-o amorțeală completă.</p>
<p>— Cum s-a întâmplat ca să afli mai înainte de noi această nenorocire? întrebă Primarul pe Aristide după ce ieși cu el afară din casă...</p>
<p>— Printr-o întâmplare, răspunse Grecul; dusesem la Calafat niște grâne ce vândusem de mult unui contract de aprovizionare pentru armata română, și după ce descărcai carele în magaziile din marginea orașului, intrai și eu în oraș, deși pica din când în când câte un obuz turcesc prin ulițele cele pustii; voiam să văd cu ochii cum fată acele scroafe cu râtul de oțel și cu pântecele pline de cartice ucigătoare. Abia făcui câțiva pași și mă întâlnii cu doi soldați care duceau pe pat un camarad searbăd la față și cu ochii închiși. Mă apropiai de el ca să-l văd și scosei un țipăt de durere recunoscând în bietul rănit pe Ion, fiul dumitale. Întovărășii pe sanitari până la ambulanță, văzui rana care-i găurise pieptul sub țâța dreaptă, asistai la legarea ei și pe urmă întrebam pe doctori dacă mai era vreo speranță de scăpare? Da, răspunse unul din ei, dacă va fi cineva care să-l caute mai de aproape și cu o îngrijire ca o mamă sau o soție. M-am așezat la căpătâiul lui, am așteptat până ce s-a deșteptat, și cum a deschis ochii, m-am dus să-l încurajez. El m-a recunoscut pe dată și m-a rugat să nu spun nimic acasă, însă n-am vrut să-i dau ascultare, ci i-am spus ce mi-a zis doctorii, cam înfricoșat cum am putut mai mult, și după multă stăruință l-am înduplecat să-mi dicteze o scrisoare din partea-i, căci el nu era în stare a scrie. </p>
<p>— Unde e acea scrisoare? întrebă primarul.</p>
<p>— Uite-o, răspunse Aristide scoțând un plic de hârtie ordinară dintr-un buzunar al hainei.</p>
<p>Primarul se duse la Mărioara care sta tot în acea poziție de amorțeală, dând semne de viață numai prin lacrimile ce curgeau șiroaie din ochii săi, și, clătind-o ușurel, îi dete scrisoarea în mână și îi zise:</p>
<p>— I-a vezi, ce-ți scrie bărbatul tău.</p>
<p>Ea, auzind aceste cuvinte, tresări, smulse cu repeziciune plicul din mâinile socrului său și după ce-l desfăcu strigă:</p> 
<p>— Acesta nu este scrisul lui...</p>
<p>— Nu, eu am scris ce mi-a dictat el, căci dănsul era prea slab, răspunse Aristide.</p>
<p>— D-zeule, D-zeule! Să nu fie prea târziu! exclamă Maria după ce citi acea hârtie pe care erau scrise numai câteva rânduri.</p>
<p>Iată ce conțineau acele rânduri:</p>
<p>„Maria mea,</p>
<p>Sunt iarăși grav rănit, aleargă, căci dacă nu vei veni eu mor.</p>
<p>Ion”.</p>
<p>— Să plecăm, strigă din nou Maria, după ce termină cititul; s-a gătit căruța?</p>
<p>— Nu, n-am zis încă să pună caii până acum, răspunse primarul zăpăcit.</p>
<p>— Și mai pretinde lumea că părinții își iubesc copiii mai cu asupra ca oricine! exclamă Mărioara cu un fel de amărăciune amestecată cu furie; dar n-auzi că el moare?</p>
<p>— Alerg, alerg îndată.</p>
<p>- Nu e nevoie să vă mai dați de osteneală, replică Aristide. Eu tot mă întorc la Calafat pentru afaceri. Dacă aveți încredere în mine, eu pot să duc pe finișoara cu trăsura mea pană la stația cea mai apropiată și de acolo să luăm drumul de fier. Acolo iarăși pot să vă fiu de oarecare folos; nu e așa că primiți?</p>
<p>Maria, după ce se uită câtva în ochii socrului său care dădu din cap în mod afirmativ, făcu și dânsa același semn și apoi ieși afară ca să înceapă preparativele.</p>
<p>Aristide râmase să doarmă într-acea seară acolo ca să plece a doua zi din zori de zi, caii fură puși la grajd și se începură pregătirile de plecare cu o mare activitate.</p>
<p>A doua zi când cânta ciocârlia, Mărioara, în trăsura grecului, ieșea din casa socrului său alături de acela ce cu câteva septâmâni se jurase s-o dea în cap.</p>
<p>Într-acea zi merse în trapul mare al cailor fără să li se întâmple nimic, la prânz făcură un conac dinaintea unui han de munte și pe seară ieșiră dintre munți și merseră la arendaș amic cu Aristide.</p>
<p>În ziua următoare plecară iarăși cu ziua în cap, și când se ridică soarele ca la o săgeată deasupra pământului, intrară într-un bunget de pădure mănăstirească mare și deasă și ostiară goana cailor ca să nu se izbească de buturugile ce se vedeau ici colea pe marginea drumului.</p>
<p>Apucați fiind de căldură, conăciră și prânziră în pădure lângă o cârciumioară mizerabilă din marginea drumului ș după ce se mai potoli zăduful porniră iarăși înainte.</p>
<p>Mărioara, cât ținu această călătorie nu scoase grai din gură, nu schimbă un cuvânt măcar cu tovarășul său de drum, ca o mașină ea se urca în trăsură când îi zicea să plece, se cobora când zicea să oprească, abia atingea cu buzele bucatele când îi zice să mănânce și se arunca pe culcușul ce i se arăta când îi zicea să se culce; în colo nu făcea altceva decât să ofteze și să-și șteargă într-una lacrimile ce curgeau din ochii ei ca apa din izvor.</p>
<p>În prima zi, Aristide fu către dânsa cât se poate de rezervat și de respectuos; de îndată însă ce intră în pădure, fără a înceta de a se purta cu ea cu respect, începu a arunca din când în când asupră-i câte o căutătură stranie, și prin ochii lui începură să treacă ca niște licăriri de fulger niște scânteieri de dorințe neînfrânate.</p>
<p>Mărioara, ocupată numai cu durerea ce o consuma, nu băgase de seamă acele căutături, nici trăsăturile convulsive ce crispa mușchii camaradului său de călătorie ori de câte ori se întâmpla ca să-l atingă, ci se purta cu el ca cu un adevărat amic, pot zice ca cu un frate, și când trăsura se apleca din cauza drumului rău într-o parte, ea se lipea de dânsul și se agăța cu mâinile de brațul lui, fără să bage de seamă că astă inocentă familiaritate pentru el era un supliciu și tot deodată o plăcere fără de seamăn.</p>
<p>Aceste turmente nu mai puteau să dureze.</p>
<p>Înainte de a porni a doua zi după prânz, Aristide chemă la o parte pe vizitiul său și îi vorbi câtva timp încet; vizitiul dete din cap spre semn de consimțământ și pe urmă se duse să adape caii.</p>
<p>Caii grecului erau negri, înalți, frumoși și foarte iuți; el îi plătise 160 de galbeni și ținea la ei ca la ochii din cap și refuzase orice sume i se oferiseră, chiar prețul îndoit. După ce-i adăpă, vizitiul îi înhămă și invită pe stăpâni să se suie în trăsură și să plece ca să nu le cadă apa în picioare.</p>
<p>Aristide ajută pe Mărioara ca să se urce și plecară.</p>
<p>Ceva înainte de înmurgit, vizitiul zise stăpânului său:</p>
<p> — Cucoane, am pățit-o.</p>
<p>— Ce e, mă? zărești vreun om rău? întreba Aristide prefăcându-se a fi speriat.</p>
<p>— Nu, slavă D-zeului, răspunse țiganul, dar Doidan a început să șchiopăteze.</p>
<p>— Cum se poate? oprește și vezi ce are.</p>
<p>Vizitiul se opri, se dete jos după capră, luă în mâini piciorul calului ce șchiopăta și începu să fluiere.</p>
<p>— Ce are? întrebă Aristide sărind din trăsură.</p>
<p>— Am dat de șugubină, i-a căzut o potcoavă.</p>
<p>— O potcoavă! Caut-o că poate o fi căzut pe aici.</p>
<p>— Aș! Nu, răspunse țiganul dând din cap; uite, copita s-a și tocit.</p>
<p>— Ce ne facem noi acum?</p>
<p>— De! știu și eu, dar e peste poate ca să mergem înainte..</p>
<p>— Nici că e vorbă dacă viața calului e în primejdie, strigă grecul; țin la el ca la viața mea.</p>
<p>— Poate c-am putea să-l potcovim.</p>
<p>— Să-l potcovim! dar unde?</p>
<p>— Colo în marginea pădurii în capătul satului e un potcovar; să-l desham cocoane, să încalec pe el și dvs. să mă așteptați aici, că eu într-un ceas sunt înapoi.</p>
<p>— N-ar fi mai bine să ne târâm cum vom putea pană la sat? întrebă Mărioara.</p>
<p>— Cu neputință. Satul e destul de departe ca să mai poată calul suferi a se opinti în potcoavă. Mai bine să stăm acolo sub umbra acelui păr sălbatic până ce se va întoarce Drăgan.</p>
<p>— Să nu întârziem și să rămânem de tren.</p>
<p>— O! nu, trenul trece la 5 ore de dimineață. O să mergem toată noaptea și o să ajungem destul de devreme ca să ne și odihnim.</p>
<p>Mărioara nu mai insistă și Drăgan plecă cu amândoi caii, dând călcâie lui Doidan și scoțând din piept niște chiote sălbatice.</p>
<p>Mărioara, dacă ar fi fost mai ispitită, ar fi citit multe lucruri în modularea acelui chiuit și în aruncătura de ochi ce adresa țiganul stăpânului său când pleca.</p>
<p>Mărioara se duse de se așeză pe stuful de iarbă verde de sub păr si căzu iarăși pe gânduri. Aristide veni și se așeză lângă ea, și, cuprinzându-i mâinile în mâinile sale îi zise:</p>
<p>— Plângi! plângi într-una.</p>
<p>— N-am dreptate? Murmură ea retrăgându-și binișor mâinile din mâinile camaradului său de drum, care începuse a o strânge cu putere.</p>
<p>— Trebuie să-l iubești prea mult! zise grecul oftând.</p>
<p>— Cum nu? Dacă odată e bărbatul meu.</p>
<p>— Asta nu e un cuvânt; multe femei au bărbați și cu toate acestea nu se sinchisesc de ei.</p>
<p>— Acelea nu sunt femei, nu știu ce e iubirea.</p>
<p>— O! nu zi așa, zi că-l iubești D-ta mai cu asupră ca alte femei.</p>
<p>— Da, îți mărturisesc, căci e vrednic de iubit.</p>
<p>— Numai el e fericitul muritor pe care să-l găsești vrednic de iubirea D-tale? </p>
<p>— Numai el e soțul meu.</p>
<p>— Ei, și? Inima D-tale e atât de strâmtă încât nu încape în ea decât o singură iubire?</p>
<p>— Mă iartă, D-le Aristide, eu sunt o biată țărancă crescută la munte și nu înțeleg noima tuturor cuvintelor.</p>
<p>— Vrei să nu înțelegi, Mărioară, zise Aristide cuprinzându-i din nou mâinile.</p>
<p>— Te rog, lasă-mă, gândește-te că n-am inimă de snoave, răspunse Mărioara smucindu-și mâinile și ridicându-se în sus.</p>
<p>— Mărioaro, zise Aristide imitând-o și pironind asupra ei o căutătură de foc, baba Neghina ți-a destăinuit tot focul ce ai aprins în inima mea; nu mai e vreme de cârnit sau de gândit; ești acum în mâinile mele, dracul așa a voit; supune-te de voie dacă vrei să fie bine de tine și să te moi în aur și mătăsuri de sus până jos, căci a te împotrivi e cu neputință.</p>
<p>— A! D-ta ai fost ticălosul acela care a îndrăznit să-mi trimită niște cuvinte atât de obraznice? strigă fiica munților făcând un pas înapoi și învălindu-l într-o căutătură plină de mânie și de dispreț.</p>
<p>— Da, da, puicuță, răspunse grecul răsucindu-și mustața craidonesce și făcând la rându-i un pas înainte spre prada sa. Haide, haide, încetează cu secăturile că nu te prinde, ești în puterea mea, departe de orice locuință omenească; orice strigăte ai scoate nu vor fi auzite de nimeni, căci suntem într-o pădure dosnică prin care nu trece niciun drum mare. Vin la neica încoace și nu mai fi ursuză, că am să te fac cucoană mare; am să te despart de țărănoi și să te iau eu.</p>
<p>Pronunțând aceste cuvinte grecul întinse mâinile ca s-o apuce de talie; Mărioara însă mai înainte ca fulgerul îl îmbrânci cu o putere neașteptată la o femeie și făcu pe arendaș să cadă de a rostogolul jos la pământ.</p>
<p>— A! D-aceasta mi-ai fost leică? strigă grecul sculându-se de jos furios; atunci să întorc și eu cojocul pe foaia cealaltă, dacă nu-mi ești muiere de înțeles.</p>
<p>Pronunțând aceste cuvinte scoase de la brâu un briceag mare cu mâner în cruce și se repezi spre Maria ca o fiară sălbatică cu capul înainte și orbit de mânie; însă mai înainte de a-și ajunge victima, ea făcu câțiva pași înapoi și, scoțând din sân un revolver cu șase focuri, ridică iute cocoșul armei și, îndreptându-i gura spre grec, strigă cu voce puternică:</p>
<p>— Dă-te în lături, cațaoane, că-ți spulber creierii pe dată.</p>
<p>— Carnacsi! strigă Aristide foarte mult înspăimântat de vederea armei ucigătoare care era îndreptată spre fruntea-i.</p>
<p>— Un pas dacă vei face spre mine te ucid, strigă Maria cu o intonație mai puternică decât s-ar fi așteptat cineva de la un bărbat deprins cu primejdiile, iar nici deloc de la o copilă cu grai dulce.</p>
<p>— Aruncă surioară arma în colo că am glumit, strigă grecul, punând palma sa deschisă între fața sa și arma amenințătoare.</p>
<p>— Nu te mai încerca să te dezvinovățești mințind, căci de acum în colo nimic nu mă mai face să cred în cinstea ta.</p>
<p>— Zic zău pe legea mea și pe astă cruce că am glumit, răspunse Aristide făcându-și semnul crucii.</p>
<p>— Ia nu mai pângări cele sfinte și dă-te la o parte din cale-mi ca să plec eu de aici...</p>
<p>— Cum? să pleci singură și pe jos la apusul soarelui printr-o pădure deasă și poate plină de fiare sălbatice.</p>
<p>— Fiarele sălbatice vor fi mai puțin neomenoase ca un mișel ca tine.</p>
<p>— Zi-mi vorbe groase, ocărăște-mă, suduiește-mă că eu nu mă supăr, chera-mu.</p>
<p>— Dă-te la o parte-ți zic o dată, strigă Maria făcând un pas spre grec în atitudinea sa cea amenințătoare.</p>
<p>— Iată că mă dau, răspunse grecul făcând zece pași înapoi îndată ce văzu pistolul aproape de fruntea sa.</p>
<p>— Așa te învață, ticălos amăgitor, fugi rușinat din fața unei femei, strigă soția lui Ion cu un ton disprețuitor.</p>
<p>— Dar bine, frate, asta nu e muiere ci volintir! exclamă cochințul făcând înapoi încă douăzeci de pași după ce Maria mai făcu un pas spre el.</p>
<p>— Nu sunt volintiroi, ci femeie cinstită care-mi apăr cinstea cu primejdia vieții; bine te-a cunoscut taica când mi-a dat acest revolver și mi-a zis: ia, fata mea, această armă, ea poate să te apere și de dușmani și de prieteni mincinoși! Lipsește din ochii mei, liftă înjosită care te apropii de casele oamenilor cinstiți, numindu-te rudă, naș, cumătru, sau orice ca să semeni în cale-ți necinstea și rușinea; dă-te la o parte și lasă-mă să trec nesupărată, că de unde nu scap lumea de un nemernic ca tine.</p>
<p>— Na, treci femeie în voie bună că nimeni nu te supără, răspunse grecul dându-se la o parte din dosul căruții.</p>
<p>— Vezi, așa te învață minte! zise Maria trecând pe lângă el mândră și disprețuitoare; te prevestesc însă să nu te iei după mine și să mă superi întru câtva, căci atunci se alege de unul din noi.</p>
<p>— N-avea grijă și nu ți-o lua asupră-ți că pentru o țărănoaică ca tine o să dau eu de potcă ca să pup pușcăria. Am în căruță arme ca să te fac pusderii, dar nu-mi pun eu mintea cu mintea ta. Cale bună surată; lac să fie că broaște sunt destule, bani să fie la chimir că muieri se găsesc buluc.</p>
<p>Aceste vorbe le zise grecul pe când încă se mai zărea Maria, dar după ce dispăru ea în desișul pădurii, el se bătu cu palma în piept și strigă scoțând un muget de fiară sulbatică:</p>
<p>— E! elbet, mi-oi mai cădea tu în mână; atunci să nu mor eu creștin daca n-oi fi a mea.</p>
</div>
<div type="chapter" n="14">
<head>XIV. Crima de la Bechet.</head>
<p>Am lăsat pe Ion în spitalul militar din București tocmai în momentul când simțise prima durere. Acea durere fusese pentru el mântuitoare; doctorii începură să spere și în câteva săptămâni îl puseră pe picioare.</p>
<p>Până să se facă el bine, regimentul său venise în București, căci Oltenița fusese ocupată de ruși, și plecase cu rapiditate spre Bechet.</p>
<p>Iată ce întâmplare îl făcuse să apuce acea direcție neprevăzută în planul de campanie al statului major român.</p>
<p>La Bechet erau grămădite multe ceamuri și șlepuri încărcate cu bucate trase la edec în gura Jiului și puse la adăpostul unor maluri nu tocmai înalte dar suficiente ca să le apere de tunurile din Rahova.</p>
<p>Acele grâne erau ale mai multor armatori străini, între care cea mai mare parte se aflau în bastimente puse sub protecțiunea steagului Engliterei și destinate pentru Occident. Declarația războiului le apucase pe Dunăre și, îndată ce s-a închis navigația, ele, nemaiputând să se coboare în vale, s-au retras în albia Jiului depărtându-se de teatrul operațiunilor militare.</p>
<p>Turcii care somaseră toate bastimentele încărcate cu grâne de a trece la ei și de a le descărca primind drept bani calmele turcești, și care capturase și deșertase fără să dea nicio para pe toate câte putuse să pună mâna, nu știa de existența acelor vase, căci malurile Jiului le ferea de vederea celor din Rahova, și cele ce se zăreau erau luate drept vasele, draghere ale companiei italiane, care lucra la adâncirea și navigabilitatea Jiului. Această stare de lucruri dură până la 24 mai.</p>
<p>Într-acea zi din nenorocire, sosi în acel port un grânar grec stabilit de mult timp în România și intră cu armatorii și însărcinații lor în tratație de cumpărătoare, recomandându-se ca contract pentru armata rusă. Armatorii care zi și noapte erau cu frica în sân că poate să vie fără de veste turcii și să le ia producția fără nicio plată, fură bucuroși ca să intre în tocmeală cu contract rusesc și să le vândă grâul chiar pe ce apă nu curge.</p>
<p>O zi întreagă grecul vizită caicele, corăbiile și vasele plutitoare, măsură capacitatea tonelor, cercetă calitatea producției și se tocmi despre preț. După aceea, dete arvonă în dreapta și stânga, făcu contracte legalizate de primărie, și în condițiile de liberare prevăzu că dacă nu va ridica grânele peste trei zile să piardă arvona, iar dacă turcii în decursul acestor trei zile vor captura vasele, să-i dea arvona îndoită.</p>
<p>Toți armatorii care aveau grâul în vase primiră această clauză, iar cei ce-și aveau productele puse în magazinele de pe marginea râului expuse la bătaie tunurilor din Rahova, nu primiră, și grecul nu făcu cu el nicio afacere. A doua zi, era să înceapă operația ridicării.</p>
<p>Într-acea seară care se întâmplase să fie întunecoasă și fără de lună, un om îmbrăcat ca bulgar cultivator de zarzavaturi rătăcea pe marginea smârcurilor dintre Balta Poteiului și Dunăre și se uita când în drepta când în stânga, ca cum i-ar fi fost teamă c-o să fie zărit de cineva.</p>
<p>Zadarnică-i fu teama, căci pui de om nu se mai zărea prin vecinătatea Dunării într-acele vremuri; satele fuseseră pustiite, bălțile fuseseră părăsite de pescari și ciobanii de vite! și chiar dorobanții părăsiseră pichetele și se retrăseseră mai în interiorul țării.</p>
<p>După ce se asigură că nu se afla împrejurul său niciun ochi scrutător; băgă două degete în gură și un fluierat haiducesc răsună în spațiu și fu repetat de ecou de mai multe ori. Peste câteva minute se auzi pe călălalt mal al Dunării un alt fluierat foarte depărtat și după o oră se auzi zgomotul lin al unor lopeți izbind apa într-un mod cadențat.</p>
<p>Bulgarul intră în dedalul de rogoz cu care erau acoperite smârcurile, înaintă prin baltac, pană-i ajunse apa aproape de brâu, și, ieșind la luminiș, stătu în loc până ce zări plutind în mijlocul râului barca ale cărei lopeți le auzise în depărtare.</p>
<p>Barca nu mai putea să înainteze până la el, căci nămolul era gros și apa nu îndestul de adâncă; el atunci se aruncă cu pântecele deasupra apei și înotând îmbrăcat cum era, înaintă spre barcă până ce se agăță cu mâinile de dânsa.</p>
<p>Într-o săltătură fu înăuntru și începu să se scuture de apă cum face orice câine după ce se îmbăiază, pe urmă se retrase în capul de dinainte al bărcii, și se dezbrăcă până la piele, se îmbrăcă cu alte haine ce găsi acolo și după ce se schimbă de la cap până la picioare se ridică în sus și se apropie de luntrașii care purtau toți fesuri.</p>
<p>Ei, văzându-l transformat, nu scoase niciun țipăt de mirare, dar armatorii din Bechet dacă l-ar fi zărit ar fi strigat:</p>
<p>— Iată grecul contracciu pentru armata rusă îmbrăcat ca un bașibujuc turc.</p>
<p>Peste o oră și jumătate, el intră într-o casă dosnică din satul Lucovița de la poalele Rahovei; acolo îl aștepta un turc între două vârste, îmbrăcat militărește simplu, dar exprimând prin înfățișarea și încruntarea sprâncenelor sale fizionomia unui om deprins numai a comanda.</p>
<p>Cum îl văzu turcul îi zise:</p>
<p>— Ei bine, ce ai făcut?</p>
<p>— Bechetul geme de grâne, răspunse grecul închinÂndu-se până la pământ.</p>
<p>— Ideal, exclama Turcul; unde sunt?</p>
<p>— O parte în magaziile din fața portului.</p>
<p>— Greu de ridicat!</p>
<p>— O altă parte însă și cea mai mare e în caice, șlepuri și vase.</p>
<p>— Cum asta? strigă turcul sărind în sus de pe sărăcăciosul scaun de lemn pe care ședea; eu n-am văzut niciun vas în port.</p>
<p>— În port nu, dar în gurile Jiului sunt o mulțime.</p>
<p>— În gurile Jiului! nu se poate, apa e mică.</p>
<p>— A fost, dar de când lucrează acolo mașinile de dragaj s-a adâncit.</p>
<p>— Afurisite mașini! o să le pun să le ardă.</p>
<p>— Ba nu, ci să le mulțumești căci ele ne dau pe mână atâta belșug de pâine.</p>
<p>— Ei! câte vase sunt?</p>
<p>— Vreo treizeci.</p>
<p>— Cam câte chile?</p>
<p>— Vreo cinci până la șase mii, dintre care două mii sunt ale mele.</p>
<p>— Bine, știu, așa ne-a fost vorba, ți se vor plăti.</p>
<p>— În aur, iar nu în caimele.</p>
<p>— Fie și în aur.</p>
<p>— Și acum pe loc.</p>
<p>— Dar dacă nu vreau?</p>
<p>— Nu veți avea grâul.</p>
<p>— Dar dacă pe tine te voi sugruma și te voi arunca în Dunăre și după aceea voi trimite eu oamenii mei ca să-l ridice?</p>
<p>- Mâine nu vor găsi nimic, căci dacă într-un ceas un om al meu nu va primi de la mine un semn, și de aici în colo nu-i voi repeta același semn din ceas în ceas, focul va cuprinde toate ceamurile și Rahova va muri de foame.</p>
<p>— Ia-ți banii, câine de ghiaur, strigă turcul aruncându-l la picioare o pungă plină cu lire.</p>
<p>— Să trăiești, Măria ta, răspunse grecul sărutându-i pulpana surtucului și culegând banii de pe jos.</p>
<p>— Acum ce e de făcut?</p>
<p>— Dacă mai aveți încredere în mine cum ați avut până acum, lăsați-mă pe mine să potrivesc lucrurile și dați-mi putere de a comanda, căci numai astfel veți fi mulțumit și vom mai face și alte treburi împreună.</p>
<p>— Fie, răspunse turcul bătând alene din mâini.</p>
<p>În Bechet nu era nici măcar un soldat; paznicii locuitori ai acestui port mai întâi fugiseră din oraș și se împrăștiaseră prin satele vecine, dar după ce se încredințară că turcii n-au de gând să treacă Dunărea sau să le facă vreo supărare, se întoarseră fiecare la casele sale și orășelul își luă fizionomia sa obișnuită, cu excepție portul care rămăsese în amorțire. Orașul este situat la oarecare depărtare de port, dar tot în bătaia tunurilor puse pe zidurile Rahovei care se vedeau lucind din marginea Dunării.</p>
<p>Deocamdată orășenii se temură de dânsele, și, deși reveniseră pe la casele lor, totuși în primile zile se fereau a ieși din casă ziua și își vedeau de afaceri numai noaptea spre a nu fi văzuți de cei din cetate; dar după ce cutezară câțiva să se arate și văzură că nu pățesc nimic, ieșiră toți la iveală și, cu toate acestea, tunurile Rahovel rămaseră mute.</p>
<p>Deodată, în ziua de 25 mai pe la 8 ore dimineața, acele tunuri începură să detune și să arunce spre bietul oraș o ploaie de proiectile. Un țipăt de groază răspunse acestei provocări. Mai întâi, descărcările fură rare și la distanțe depărtate, astfel că permiseră la câțiva locuitori curioși să iasă din pivnițele în care se ascunseseră în primul moment și să înceapă prin stradă o adevărată vânătoare de obuze din cele care nu făceau explozie. Dar peste două ore se îngroașă gluma, detunăturile se îndesiră, obuzele începură să facă explozie, focul se declară în poartă și mai multe case se dărâmară.</p>
<p>Șederea în oraș devenea imposibilă.</p>
<p>În prima dată locuitorii depărtându-se luaseră cu ei tot ce avuseseră mai bun și mai scump, adică: bani, scule, vite; de astă dată spaima-i făcu să iasă din casă cu mâinile goale, părinții își luară numai copiii și apucară plângând amara cale a pribegiei. Numai un om rămase la postul său, acela fu oficiantul telegrafic poștal care dinaintea aparatului său deschise o corespondență vie cu oficiul central din capitală, căruia îi comunica minut cu minut toate peripețiile dramei ce avea să se desfășoare.</p>
<p>Tabloul fugii fu unul din cele mai sfâșietoare: se vedeau bătrânii gârboviți de zile rezemându-se în câte un baston ieșind din casele care i-a văzut născând, cu ochii inundați de lacrimi și plângând aceia ce lăsă în urmă-le, adică întreaga lor avere pentru care se străduiseră o viață întreagă.</p>
<p>Se vedeau bărbați în puterea vârstei și mume duiose despicând cu disperare trâmba de lume ce se grămădea înmulțindu-se ca să iasă mai curând din oraș, și, căutând prin mulțime, scoțând țipete de jale; unii o soție iubită, alții fructele pântecelui lor.</p>
<p>Se vedea fratele chemându-și sora cu voce tare și sfâșietoare, sora căutându-și fratele ca s-o sprijine și s-o protejeze, fidanțatul alergând în ajutorul fidanțatei sale și copii rătăciți învălmășindu-se prin noianul de lume și umplând aerul cu strigăte de:</p>
<p>— Mamă.</p>
<p>— Tată.</p>
<p>O! era ceva oribil.</p>
<p>Cei tari și sănătoși se căutau, se găseau, și se ajutau, dar cei slabi, cei bolnavi și mai ales cei sărmani! Câți nu întinseseră mâinile glotelor de fugari ca să le vină în ajutor și nu primise drept răspuns altceva decât o insultă brutală!</p>
<p>Apogeul nenorocirii ca și acela al fericirii are egoismul său. O! mulți în acele momente de supremă disperare au cerut ca un mijloc de scăpare o izbitură care cu viața să le curme și suferințele.</p>
<p>Bombardarea dură o zi întreagă, peste Bechet căzură sute de bombe. Toți orășenii fugiră încotro putură, chiar autoritățile publice și cei nouă dorobanți care aveau ordin de a nu răspunde la niciun atac se retraseră la un sat vecin însoțind casa vămii. Numai telegrafistul și un om al lui de serviciu râmase lângă aparatul său.</p>
<p>Văzând că casa în care era stabilit telegraful amenința în fiecare moment a se dărâma sub ploaia de obuze, demnul împiegat se retrase în marginea orașului, se stabili lângă un stâlp telegrafic, tăie telul dintre stâlp și oraș, uni aparatul de firul din capul stâlpului printr-o sârmă și comunică oficiului central tot ce văzu cu ochii și tot ce-i comunica fidelul său servitor, care cu expunerea vieții, se furișase până la fața locului ca să vadă de aproape tot ce se petrecea.</p>
<p>Iată cele ce se petrecură:</p>
<p>După ce s-a bombardat în destul orașul și au fugit cei din urmă locuitori, chiar cei mai nevoiași, o șaică mare despică Dunărea și 150 de bașibuzuci se apropie de teritoriul român, pe când soarele dispărea în marginile Occidentului ca să apară tocmai a doua zi. Cum acostară la mal, sălbaticele fiare cu chip omenesc intrară cu șaica în albia Jiului, în care se adăposteau vasele pline cu bucate, și, conduse de un om îmbrăcat ca și ei, dar cu o fizionomie mult mai vicleană decât a lor, începu să le viziteze; acel om era grecul pe care-l văzurăm tocmind prețul trădării în satul Lucoviței.</p>
<p>Cum intrară în albia Jiului bașibuzucii se repeziră a tăia otgoanele care țineau legate vasele unele de altele spre a le trage după el, și reușiră a scoate din gura Jiului două caice; dar otgoanele la cele mai multe erau lanțuri de fier și ei nu aduseseră cu dânșii instrumente cu care să le taie, și pe toate laolaltă nu le putea târî, căci în drumul dintre ele și Dunăre se aflau vasele și mașinile de curățat ale companiei Jiului, astfel că nu era chip a strecura o masă atât de mare de vase prin micul spațiu de apă ce rămăsese liber.</p>
<p>Atunci impaciența sălbaticului și instinctul barbar învinseră orice spirit de prudență și de lăcomie; o faclă rășinoasă fu aprinsă și aruncată într-unul din vasele care le stau în drum, alte facle fură aruncate în celelalte, și după ce vânară incendiul ațâțat, ieșiră din albia Jiului și începură a traversa Dunărea de-a curmezișul privind cu o bucurie infernală teribilul și gradiosul spectacole ce se desfășura înaintea ochilor lor.</p>
<p>Deja se înnoptase, noaptea era fără lună, întunericul domnea în atmosferă și tăcerea cea mai profundă făcea ca noatea să pară și mai întunecoasă. Deodată, obscuritatea fu împrăștiată de o lumină roșiatică care dădu tuturor obiectelor un aspect sângeros.</p>
<p>Un fum gros și rășinos acoperi seninul cerului și un izvor de flăcări izbucni fără veste din pântecele Jiului însoțit de zgomotul fioros al unor trosnituri și plesnituri înspăimântătoare.</p>
<p>Părea că izbucnise din fundul râului pe neașteptate un vulcan! Flăcări înalte ca cerul, limbi de foc de mii de forme și cu mii de culori, coloane de fum negru alburiu și roșiatic, se amestecau, se succedau, se luau la întrecere care mai de care să iasă mai repede din acel cuptor improvizat fără de veste, care să se ridice mai sus și care sa împrăștie o lumină mai sinistră.</p>
<p>Se făcuse lumină ca ziua, dar o lumină lugubră, înfiorătoare. Orașul se vedea tot, și Dunărea și Jiul în care se oglindea teribilul incediu se transformaseră în niște râuri de foc. Lemnul rășinos al vaselor incendiate se aprinse foarte lesne, vântul serii care adia puțin îi dădu mână de ajutor și uscăciunea și vechimea bastimentelor făcură restul.</p>
<p>În câteva minute podurile tuturor vaselor fură în flăcări; după aceea veni rândul catartelor ca să se aprindă, apoi al lemnelor care țineau ventrele și de acolo, cu ajutorul pânzelor, începură să zboare flăcările de colo pănă colo, din vas în vas, din lemn în lemn, din pânză în pânză ca să împrăștie calamitatea celei mai înspăimântătoare dintre distrugeri în toate părțile!</p>
<p>Celelalte bastimente în care turcii nu aruncaseră facle aprinse nu luară foc, căci erau legate mai la o parte și vântul bătea dinspre ele spre vatra incendiului. Incendiatorii care asistaseră din barcele lor la groaznicul spectacol al distrugerii, cuprinși de o bucurie infernală, zărind printre norii de fum risipiți din când în când prin bătaia vântului ce sufla îndestul de tare, negrele siluete ale catargelor vaselor cruțate de dezastru, scoaseră un țipăt de furie și bucuria li se transformă în mânie înverșunată, căci se îndepărtaseră prea mult de mal și timp a se reînturna nu mai era, căci întârziaseră cam mult și le era teamă de vreo surpriză neplăcută.</p>
<p>Cu acest necaz în inimă, turcii ajunseră până la Rahova; însă când să debarce, altă supărare îndoit mai mare le amărî sufletele. Când plecase din Rahova spre Bechet, guvernatorul orașului le recomandase în taină să nu scape din vedere pe grecul vânzător; cât traversară râul, incendiul pus de el îi preocupase așa de mult încât nu băgase de seamă cine era în vas și cine lipsea, când însă fu să se coboare din șaică, observară turbați de necaz că grecul dispăruse și că rămăsese pe teritoriul românesc.</p>
<p>— Să ne întoarcem ca să punem mâna pe el și să aruncăm în foc pe ghiaurul vânzător, zise unul din bașibuzuci.</p>
<p>— Da, să ne întorcem, strigară toți punând iarăși mâna pe lopeți.</p>
<p>— Stați, replică comandantul lor, oprindu-i de a împinge luntrea iar în apă, să spunem mai întâi Pașei ceea ce am făcut.</p>
<p>— Bine, să mergem să-i spunem.</p>
<p>Comandantul îi aștepta în pridvorul conacului; cum află isprava cu care veneau și felonia grecului, încruntă din sprâncene și striga:</p>
<p>— Mergeți în număr îndoit mai numeros și siliți-vă să mi-l aduceți aici pe dată, dar nu mort, ci viu, căci am de gând să fac cu el o pildă strașnică.</p>
<p>Pe la trei ore despre ziuă, două șeici pline cu bașibuzuci trecură iarăși Dunărea și cum ajunseră la uscat se împrăștiară în oraș, și, sub pretext de a căuta pe grec, dădură jafului o mare parte din case și grămădiră tot ce luară în șeici.</p>
<p>- După ce se săturară de jaf, se puseră din nou să caute pe grec cu o ardoare sălbatică, și, negăsindu-l pe nicăieri, se năpustiră spre corăbiile pline de grâu pe care le cruțase incendiul, și după ce le goliră mai până în fund, transportară tot ce găsiră în pântecoasele lor șeici și pe urmă le dete foc la câteva, fără să ține în seamă că deasupra unuia din vase fâlfâia pavilionulu englez. Această expediție dură o oră și jumătate.</p>
<p>Văzând isprava repurtată și prăzile aduse, instinctul de rapacitate se ațâță în hordele de bașibuzuci, și pe la 4 jumătate ore de dimineață o altă ceată și mai numeroasă trecu Dunărea, jefui din bastimentele încă neincedintate tot ce găsiră nejefuit de ceilalți, mai deteră o pleașcă prin oraș, devastară și o magazie a societății austriace de navigație plină cu grâne și felurite materiale și după ce încărcară ochi vasele cu care veniseră, mai pârjoliră și ei tot ce găsiră nepârjolit și trecură Dunărea înapoi. Când intrară în Rahova, era ziuă albă.</p>
</div>
<div type="chapter" n="15">
<head>XV. Cursa</head>
<p>Drama de la Bechet sili pe guvernul român, cum am mai zis mai sus, de a schimba planul tacticii sale, adică acela de a-și concentra toate forțele numai într-un punct central, ca de acolo să respingă orice ofensivă.</p>
<p>Un cordon puternic se împrăștie peste tot litoralul Dunării de la gura Oltului până la gura Timocului din Serbia, și la Islaz, Bechet, Ciuperceni, Cetatea și alte puncte strategice, stabiliră baterii de artilerie. Soarta căzu ca bateria lui Ion să se stabilească la Bechet; el însă, cum știm, nu veni odată cu bateria sa, fiind încă reținut în spital de rana ce primise la Oltenița.</p>
<p>Îndată ce se însănătoși și ieși din spital, rămase în București vreo câteva zile ca să mai răsufle, și cât ținea ziulica de mare se plimba de colo până colo prin oraș ca să-i vadă lumea frumoasa Stea a României care strălucea mândru pe pieptul său și să se mai împirogeze.</p>
<p>Într-una din zile, pe când se plimba prin grădina Cișmigiului, se întâlni cu Aristide, se recunoscură, Ion îi strânse mâna cu afecțiune, și după ce întreba pe grec de cei de acasă, scrise repede o epistolă, i-o încredința ca s-o dea nevestei și îl rugă să le spună că el era nevoit să plece spre Bechet, fără să dea pe acasă cum avusese de gând, pentru că în curând aveau să se întâmple niște evenimente foarte grave, care va sili pe țară să facă apel la ajutorul tuturor fiilor săi. A doua zi, se puse în tren și plecă spre iubita sa baterie. Știm cum și-a îndeplinit Aristide promisiunea.</p>
<p>Peste o lună și mai bine Ion se întâlni din nou cu Aristide chiar în Bechet, unde grecul venise să deschidă un birt pentru ofițerii garnizoanei și o cârciumă pentru soldați. Ion îl întrebă de nevastă și de părinți, și el îi spuse că erau bine, că s-au bucurat de scrisoarea ce le-a trimis și că l-a însărcinat pe el ca prin viu grai să-i spună că se aflau sănătoși.</p>
<p>De la cea din urmă întâlnire, Aristide se stabili în Bechet și se îmbrăcă ca un adevărat cârciumar. Își dură un umbrar de rogoz dinaintea gârliciului unui bordei răcoros, puse în fundul bordeiului câteva boloboace cu vin, ornă fațada cu tot ce e mai gustos într-ale băcăniei: lichioruri, vinuri străine, romuri, cognacuri, mezeluri etc. și se puse cu o stăruință particulară conaționalilor săi ca să schimbe șuncile și salamurile în bani gata.</p>
<p>Aristide era din fire, precum știm, om vesel și zefliu, știa să spună snoave și glume care să facă pe toți să râdă fără să supere pe cineva și își vindea marfa cu o manieră astfel ca toți să fie mulțumiți să-i dea banul bucuros.</p>
<p>În curând, umbrarul lui Aristide deveni locul de întâlnire al tuturor gradelor inferioare din Bechet, și în vasta și răcoroasa cameră săpată în pământ la dreapta bordeiului, se adunau mai cu preferință toate gradele superioare ale garnizoanei. Aristide, prin manierele lui de om șmecher, reuși să-și recruteze amici în toate gradele armatei de la cel mai mare ofițer până la cel mai din urmă soldat, și deveni în curând indispensabil tuturor prin înlesnirile de bani ce le făceau până să le sosească fonduri de acasă. El pe toți îi îndatora, pe toți îi mulțumea, însă Veniaminul lui, adică ființa cea mai iubită și mai preferată, era Ion, care în urma isprăvilor ce repurtase la Oltenița devenise sergent și pentru care obținuse de la ofițeri autorizație de a lua împreună cu el parte la petrecerile din interiorul bordeiului.</p>
<p>Ion nu-l iubea mai puțin și își petrecea la dânsul tot timpul ce-i râmânea disponibil, stând de vorbă împreună și spunându-și unul altuia focul. Iată ce-i zise Aristide într-o seară mai înainte de a suna retragerea:</p>
<p>— Ioane, eu te socotesc ca pe un frate mai mic.</p>
<p>— Da, știu, răspunse Ion, de aceea și eu te iubesc ca un adevărat frate.</p>
<p>— Frate Ioane, eu am un secret în fundul inimii mele și numai D-tale am curajul să ți-l împărtășesc.</p>
<p>— Vorbește fără de teamă și fii sigur că taina D-tale va rămâne înmormântată în pieptul meu.</p>
<p>— Acest secret nu trebuie să fie înmormântat; din contră, voiesc să fie comunicat cuiva, dar vreau să ajungă la urechi care pot să îndeplinească dorința mea, și numai D-ta poți să-l faci să ajungă până la acele urechi fără să se risipească pe drum.</p>
<p>— Te înțeleg, vrei să faci niscaiva descoperiri însemnate ?</p>
<p>— Da, iată de ce e vorba. Eu cunosc părțile de dincolo de Dunăre ca și cele de dincoace; mi-este familiară Rahova cum îmi este și Bechetul; am fost în cetate chiar mai acum câteva săptămâni după închiderea navigației, mai având de descurcat niște socoteli cu Pașa, care mai înainte mi-era prieten. Eu cunosc toate tăbiile, părțile lor cele tari și cele slabe. În sfârșit, eu pot într-o bună noapte să duc oștirea română pe sub adăpostul sălciilor ce umbresc pârâul Schit până la cetatea română și de acolo printre vii până la cetățuia cea mică care domină toate întăririle Rahovei și care într-acest minut este mai părăsită din cauza puținei temeri ce le inspiră un atac dinspre uscat. Un tun și două sute de oameni hotărâți ar da Rahova în mâna celor ce ar pune mâna pe cetățuie, și împreună cu ea le-ar procura un cap de pod singur, pe care-l caută cu atâta stăruință statul major rusesc.</p>
<p>— Poate c-ar fi cu putință îndeplinirea acestui plan și poate c-am izbuti, replică Ion, dar cum să ducem dincolo un tun și două sute de oameni fără sa fim băgați de seamă de turci?</p>
<p>— Iacă cum: în dreptul satului Zavala se află gura unui râuleț numit Ogost sau Harlec: malurile acestui râuleț care sunt înalte, apoi malurile Schitului care curge la o mică depărtare spre partea Rahovei, care cum îți spusei sunt umbrite de copaci înalți și stufoși, și, în fine, depărtarea lor de drumurile umblate vor opri pe cel din cetate a vedea aceea ce se va petrece în valea Ogostului, și monitoarele care nu mai umblă de colo până colo de frica torpilelor, nu vor veni ca să ne surprindă.</p>
<p>„O luntre ușoară și încăpătoare ce am eu ascunsă undeva încă de când treceam Dunărea după afaceri, ne va transporta decindea fără de zgomot, o zi vom petrece-o în stufișul sălciilor înșirate pe malul Dunării fără teamă de a fi surprinși, căci satele sunt pustii și turcii nu prea se dau de osteneală a face patrule, și în noaptea următoare trecem Ogostul prin apă și Schitul pe podul de lângă cetatea romană, intrăm între vii și mergem până la cetățuie fără să avem nevoie a descărca o pușcă. Acolo năvălim fără veste, așezăm tunul în coasta ce domină orașiul ca să înpedicăm sosirea oricărui ajutor și năvălim în cetate ca o furtună. Îndată ce vom fi stăpâni peste cetățuie, tabia cea mai mare ce se află dominată de turnul Roman, citadela și Rahova întreagă trebuie să se predea, sau garnizoana să fugă în monitor spre a fi nimiciți de tropile și de bateriile de dincoace.</p>
<p>— Ideea e frumoasă, dar eu nu pot pricepe îndestul câștigul ce vom dobândi, ca unul ce nu cunosc locurile și nici nu mă pricep într-ale strategiei; însă căpitanul meu cunoaște și locurile și e unul din cel mai învățați ofițeri; haide la el și repetă și lui aceia ce mi-ai spus mie, că poate vom izbuti să facem un bine țării și să dăm și cu mâna de noroc.</p>
<p>Aristide prinse bucuros, merse la căpitanul chiar într-acea seară și căpitanul găsi că era cu putință de a se pune în execuție acel plan, dar găsi cu cale că mai înainte de executare era de neapărată trebuință a se face o recunoaștere.</p>
<p>Recunoașterea fu hotărâtă pentru a treia noapte, și chiar dintr-acea zi fură alese persoanele destinate a lua parte la acea expediție care avea să fie comandată de căpitanul în persoană și în care avea să participe un sub locotenent, Ion, Aristide, un caporal și patru soldați. Astă mică escoadă își dete întâlnire în satul Ostroveni pentru 10 ore din noapte.</p>
<p>A doua zi, Aristide plecă spre Craiova ca să-și împrospăteze provizia.</p>
<p>În aceeași zi, pe sub seară, guvernatorul Rahovei sta în privdorul conacului său într-o poziție visătoare, absorbind aromaticul fum al letachiei ce ardea în narghilea și contemplând rotocoalele de fum ce ieșeau din gura sa. De o lună și mai bine sta cât ținea ziulica de mare într-astă poziție letargică, căci de când se stabilise românii în Bechet, vitejilor săi bașibuzuci nu le mai da mâna a face incursiuni mănoase ca cele de la 25 mai, și artileria sa nu mai da semne de viață decât numai atunci când nu-i lăsa românii în pace.</p>
<p>Intr-acea zi, cum am spus, Pașa sta adâncit în niște vise voluptoase în privdorul conacului său, ținând într-o mână imomeaua narghilelei și într-alta trecând printre degete boabele unor metanii de chihlimbar ce atârnau alene pe marginile capitonate ale molaticei sofale. Pe când era mai mult adâncit într-acele fermecătoare vise, pe când întrezărea printre alburiul fum ce ieșea alene din gura sa cele mai frumoase și mai ispititoare hurii ce a putut adăposti raiul lui Mohamed, deodată simți ceva cald atingându-se de mâna ce ținea mătaniile.</p>
<p>Pașa, simțind această căldură, retrase mâna repede ca cum ar fi simțit contactul unui cărbune, și, părăsind muta contemplare, își aruncă ochii în jos și fu cuprins de mirare că la picioarele sale zăcea îngenucheat un om.</p>
<p>— Cine ești tu? strigă Pașa cu un ton care nu era lipsit de oarecare urmă de frică.</p>
<p>— Vai! Stăpâne, răspunse omul ridicând ochii în sus, oare nu mă mai cunoști?</p>
<p>Pașa, văzându-l, scoase un țipăt de o satisfacție sălbatică.</p>
<p>— Ha! câine spurcat, bine c-ai venit ca să te dau pe mâinile gâdei, strigă el apucându-l cu putere de piept ca cum ar fi vrut să-l sugrume.</p>
<p>— Omoară-mă, stăpâne, dar întăi ascultă-mă, răspunse grecul, fără să se sperie de mânia turcului, căci vânzătorul Bechetulul era persoana ce sta în genuchi înaintea pașei.</p>
<p>— Vorbește, zise Pașa slăbind pe ghiaur; aș vrea să te aud în ce chip și cu ce cuvinte te vei apăra de vânzarea ta. </p>
<p>— De care vânzare stăpâne? întrebă grecul cu curaj.</p>
<p>— Mă mai întrebi de care! exclamă pașa bătând cu picioarele în pământ în prada celei mai mari furii.</p>
<p>— Negreșit; eu nu mă știu cu nimica vinovat înaintea Excelenței voastre.</p>
<p>— Se vede că a uitat Bechetul?</p>
<p>— Bechetul! Dar ce am făcut eu la Bechet care să vă fie păgubitor? V-am mințit când v-am spus că nu era oștire?</p>
<p>— Nu, gângăni pașa.</p>
<p>— Am mințit când am spus că în gură Jiului se aflau vase încărcate cu bucate?</p>
<p>— Nu, răspunse iarăși turcul liniștindu-se din ce în ce.</p>
<p>— Sau am dat de veste românilor din vreme ca să vă prăpădească oamenii?</p>
<p>— Iarăși nu.</p>
<p>— Sau că oamenii Excelenței voastre și-au pierdut vremea degeaba și n-au făcut o treabă vrednică de ei?</p>
<p>— Nu, nu și iarăși nu.</p>
<p>— Atunci ce am făcut?</p>
<p>— De unde vii? pentru ce ai fugit?</p>
<p>— De unde vin? pentru ce am fugit? Vin din tabăra românilor și am fugit pentru ca să mai fiu și altă dată folositor înălțimii Voastre. Pe lângă aceasta, bașibuzucii Măriilor voastre sunt oameni în cinstea cărora nici Excelenta voastră nu puneți așa mare temei.</p>
<p>— Așa e.</p>
<p>— Ei aflaseră că m-ați hărăzit cu o sumă de bani și hotărâseră să mi-i ia și să mă arunce în Dunăre la întoarcere.</p>
<p>— Au îndrăznit să cugete una ca asta?</p>
<p>— N-au cugetat-o numai, ci chiar a spus-o unul altuia în taină și eu am auzit.</p>
<p>— Ești sigur?</p>
<p>— I-am auzit eu însă-mi vorbind turcește fără de sfială crezând că eu nu știu.</p>
<p>— Bine, vor fi pedepsiți.</p>
<p>— Nu, stăpâne, să nu faceți la nimenea nimic fiindcă mai avem nevoie de ei; pentru aceea am și venit.</p>
<p>— Pentru aceea? Spune ce ți-a mai trăsnit prin cap?</p>
<p>— Să intrăm înăuntru, căci poate să ne aude cineva.</p>
<p>— Bine, vino.</p>
<p>Turcul intră împreună cu grecul în cea mai retrasă cameră și după ce stătu cu el de vorbă mai bine de o oră ieși afară și, petrecându-l până la ușă, îi zise:</p>
<p>— Va să zică mâine seară?</p>
<p>— Da, pe la 4 ore turcești. </p>
<p>— Bine, dacă vom izbuti, cele două sute de lire sunt ale tale.</p>
<p>În ziua care precedă seara hotărâtă pentru recunoaștere, Aristide se întoarse de la Craiova cu căruța încărcată cu de toate. Garnizoana întreagă îl primi în aplauze și până să însereze îl zvântară o bună parte din provizie. Pe la opt ore seara, el plecă protestând că se duce înaintea căruțelor încărcate cu boloboace cu vin și pe la nouă ore fu în Ostroveni unde-l aștepta căpitanul, ofițerul, Ion și celelalte grade inferioare.</p>
<p>După ce se completă numărul hotărât, oștenii români plecară îndată din Ostroveni, se coborâră spre Dunăre, intrară într-un dedal de rogoz, și, ajungând în marginea Dunării, Aristide scoase dintr-un stuf de papură umbrită de un mănunchi de sălcii pletoase o luntre ușoară, dar pântecoasă, o puse pe apă și se grăbi a se îmbarca într-însa; soldații care făceau parte din dorobanții dunăreni puseră mâna pe vâsle și într-o oră fură dincolo fără să se întâmple cel mai mic incident.</p>
<p>Debarcând dincolo, veriră luntrea într-un port natural făcut în gura Ogostului, sub o salcie, apucară drept înainte suind cursul acestui pârâu, apoi cotiră la stângă și intrară într-un bunget de hățiș.</p>
<p>Abia făcură câțiva pași într-acel zăvoi crângos și deodată se pomeni fiecare om apucat pe sub mijloc de câte o pereche de brațe vârtose și răsturnat la pământ fără ca să aibă timp a face cea mai mică rezistență.</p>
<p>Căzuseră în mâinile turcilor; Aristide nu fu cruțat de astă nenorocire. Căpitanul, sublocotenentul și ceilalți nu opuseră nicio rezistență; numai Ion putu să-și scape o mână, s-o scoată din sân armată cu un cuțit și să împlânte cuțitul până în plăsele în gâtul adversarului său.</p>
<p>O ceată de inamici se repeziră spre el să-l masacreze, unul din dușmani însă strigă:</p>
<p>— Niciunul din ei să nu fie omorît.</p>
</div>
<div type="chapter" n="16">
<head>XVI. Ajutorul la timp.</head>
<p>Am lăsat pe Mărioara în pădurea cea stufoasă apărându-și onoarea cu pistolul în mână contra agresiunii lui Aristide.</p>
<p>E timpul de a ne interesa de dânsa și de a afla ce s-a făcut.</p>
<p>După ce țintui în loc cu țeava pistolului său pe grecul criminal, ea o rupse la fugă prin bungetul întunecos. Fugi înainte prin detalul de cărări croite în pădure, se împiedică de mai multe ori și căzu de vreo trei ori, își agăță rochia de mărăcini și își zgârie mâinile și picioarele în ghimpi, dar se sculă, își desprinse hainele pe cât putu; ceea ce nu putu desprinde rupse și fugi înainte crezându-se urmărită de agresorul său.</p>
<p>Rătăci astfel prin pădure mai bine de două ore, trecu fugind de două și chiar de trei ori prin aceeași potecă și nu ieși din bunget decât după ce se înoptă și după ce zări printre arbori la o mare depărtare un punct luminos care-i permise să se orienteze. Văzând acea slabă licărire, sufletul său fu cuprins de bucurie și speranță, și fără să mai cugete la posibilitatea unui nou pericol, merse drept înainte, croindu-și o potecă prin crânguri și mărăcini, până ce, în fine, izbuti a ieși, cu chiu, cu vai, din pădure. Văzându-se la luminiș, o tuli la fugă spre acel punct luminos sărind șanțurile ce întâmpina în cale, călcând holdele ce acopereau pământul și nesocotind bălăriile de spini și pălămidă ce acopereau locurile necultivate.</p>
<p>Era zdrobită de osteneală, sângele picura din toate zgârieturile ce-i acopereau mâinile și picioarele, osteneala îi amorțea corpul, și cu toate acestea, ea alerga într-una spre punctul cel luminos care creștea din ce în ce, căci biata fată, încă neispitită într-ale ticăloșiilor vieții, credea că unde e lumina, acolo este mântuirea.</p>
<p>Acel punct putea să fie o nouă cursă, o nouă primejdie poate mai mare decât aceea din care a scăpat, spre exemplu o izolată gazdă de hoți? o tabără de tâlhari sau un convoi de pahonți opriți ca să se odihnească, ea însă merse spre dânsa fără sfială, căci înapoia sa era rușinea, siluirea, falsa amiciție. Din norocire pentru ea, acea licărire nu lumina altceva decât o târlă de oi oprită în marginea unui sat alături cu drumul mare.</p>
<p>Cu toate acestea, deși acea târlă părea a fi pentru ea un port sigur de mântuire, nenorocirile sale nu fură la capătul lor, căci îndată ce se apropia de târlă, o haită de câini se repeziră spre dânsa și începură să latre furioși, și chiar s-o muște de poalele hainei ce-i acoperea corpul. Acest atac neașteptat speria pe biata Maria într-un chip cu anevoie de descris și o făcu să scoată din piept niște țipete sfâșietoare; din norocire, ciobanii înțelese după lătrătură că cânii se dau la om străin, și mai înainte de a auzi țipetele Mariei trămisese pe unul din el cu o ghioagă în mână ca să vadă ce era și să domolească furia câinilor. Ciobanul alergă în fuga, potoli furia fiarelor cu un singur strigăt și se întoarse peste un sfert de oră cu Mărioara de mână.</p>
<p>Țăranul român, fie de munte, fie de câmp, simte oarecare sfială, pot zice oarecare repulsie când se vede față în față cu o ființă omenească îmbrăcată în costum orășean, atribuind cu drept sau fără drept sorgintea tuturor relelor de care suferă el acelora ce poartă acel costum; când vede însă un costum țărănesc, fie oricât de bogat, nu simte acea repulsie, ci, din contra un atașament, un fel de ață îl atrage spre el. Mărioara era îmbrăcată într-un frumos și pitoresc costum de țărancă munteană; vederea ăstui costum captivă afecțiunea și interesul ciobanilor, care ca și ea erau fii ai munților, și-i făcu pe toți să se ridice în sus înaintea noii venite.</p>
<p>După ce-și zise unii altora, bună seara și mulțumim D-tale, ciobanii o întrebă cine era și de unde venea, și ea le spuse pe de rost toată șiretenia, pățitaniilor sale și ținta spre care alerga, așezându-se ca și ceilalți pe lângă foc.</p>
<p>Ei o crezură, blestemară pe grecul amăgitor, îi promiseră ospitalitate într-acea seară, și baciul cel mare îi propuse s-o conducă a doua zi de dimineață până la gara drumului de fier care nu era departe. Ea primi bucuroasă, mâncă laptele și brânza ce i se oferi, se culcă pe pielea de berbec ce i se așternu într-un colț, se înveli cu altă piele, și a doua zi de dimineață se scula cu noaptea în cap și pleca din zori de zi cu bătrânul baci.</p>
<p>Sosind la gară, se sui într-un vagon de drum de fier, își luă adio de la bunul cioban care refuză orice plată și plecă spre București. Ea luase trenul și plecase spre București și nu se întorsese acasă după pățitania cu Aristide, căci toată noaptea petrecută în stâna de oi își bătuse capul și se gândise ce trebuia să facă ca să fie mai bine, și după mature reflecții își zisese în sine:</p>
<p>— Daca Aristide a mințit și a spus că Ion este bolnav numai ca să mă facă să cad în cursa din care am scăpat, nu fac niciun rău mergând acolo unde e bărbatul meu, ci, dimpotrivă, îi voi face un bine, căci vederea mea negreșit îi va face mare bucurie, ceea ce poate să-i fie de mare ajutor. Dacă, dimpotrivă, grecul a spus adevărul și Ion al meu e într-adevăr bolnav, ducerea mea la București îmi va fi de folos, căci îmi va da prilejul să aflu cum aș putea mai bine să răzbesc până la el și prin ce chip ființa mea lângă el i-ar fi mântuitoare și ajutorul meu un dar D-zeesc. Mă duc mai bine, fie și de surda spre București, decât să mă întorc înapoi și apoi să-mi pară rău că-mi era ucis omul prin îndoiala mea.</p>
<p>Mărioara nu era o țărancă din cele proaste, știa carte, cunoștea și puțină geografie, dar nu părăsise niciodată satul său; decât numai ca să se ducă în alte sate vecine: pe la rude sau bâlciuri. Ea știa că București e capitala României și reședința Domnească, dar nu putea să-și facă idee de ceea ce era în realitate această Babilonie fără de sfârșit.</p>
<p>Când se puse în tren și începu să meargă, nu fu atât de surpriusă, căci din cărțile ce citise și din spusa celor din satul său care călătorise cu el, își făcuse o idee aproape exactă de iuțeala mersului său; poate i se păru că nu mergea atât de iute pe cât se aștepta; când intră însă în gara Târgoviștei, lucrurile se schimbară cu totul. Ea nu văzuse de când era ea o clădire atât de mare, și se mira de înălțimea dacă nu de frumusețea ei de care a ferit-o D-zeu.</p>
<p>Cât stătu în gară ochii ei mirați și sperioși fugeau de colo până colo izbindu-se tot de lucruri noi și nevăzute de ea până atunci, și după ce ieși în curte, urmând curentul mulțimii ce alerga îmbulzindu-se ca să-și procure trăsuri, nu se miră îndestul văzând atâtea birji care în ochii ei neexperimentați trecură drept atâtea calești boierești.</p>
<p>Ea avea bani, căci socru-său era cu dare de mână și-i dăduse îndestul, și ar fi fost bucuros să meargă în trăsură la un loc de găzduit, măcar d-ar fi dat oricât, dar nu știa că acele nenumărate trăsuri erau de închiriat, și o plecă pe jos, cu mâinile goale, căci desagele cu haine și alte mărunțișuri le lăsase în trăsura grecului, apucă pe calea Târgoviștei după mulțimea care mergea ca și ea pe jos, și începu să se uite în dreapta și stângă cu mirare crescândă, călcând cu sfială pe lespezile de piatră ale trotuarelor care semănau cu o pardoseală de biserică.</p>
<p>Merse ea pe acea nesfârșită cale până ce dete de podul Mogoșoaiei numit acum calea Victoriei, și urmând ca orbul puhoiul de mulțime, apucă pe calea Victoriei spre târg și nu se miră îndestul văzând că șirul de lume ce venea de la gară se împuțina și se amesteca cu alte șiruri care veneau din direcție inversă.</p>
<p>Ea se luase după acea lume crezând c-o să meargă împreună cu ea până la o casă de gazdă, dar, văzând că s-a înșelat, râmase împietrită în mijlocul străzii neștiind încotro să apuce. Vederea celor două șiruri de case mari și mândre ce se înălțau în ambele laturi ale străzii, aspectul magnific al acelor trăsuri splendide ce zburau spre șosea cu o repeziciune amețitoare și ideea că ea nu va putea găsi un adăpost de odihnă într-acele locuințe împărătești, îi tulburară așa de mult capul, încât ochii i se împăienjeniră, urechile-i începu să-i urle, obiectele începură să-i joace în juru-i, picioarele n-o mai ținură și se simți căzând jos lipsită de cunoștință tocmai când o trăsură venea spre dânsa în goana cailor și vizitiul strigă întruna: Păzește.</p>
<p>Ea nu mai văzu, nu mai auzi, nu mai simți nimic, i se păru însă că aude un zgomot mare, larmă multă, țipete de oameni înspăimântați și pe urmă nimic.</p>
<p>Când se deșteptă, era seară și la lumina unui felinar întunecos văzu că se află într-o cameră murdară și negricioasă, pe rogojina unui pat lat și repulsiv, pe care stau tolenite alene niște ființe femeiești cu un aspect înspăimântător și o îmbrăcăminte respingătoare.</p>
<p>Venindu-și în fire, ea întrebă: unde era? și una din acele femei groaznice îi răspunse:</p>
<p>— Ei! unde, puiculița mea? în arestul poliției unde te-a adus un gardist de zi care te-a smuls din picioarele cailor, știi, colo, pe podul Mogoșoaiei unde căzuseși beată moartă.</p>
<p>— Beată, eu? exclamă ea cutremurându-se cu groază.</p>
<p>— Haide, haide, nu te mai preface; replică camarada sa de arest; n-avea teamă, căci ești între tovarășe care nu te vor da de gol.</p>
<p>— Dar n-am de ce să mă tem, căci n-am făcut nimănui rău și n-am fost beată de când sunt, răspunse Mărioara din ce în ce mai înspăimântată.</p>
<p>— Ei, prea te treci cu fudulia, surată! Strigă altă femeie; asemenea minciuni să spui strejenților și epistaților; dar nouă care suntem de aceeași teapă nu merge, nu!</p>
<p>— Eu nu știu ce vrei să zici D-ta, replică Mărioara, nici ce vrei să înțelegi cu teapa D-tale; știu mumai că sunt străină într-acest loc, că mi-a venit rău pe drum, că am căzut fără se vreau și m-am pomenit aici fără să bag azi în gură măcar o bucățică.</p>
<p>— Frumoasă poveste! dar mare minciună, răspunse o a treia; să știi că mâine cum va auzi-o un șef, numaidecât are să-ți dea drumul.</p>
<p>— Mâine; dar eu vreau să ies acum ca să aflu de bărbatul meu care e bolnav.</p>
<p>— Bărbatul! exclamă o a patra femeie, cine se mai gândește la bărbat în vremile de acum când orașul e plin de străini cu pungile doldora? Eu n-am văzut pe al meu de o lună și tot nu-i duc dorul.</p>
<p>— Eu de două, adăugase cea dintâi, și tot n-am de gând să-l caut.</p>
<p>— Vreau să plec, zise Maria îndreptându-se spre ușă.</p>
<p>— Du-te dacă le va lăsa D-nu sergent.</p>
<p>Maria puse mâna pe clanță, o hâțână, dar o voce de afară îi strigă:</p>
<p>— Cine e?</p>
<p>— Eu, răspunse Mărioara cu vocea sa cea dulce.</p>
<p>— Ce vrei? întrebă vocea.</p>
<p>— Vreau să ies.</p>
<p>— Nu e voie. A bătut opt ore, astâmpără-te că chem căprarul și știi ce pățești.</p>
<p>Auzind acest răspuns brutal, și înțelegând că era închisă într-un arest, Mărioara care din citite și aflate înțelesese gravitatea acestei situații: arestată! rămase în loc ca înțepenită lângă ușa închisorii, și, rezemându-și fruntea de ușă, începu să verse din ochi în tăcere șiroaie de lacrimi întretăiate de dese suspine, pe care nu putea totdeauna să le oprească de a izbucni, astfel că fură auzite de cele din casă.</p>
<p>— Haida! De ce te-ai apucat să plângi? exclamă prima femeie din patul său; ia nu fi copilă; lasă răilor supărarea și vino la țața încoace că e mai bine să stai tolănită în pat decât să plângi în picioare.</p>
<p>Maria nu dădu niciun răspuns, ci rămase tot în picioare, și urmă a plânge încetinel.</p>
<p>—Ti! că copilă proastă mai ești! exclamă a doua femeie, parcă arestul slugilor de la poliție este un iad, și noaptea ține cât un veac. Ia nu-ți mai roși ochișorii, draga mea, și vino de te odihnește, căci acum te pomenesc cu zorile răsărind.</p>
<p>Maria rămase în aceeași nemișcare și-și văzu înainte de plâns.</p>
<p>— Ia ascultă, fă, țărănoaico, strigă a treia vagaboandă cu răstire, ia fă bunătate de ne slăbește cu scânciiturile tale, că noi vrem să dormim iar nu să ne bocim împreună cu tine.</p>
<p>Maria, auzind această amenințare, se uită sperioasă spre pat și se lipi de ușă ca cum ar fi vrut să facă din ea o pavăză de apărare, însă mai înainte de a face altceva sau de a răspunde ceva, prima femeie îi luă apărarea și zise adresându-se către a treia femeie.</p>
<p>— Ia fă bunătate, fă, jupâneaso, de lasă fata în pace și să nu-i mai zici nimic, că de unde nu, te lovesc cu tocul ghetei în cap. Aceste cuvinte produseră efectul dorit, căci o a treia femeie nu mai zise nici pâs.</p>
<p>— A! surată, exclamă a doua femeie, sculându-se în capul oaselor și uitându-se minunată spre Mărioara, care urma a se uita sperioasă spre patul lor, și în figura căreia se răsfrângeau întunecoasele raze ale felinarului atârnat de plafon în mijlocul casei, dar știi că e nostimioară de pică, țărăncuța noastră!</p>
<p>— Ba e frumoasă cum trebuie, replică prima femeie imitând pe cealaltă; păcat numai că e prostuță și agiamie!</p>
<p>— Prostuță, prostuță, dar prin arestul poliției n-ai s-o mai vezi domnind! Asta o să facă banii dracului, mai ales în vremea de acum, urmă a doua femeie.</p>
<p>— Știți una; m-am hotărât să-i fac eu norocirea, măcar de m-ar pomeni, strigă prima femeie; să mergi cu mine drăguță mâine la o casă mare boierească, unde are să te înmoae în mătăsuri și lucruri scumpe; să mergi cu mine ca să te faci cucoană mare, să te plimbi numai în calești și faitoane bătăioase și să câștigi galbeni și poli să-i rânești cu lopata.</p>
<p>— Ba mai bine să meargă cu mine să intre fată în casă la o curte mare boierească, unde să domnească ca o stăpână, răspunse a doua femeie.</p>
<p>— Slujnică! ce mai lucru! exclamă cu dispreț prima vagaboandă.</p>
<p>— Slujnică, da, că e mai cinstit lucru să câștige pâinea cu cinste, decât să se facă damă publică în casa mare boierească unde vrei s-o duci D-ta.</p>
<p>— Unde vreau s-o duc eu, o duc la bogăție, trai bun, bani mulți, unde alerg acum toate femeile care vor să facă bani. Haide cu mine unde zic eu, fata mea, și de nu ți-o fi bine, să mă blestemi.</p>
<p>— Nu-i da ascultare, drăguță, că e o mincinoasă; daca ar fi fost procopsită calea ce a apucat, era acum ceva de capul ei, iar nu ar fi fost nevoită să doarmă în închisoarea poliției, căci nu mai avea unde să-și plece capul.</p>
<p>— Vezi ce procopsită ești tu din siujnicărie! Se ține bogăția după tine ca pulberea după câini.</p>
<p>— Eu am ieșit aseară de la stăpân și m-a găsit sergentul la balul ungurenilor fără bilet de la stăpân, pe când pe tine te-au găsit rătăcind pe ulițe fără de căpătâi și adăpost.</p>
<p>— Minciuni gogonețe.</p>
<p>— Minți tu, nu eu.</p>
<p>— Nu asculta ce zice ea, fata mea, și haide cu mine să te îmbogățesc; haide la cucoana unde vreau să te duc eu, care tocmai are la îndemână un ghinărar bogat putred care să te facă în scurtă vreme cucoană mare dintr-o biată țărăncuță.</p>
<p>— Minte draga mea; această deșuichiată vrea să te vândă la o samsaroaică de fete frumușele care are să te ducă în lagărul muscălesc, unde în loc de bani vei găsi pieirea; mai bine ascultă ce-ți zic eu, intră fată în casă la o casă bună; chiar am un becher bătrân și bogat, care mâine poimâine daca o fi cu minte și așezată, poate să te ia de nevastă.</p>
<p>— N-o asculta, proasto, că pierzi chilipirul din mână.</p>
<p>— Nu te lua după ea, fata mea, că te nenorocești.</p>
<p>— Taci, mincinoasă, că acum îți răsucesc zulufii.</p>
<p>— Taci, ticăloasă, că acum mă fac scai în capuț.</p>
<p>— Tăcere înăuntru că vin cu năgaica să vă astâmpăr, strigă santinela de afară.</p>
<p>Această amenințare avu darul D-a potoli pe cele două vecine care erau pe aici pe aproape să se încaiere pentru Mărioara, pe care voiau s-o exploateze fiecare în modul său. După ce se potoliră cele două orgii furioase, biata fiică a munților care cât dură această convorbire deșănțată stătuse tot lipită de ușă tremurând ca varga de frică să nu se repeadă spre ea acele iasme ca să-i facă vreun rău, se mai liniști, spaima ce-i pricinuise schimbul de vorbe mai sus reprodus se mai potoli, și după aceea îndrăzni să-și lase greutatea corpului pe un căpătâi al laviței de lângă ușă pe care era așezată donița cu apă și se ațipească.</p>
<p>Ce noapte de chin pentru ea! Ivirea aurorei fu primită de dânsa cu lacrimi de fericire. În fine, sosi și ora interogatoriului.</p>
<p>Arestarea ei în poliție fu pentru ea o binefacere a Providenței; cum era ea atât de inocentă, de neexperimentată și de credulă ar fi fost despuiată de toți bănișorii săi, daca ar fi căzut pe mâna unor papugii, de care, slavă D-lui. Bucureștii sunt plini; pe când în poliție nimeni n-o scotoci, nici chiar camaradele sale, care, desigur, nu bănuiau că poate să se găsească la o pensionară a arestului de vagabonzi îmbrăcată în haine țărănești o sumă de bani care pentru ele ar fi prețuit cât o comoară. Cu chipul acesta, bănișorii săi rămaseră ascunși în chimirașul cu care era încinsă pe piele.</p> <p>Asemenea, spre norocirea sa, se întâmplă ca șeful de birou, însărcinat cu interogarea vagabonzilor, să fie un om inteligent care să poată distinge adevărul din dedalul de minciuni de care se servea vagabondele de profesiune spre a scăpa de rigorile legii.</p>
<p>Venind rândul Mărioarei și auzind depoziția sa, el mai întâi se uită țintă în ochii ei ca să citească în adâncul inimii sale, și, recunoscând sinceritatea și curățenia sufletului său, îi arătă un scaun și îi zise:</p>
<p>— Stai puțin aici.</p>
<p>După aceea chemă un guardist de aici, scrise repede câteva rânduri pe hârtie, îi șopti ceva la ureche și apoi îi făcu semn să plece iute. Gardistul se supuse și șeful de birou își urmă ocupația interogând alte femei care îi împuiau urechile cu fel de fel de minciuni, și pe care le trimisese, pe unele la comisii ca să fie date pe garanție, pe altele la biroul de servitori ca să fie băgate la stăpâni, și pe altele la arestul polițienesc ca să fie date pe mâinile judelui de instrucțiune ca ființe fără căpătâi și perincioase societății.</p>
<p>Martora stătu pe scaunul ce i se destinase o oră și mai bine până ce șeful de birou interogă pe toate femeile. Tocmai când se ridică de pe scaun spre a-și mai dezmorți picioarele, ușa se deschise și gardistul intră cu altă scrisoare în mână.</p>
<p>După ce o citi, șeful de birou se adresa către Mărioara și îi zise:</p>
<p>— Femeie, bărbatul D-tale a fost în spitalul militar, dar nu mai e acum.</p>
<p>— Știam asta, murmură Mărioara, coborând ochii în jos.</p>
<p>— El nu mai e nici în București, a plecat la corpul său, adăugase șeful de birou consultând epistola ce avea în mână.</p>
<p>— Și asta am știut-o.</p>
<p>— Da, dar nu e la Calafat, precum credeai D-ta, ci la Bechet.</p>
<p>— La Bechet!</p>
<p>— Da; acolo funcționează bateria sa.</p>
<p>— Unde e acel Bechet?</p>
<p>— Tot în direcția Calafatului. Dacă vrei să ajungi mai curând, pleacă îndată la gară, ia trenul ce pleacă la unu care te va conduce la Craiova și acolo găsești lesne o trăsură care să te ducă până la Bechet.</p>
<p>— Vezi că eu nu mai știu să mă întorc la gară, murmură Mărioara lăsând iarăși ochii în jos...</p>
<p>— Pune-te într-o birjă și zi-i birjarului să te ducă, la gara Târgoviștei.</p>
<p>— Ce e aia birjă? exclamă Mărioara, uitându-se la șeful de birou cu mirare.</p>
<p>Șeful de birou era un om cu bun simț; el înțelese delicata poziție a inocentei copile a muntelui, și, ca s-o scape din orice încurcătură, îi zise:</p>
<p>— Ai bani la D-ta?</p>
<p>— Da, am câțiva, răspunse Mărioara roșind.</p>
<p>— Bine. Iordache, adăugase adresându-se către gardist, oprește o birjă, dă-i indicațiile cerute ca să ducă pe dumneaei până la gara Târgoviștei cât se poate mai curând, căci deja sunt 12 trecute, pune pe D-ei în trăsură, și D-ta, femeie, să nu dai birjarului mai mult de doi franci. Plecați.</p>
<p>La unu și trei sferturi Mărioara era pe drumul Craiovei. Pățania o făcu să fie mai circumspectă; pe drum se împrieteni cu niște țărani care mergeau ca și ea spre Craiova spre a-și vedea copiii ce erau sub steag, dar niciunul nu mergea spre Bechet ci spre Poiana. Ajungând la Craiova noaptea, trase la hanul la care trăseseră și ei, și a doua zi plecă împreună cu ei ca să-și facă rost de căruță, dar nici a doua zi, nici a treia și nici chiar a patra zi nu fu chip de a găsi măcar o cotigă, căci toate erau rechiziționate pentru oștire. A cincea zi, pe când mergea singură pe una din stradele principale ale orașului, pe care începuse să le cam cunoască, auzi pe cineva strigând la spatele său la oarecare depărtare:</p>
<p>— Daică Mario, daică Mario.</p>
<p>Mărioara, auzindu-și numele, se întoarse și văzu un curcănaș venind spre dânsa în fugă.</p>
<p>— Neagu! strigă ea recunoscând în junele dorobanț pe un consătean al său și camarad al lui Ion, cu care plecase din sat în ziua de concentrare.</p>
<p>— Ah! ce bine îmi pare că te-am văzut, exclamă Neagu mergând alături de Mărioara. Dar ce vânt te-a adus aici?</p>
<p>— Am plecat să găsesc pe Ion, știi D-ta unde e?</p>
<p>— Cum cioarele nu? Alaltăieri m-am despărțit de dânsul ca să vin aici spre a lua o căruță de rechiziție pentru D-l colonel care vrea să meargă la Corabia.</p>
<p>— Ce face el? Cum petrece? Întrebă ea silindu-se să-și stăpânească zvâcnirile pieptului care i se băteau de frică și nerăbdare.</p>
<p>— Bine, pace, tare, mare. </p>
<p>— Nu e rănit?</p>
<p>— O! nu, adică a fost și prea tare, dar acum slavă D-zeuluI s-a făcut bine.</p>
<p>— De mult?</p>
<p>— O! înainte d-a veni la București.</p>
<p>— Dar la Calafat n-a fost rănit?</p>
<p>— Dar de unde? el nici n-a fost la Calafat.</p>
<p>— Cum se poate? Și cu toate acestea Aristide, știi, grecul arendaș din satul vecin, mi-a spus că l-a văzut cu ochii lui pe patul de durere în Calafat.</p>
<p>— A vrut să te mintă conchințul. Am să-i trag liftei o zavracă s-o pomenească și mort, că, tot n-am eu ochi de cumătră asupră-i de când nenoroci pe biata Ilinca a babei Stanca, pe care o lăsă buștean cu fătul la piept.</p>
<p>— Până te-oi întorce la Izvoare îți trece necazul.</p>
<p>— Ce Izvoare! Poimâine mă întorc la Bechet că tocmai pentru poimâine mi-a făgăduit D-l Primar să-mi facă rost de căruță; mergi cu mine?</p>
<p>— Bucuros, dar ce are a face grecul cu Bechetul?</p>
<p>— Ce fel, nu știi că el e acolo?</p>
<p>- El!</p>
<p>— Da, de aproape două săptămâni, a deschis o cârciumă cu care bate pe toți băcanii și birtașii din Bechet.</p>
<p>— El, în Bechet! Murmură Mărioara; desigur nu l-a adus pe el acolo pofta cârciumăritului ci dorința de a ne face rău. Ion e în primejdie; trebuie să plecăm îndată.</p>
<p>— Ion, în primejdie! exclamă Neagu, și pentru ce?</p>
<p>— Iată pentru ce, răspunse Mărioara și-i istorisi din fir până în ață toată șiretenia cu scena din pădure.</p>
<p>— Atunci nu e vreme de pierdut, strigă și Neagu la rândul său, ah! poclete de conchinț, dacă vei îndrăzni să faci cel mai mic rău fratelui meu de arme, Ion, să știi că nu mori acasă, ci de mâinile mele care au lăsat pănă acum șase fesuri văduve. Haideți la primărie.</p>
<p>Într-acea zi fură mai cu noroc, căruța de rechiziție era găsită și cam pe după-amiază fu pe drum și seara cam pe după apusul soarelui în Bechet găzduiți la o casă particulară de oameni onești situată în marginea orașului.</p>
<p>A doua zi, Mărioara, după povățuirea lui Neagu, nu ieși din casă, ci-l mână pe dânsul ca să găsească pe Ion și să-l aducă la dânsa mai înainte de a prinde grecul de veste. Dorobanțul se sculă din zori de zi, puse caii la căruța de rechiziție, și după ce o dusese la colonelul care o comandase, dete o raită pe la cazarmă, își ceru voie de la sergent pentru acea zi și alergă într-o fugă la baterie care era stabilită în marginea râului. Ajungând acolo, întrebă de Ion și află plin de mirare și de spaimă că Ion împreună cu doi ofițeri și cinci grade inferioare au plecat de două zile, nu se știe unde și de atunci nu s-a mai întors.</p>
<p>Tot deodată află că într-același timp cu el a plecat și grecul cârciumar de la bordeiul cu umbrar, care ca și el nu s-a mai întors, și i se mai spuse că prin baterie umblă vorba cum că Ion și ceilalți au plecat conduși de grec să facă o recunoaștere peste Dunăre.</p>
<p>Aceste informații făcu să se zbârlească părul pe capul lui Neagu.</p>
<p>Și alergă într-o fugă spre casa în care Mărioara aștepta palpitând de emoție să vadă sosindu-i bărbățelul dintr-un minut într-altul.</p>
<p>Când văzu numai pe Neagu, rămase împietrită de spaimă și când îl auzi zicăndu-i:</p>
<p>— Ion e pierdut! scoase un țipăt de groază și căzu pe jumătate leșinată în brațele junelui dorobanț.</p>
<p>Leșinul nu fu de lungă durată; energica fiică a munților, în care agitațiile nervoase nu puteau să aibă o durată prea mare, fiind de o constituție puternică, înfruntă cu succes efectele zdrobitoare ale izbiturii ce primise, și după un moment de amețeală, se ridică repede în sus și, adresându-se către Neagu, care deja o pusese pe pat și să pregătea să-i dea ajutoarele trebuinciose, îi zise:</p>
<p>— Spune-mi tot ce știi.</p>
<p>Neagu îi spuse și, după ce află tot, ea zise frângându-și mâinile cu disperare:</p>
<p>— Într-adevăr Ion e pierdut. Aristide, neputând să-și ajungă scopul către mine, și-a izbândit împotriva bărbatului meu.</p>
<p>— Ticălosul! exclamă Neagu cu indignare; dacă va cădea vreodată în ghearele mele s-a hotărât de el.</p>
<p>— Vremea să pierde în zadar, Neagule, strigă Mărioara începând să se îmbrace cu grăbire.</p>
<p>— Dar ce crezi că mai e de făcut?</p>
<p>— Ce e? crezi că nu mai e nimic de făcut? Va să zică după D-ta Ion trebuie lăsat în ghearele grecului?</p>
<p>— Nu, dar...</p>
<p>— Dar ce?</p>
<p>— Eu nu găsesc mijlocul prin care să putem a-i veni într-ajutor.</p>
<p>— Cine comandă aici?</p>
<p>— D-l Colonel.</p>
<p>— Du-mă la dânsul.</p>
<p>— Eu! Eu, un biet soldat?</p>
<p>— Arată-mi măcar unde șade ca să mă duc eu singură.</p> 
<p>— Dar bine, el se gătește să plece la Corabia!</p>
<p>— Grăbește-te ca să-l apucăm înainte de a pleca.</p>
<p>— Dacă e așa, haide.</p>
<p>Bechetul nu e mare. Neagu și Mărioara ajunseră curând la casa unde colonelul era găzduit. Trăsura de rechiziție aștepta la poartă gata de plecare.</p>
<p>Mărioara trecu pe lângă santinela ce era la poartă, intră în curte, și, văzând în privdor o grupă de ofițeri, se îndreptă spre dânșii și cu un curaj neașteptat la o țărancă sfioasă ca dânsa le zise:</p>
<p>— Duceți-mă, așa mă rog, la D-l Colonel.</p>
<p>Ofițerii se uitară la ea cu mirare și curiozitate, și văzând plăcuta sa figură începură să surâdă într-un mod răutăcios.</p>
<p>— Așa vă rog, duceți-mă la D-l Colonel, adăugase ea, căci e vorba de viața oamenilor ce au trecut peste Dunăre duși de un cărciumar grec așezat de curând aici.</p>
<p>Auzind aceste cuvinte unul din ofițeri îi zise:</p>
<p>-D-l colonel e gata să plece; dar fie, urmează-mă.</p>
<p>Maria îl urmă și intrând într-o cameră cu pereții albi, dar curată, se găsi față în față cu un ofițer superior care își potrivea mondirul la guler arucându-și din când în când câte o căutătură în oglindă:</p>
<p>— Iată D-l colonel, zise ofițerul.</p>
<p>— Ce vrei, femeie? zise cam cu răstire colonelul.</p>
<p>Mărioara deocamdată fu intimidată, dar ideea că bărbatul său era în primejdie îi dete curaj și răspunse cu siguranță.</p>
<p>— D-le Colonel, persoanele care au trecut Dunărea povățuite de un cărciumar grec sunt în primejdie. Acel grec e un spion.</p>
<p>Auzind aceste cuvinte colonelul rămase împietrit, și după ce se potoli prima impresie, ceru Mărioarei să se explice. Ea atunci spuse tot ce se vorbea pe la ea prin sat în socoteala lui Aristide, adică despre desele treceri peste Dunăre, lipsele lui cele prelungite și, în fine, interesele ce avea el de a atrage pe Ion în cursă și de a-l da pierzării.</p>
<p>Unul din ofițeri care vizitase de mai multe ori bordeiul lui Aristide spuse Colonelului că, într-adevăr, grecul da dovezi că nutrea oarecare scopuri pentru Ion, căci pe dânsul îl trata într-un mod cu totul particular, îi arăta o amiciție excepțională și prin ajutorul lui făcu pe șef să adopte planul de recunoaștere. </p>
<p>Întârzierea ce punea escuada care trecuse dincolo de a se reîntoarce făcu asemenea pe Colonel să creadă în realitatea spuselor tinerei țărănci și în posibilitatea pericolelor de care se temenea, și începu să se întrebe în mintea sa: pentru ce oare întârziase două zile pe cât timp se hotărâse de a se întoarce înapoi chiar într-acea noapte? și apoi să conchidă că lucru nu era curat; trebuia trimisă o contra recunoaștere mai numeroasă.</p>
<p>Colonelul nu mai plecă, dete ordin să deshame caii, alese patru ofițeri din cei mai curajoși și vreo două sute de soldați tot unul și unul; alese din soldații regimentului întâi de dorobanții care cunoșteau locurile de dincoace și de dincolo vreo patru călăuze, puse pe apă două pontoane, și, cum se înseră, această sumă de oameni se îmbarcară, o luară în susul râulul pe sub sălcii și merse o distanță bună până găsiră un loc favorabil de trecut Dunărea ca să nu fie văzuți de cei din Rahova. Când debarcară dincolo, norocul sau mai bine dibăcia cârmacilor îi duse tot la gura Ogostului.</p>
<p>Am uitat să spunem că Mărioara reușise prin lacrimi și rugăciuni a îndupleca pe colonelul să-i dea voie a face și ea parte din expediție, promițându-i că va fi îndestul de prudentă și-și va da toate silințele ca să nu compromită siguranța camarazilor săi și viața soțului ei prin oarecare nechibzuință.</p>
<p>Călăuzele conduse numeroasa escortă tot pe drumul pe care condusese grecul pe Ion și camarazii săi, lăsară cursul Ogostului tot în locul în care îl părăsise ei, traversară hățișul atât de fatal primului detașament de recunoaștere tot pe unde îl traversară el, fără însă să li se întâmple lor aceea ce s-a întâmplat celorlalți, și ajunseră la dărâmătura de pod de piatră aruncat peste apa Schitului, fără să se întâlnească cu pui de om.</p>
<p>Intenția călăuzelor era de a ocoli Rahova pe departe, de a intra în stuful de sălcii ce mărginește cursul Schitului și care putea servi drept ascunzătoare la atâta mulțime de lume și apoi doi din ei să se furișeze pană la satul Seianovița locuit numai de bulgari inamici ai turcilor, de la care se poate afla ceva despre soarta nenorociților lor camarazi.</p>
<p>Între ei și satul Selanevița se afla o pădurice pe care trebuia s-o treacă. Ajungând la dânsa tărându-se prin buruieni când pe brânci, când de-a bușelea, intrară în pădurice, merseră câtva și deodată li se izbi ochii de o lumină mare, dar depărtată.</p>
<p>— Să ne apropiem de acea lumină, zise una din călăuze.</p>
<p>Se apropiară cum putură și cât putură de acel punct luminos, și când putură să distingă aceea ce se petrecea acolo, își năbușiră cu mâinile un țipăt de groază și o luară la fuga înapoi fără să se bage de seamă prezența lor în cercul cel luminos.</p>
<p>După ce ieșiră din pădure pierdură orice sentiment de prudență și începură să fugă pe câmpia lucie dominată de cetățuile Rahovei ca în țară la ei. Deodată însă, căzură pe brânci și se făcură teacă de pământ în mijlocul unor bălării.</p>
<p>În partea spre care alergau ei se auzeau niște tropoituri de cai care se apropiau în direcția lor. Noroc pe dânșii că avuseseră prudența de a se deghiza încă de când erau dincoace în niște costume împrumutate de la niște bulgari care fugiseră de dincolo și care se adăposteau prin vecinătatea bateriilor românești.</p>
<p>Peste câteva minute se ivi o ceată de vreo patru călăreți turci precedați de un al cincilea care mergeau în tăcere și roteau ochii în toate părțile ca să despice întunericul ce domnea în atmosferă și să descopere vreun pericol undeva. Această patrulă, căci era o patrulă turcească, trecu chiar pe lângă buruienele în care se îngropase cele două călăuze; unul din cai mirosind se vede prezența acelor străini începu să sforăie și să necheze, dar călărețul îi dete pinteni, îi recompensă vigilența printr-o lovitură de bici și trecu înainte fără să vadă nimic.</p>
<p>Călăuzele, a căror inimă se făcuse ca a puricelui când văzură pe turci trecând pe lângă ei, își veniră în fire când îi văzură depărtându-se și o luară din nou la sănătoasa îndată ce nu mai auzi zgomotul potcoavelor cailor lor.</p>
<p>Escorta cea mare îi aștepta în sălciile din marginea Schitului. Ajungând acolo, călăuzele le zise numai:</p>
<p>— Veniți și dați fuga dacă vreți să ajungeți la vreme.</p>
<p>Plecară și, servindu-se de aceleași precauții ca călăuzele pentru ca să treacă prin câmpia cea lucie, ajunseră în marginea pădurii; acolo, una din călăuze zise ofițerului comandant:</p>
<p>— Această pădure trebuie înconjurată ca să nu iasă nimeni din ea și apoi bătută ca la vănătoare, trebuie să ne despărțim în două detașamente; eu conduc unul, tovarășul meu pe celălalt.</p>
<p>Călăuzele fură ascultate, escorta fu despărțită în două detașamente, una apucă la dreapta, alta la stânga și cu armele încărcate și ținute la mână gata de descărcat începură a înconjura pădurea cu un lanț de ființe omenești.</p>
<p>După ce căpătâiele extreme se întâlniră în partea cealaltă a pădurii și focul rămase în mijloc, lanțul începu să se strângă și să se apropie din ce în ce de foc.</p>
<p>Deodată, spectacolul ce se desfășură la lumina acelui foc care înspăimântase așa de mult pe călăuze, izbi ochii tuturor înconjurătorilor și-i făcu pe toți să scoată un țipăt de groază. Maria care era între ei scoase unul mai puternic ca toți.</p>
<p>— Ion! îl arde de viu! strigă ea arucându-se spre foc.</p>
<p>Nu se repezi numai singură, ci toată escorta într-un singur avânt se năpusti spre foc și puse mâinile pe toate ființele omenești ce se zbăteau în mijlocul acelui cerc luminat de un adevărat incediu, fără să se facă cel mai mic zgomot.</p>
<p>Peste trei ore, toți românii, și un număr mare din turcii care ațâțase incendiul, atâți câți putuse încăpea în pontoane, debarcară pe teritorul românesc, ceva mai sus de Bechet fără să fie văzuți de cei din Rahova.</p>
</div>
<div type="chapter" n="17">
<head>XVII. Spionul</head>
<p>Am lăsat pe Ion și camarazii săi în momentul în care se văzură apucati de niște mâini nevăzute și răsturnați la pământ mai fără luptă.</p>
<p>Ion singur făcuse oarecare rezistență și trimisese în lumea umbrelor pe adversalul său, dar acest omor nu-i servise la nimic, căci zece mâini în locul celor desprinse prin moarte îl cuprinse în ghearele lor de fier și îi zdrobiră orice rezistență.</p>
<p>— E la mijloc o trădare, o trădare infamă, șopti în românește un ofițer camarazilor săi de nenorocire; să fim prudenți, căci alminteri suntem pierduți.</p>
<p>— Și mai presus de toate, adăugase celălalt ofițer, să ne aducem aminte că suntem oșteni, că viața noastră este a țării noastre și să înfruntăm orice amenințări, iar siguranța fraților noștri să n-o compromitem.</p>
<p>—Da, da, mai bine să murim în cele mai groaznice chinuri, strigară toți într-o voce.</p>
<p>Într-acest timp, acei ce-i prinsese, aprinseră mai multe torțe și, la lumina roșiatică a rășinii, văzură că se aflau în mijlocul unei companii întregi de nizami turci, armați cu puști și tesace ca la o curată bătălie.</p>
<p>Văzând atâta leoată de dușmani, românii, care nu purtau, asupră-le decât câte un revolver băgat în buzunar, renunțară la orice rezistență, mai cu seamă că mâinile iute le fu legate la spate încât nu le mai era cu putință de a se servi cu dânsele. Fură siliți, dar, a-și pleca capetele în fața destinului și de a înfrunta moartea bărbătește.</p>
<p>Ei crezură deocamdată că păgânii îi vor masacra la moment, dar înțeleseră pe dată că s-au înșelat, fiindcă acela ce părea a fi șeful lor, le făcu un semn care se putea traduce în următoarele cuvinte:</p>
<p>— Haidem spre cetate.</p>
<p>Porniră, înainte se înșirui câte patru o ceată de vreo douăzeci de nizami cu puștile la mână, după ei mergeau cu pas greu mâna de români legați ca făcătorii de rele, ținuți fiecare de câte doi nizami câte unul de fiece braț, și în urmă pășea cu aer victorios o ceată de turci și mai numeroasă.</p>
<p>— Cine să fie trădătorul? Acestă întrebare și-o făcea în sine fiecare captiv, căci fiecare era convis că turcii n-au putut că se găsescă ascunși din întâmplare în acel crâng.</p>
<p>— Trebuie să se afle între noi un spion turcesc, care a trăit între noi, a avut cunoștință de planurile noastre și ne-a atras într-o cursă.</p>
<p>— Grecul! fu pe toate buzele, și toți ochii se îndreptară spre el. Grecul, dar el era arestat ca și ei, legat ca și ei și tratat ca și ei, ba încă poate cu mai multă brutalitate. Asta era de neînțeles, dar o dată trebuia să iasă adevărul la iveală.</p>
<p>Făcându-și astfel de gânduri și altele ca dânsele, captivii traversară o câmpie întinsă, suiră și coborâră mai multe dealuri și se pomeniră în oraș. Ajunși acolo, apucară la stânga, suiră un deal pe o potecă strâmtă, și la lumina roșiatică a torțelor, zăriră înaintele silueta neagră a unei citadele care se mărea cu cât ei înaintau.</p>
<p>În fine, o poartă înaltă și groasă se deschise înainte-le, un sunet de lanțuri grele începu să zornăiască, și un pod îngust să se lase deasupra unor șanțuri foarte adânci, în fundul cărora curgea o parte din apa râului Schit. Podul și poarta fură trecute, niște zăvoare groase fură trase și niște chei colosale se învârtiră în niște broaște gigantice. Când trecură pragul acelei porți se văzură într-un patrulater de ziduri înalte ornat cu case bastionate, din care cele din fund erau mai măricele. </p>
<p>Ajungând în mijlocul acelui patrulater, cotiră la dreapta, unul din nizamil din fruntea convoiului deschise o ușă de stejar căptușită cu tăblii de fier bătută cu piroane groase, și intrară cu toții într-o cameră spațioasă boltită și pardosită cu lespezi de piatră. Văzându-se înăuntru și aproape de peretele opus, soldații ce păzeau mâna de români apropiară pe fiece prizonier de câte un belciug de fier țintuit în zid de care spânzura câte un lanț și o cătușă deschisă; într-o clipă, fiece cătușă prinse de mijloc câte unul din prizonieri și apoi fu închisă de către acei oșteni ce dau probe de atâta îndemânare în arta de zbiri și călăi.</p>
<p>Casa era destul de mare și cătușele destul de numerose ca să mai rămână încă câteva neocupate. Aristide fu încătușat cel din urmă; toți ceilalți fuseseră așezați unul lângă altul fără distincție de grad; el însă fu încătușat departe de ei, în mijlocul unui perete neocupat.</p>
<p>— Iată trădătorul, strigă unul din ofițeri, arătându-i cu mâna după ce se retrase soldații zbiri și înfipsese într-un belciug o faclă pe jumătate consumată.</p>
<p>— Eu, trădător! strigă Aristide părând a fi foarte indignat; mă calomniați D-le locotenent.</p>
<p>— Complicii tăi te-au denunțat depărtându-te de noi, adică de răzbunarea victimelor tale, răspunse ofițerul.</p>
<p>— Zi mai bine călăii noștri m-au expus urii voastre ca să mascheze pe adevăratul trădător.</p>
<p>— Altul n-a putut fi; niciun alt străin n-a cunoscut secretul nostru.</p>
<p>— Cine vă încredințează că trădătorul a fost numai un străin?</p>
<p>— Ce? cutezi să presupui că un oștean român a fost capabil să născocească această vânzare scârboasă? Exclamă ofițerul indignat.</p>
<p>— Noi, vânzători! Exclamară toți prizonierii scuturându-și lanțurile cu furie.</p>
<p>— Într-o grădină, printre mii de flori, se întâmplă să fie și un mărăcine, răspunse grecul cu un ton sentențios; eu însă nu afirm nimic și nici măcar presupun, ci îmi dau numai o părere.</p>
<p>— Păstrează-ți-o, răspunse cel de-al doilea ofițer, că noi o respingem cu indignare și întoarcem asupră-ți înveninatele săgeți ce îndrepți spre noi, și-ți strigăm cu convingere - trădător, trădător!</p>
<p>— Trădător, trădător, repetară toți prizonierii.</p>
<p>— Turcii sunt dibaci în arta de a-și ascunde spionii, murmură Aristide, plecând cu resemnare capul în jos; dea D-zeu numai ca rătăcirea de acum să nu vă fie păgubitoare  ca să nu fie altul pe care nu-l bănuiți, căci vă e camarad, care cu toate acestea a făcut pe șefii voștri să vă aducă aici. Auzind aceste cuvinte, toate privirile se îndreptară spre Ion; dar acesta cu fruntea senină, cu privirea limpede și cu graiul tremurând de emoție, iar nici deloc turburat de rușine și încurcătură, strigă cu o voce detunătoare:</p>
<p>— Tu, Aristide, tu care m-ai îndemnat să înduplec pe șefii mei, tu îndrăznești să arunci asupra-mi astă scârboasă învinovățire, astă defaimă murdară?</p>
<p>— Eu nu defaim pe nimeni, și pe nimeni nu învinovățesc, răspunse grecul; îmi dau însă și eu părerea că unul din noi trebuie să fie vinovatul care ne-a făcut să cădem în această cursă, și acel cineva nu poate fi altul decât tu... sau eu...</p>
<p>—Eu! Eu nu, strigă Ion cu indignare, dar tu, tu poate, căci lipsele tale din Bechet prea erau dese și prelungite.</p>
<p>— Aveți puțină răbdare și liniștiți-vă, zise unul din ofițeri, căci mâine de bună seamă vom cunoaște pe vinovat.</p>
<p>Aceste cuvinte terminară convorbirea pentru acea zi.</p>
<p>Noaptea era înaintată, corpurile prizonerilor zdrobite, moralul lor obosit, natura-și reclama dreptul ce avea de a se da repaosului, și, deși nu putură să se culce jos sau să stea măcar în capul oaselor, își rezemară piepturile de cătușile de fier și adormiră în picioare și cu corpurile încovoiate ca niște saci puși de-a curmezișul pe o culme. Ce somn penibil!</p>
</div>
<div type="chapter" n="18">
<head>XIX. Execuția</head>
<p>A doua zi ivirea zorilor fu salutată de o famfară militară mai mult zgomotoasă decât melodioasă care puse pe picioare toată garnizoana din Rahova.</p>
<p>Peste o oră, ușa se deschise, casa se umplu de soldați, cătunele de la mijloc fură înlocuite de altele puse la picioare, zbirii legară pe prizonierii câte doi, doi prin câte două perechi de cătușe prinse una de alta și printr-un lanț general pe toți laolaltă: pânză de păianjen a tiraniei. Acest fel înlănțuiți, fură duși printr-o îndoită pânză de soldați înarmați de la temnița din dreapta până la temnița din fund unde-i aștepta guvernatorul cetății, și, intrând acolo, fură supuși prin intervenirea unui dragoman la un adevărat interogatoriu.</p>
<p>În cursul acestui interogatoriu, Pașa dovedi că în viclenie și arta de-a surprinde și insinua turcul este demnul elev al fanariotului, dar și românul nu se lasă mai prejos și dovedi că nu de surda s-a luptat un secol întreg cu șiretlicul lor.</p>
<p>În deșert se zbătu turcul ca prin întrebări piezișe, întreruperi la timp, sucituri dibace și izolări combinate să fure de la români vreun indiciu care să descopere planurile lor, pozițiile ce ocupau și scopul care i-a îndemnat să execute o tentativă atât de periculoasă; drept orice răspuns, căpitanul spuse că el și ai lui nu știau nimic din combinațiile celor mari, fiind un biet ofițer înferior, că această expediție a fost combinată de el și pusă în executare fără știrea șefilor săi și că la îndeplinirea sa a fost condus numai de dorința de a se recomanda la o înaintare mai repede, și îndemnat de stăruitoarea insistență a grecului care a fost surprins împreună cu el.</p>
<p>Această acuzație neobișnuită în caracterul românesc era făcută de căpitan dinadins ca să dovedească că și ai noștri se pricep în arta vicleniei și a face pe turci să-și dea armele pe față. Calculul său nu fu greșit. Pașa, văzând că nu putea să fure de la români nimic, se întoarse spre grec care nu se simțea deloc în apele sale și cu o voce detunătoare striga:</p>
<p>— Pentru ce mi-ai mâncat câine pâinea de surda?</p>
<p>Grecul îngălbeni auzind această apostrofare atât de directă și lăsă capul în jos fără a răspunde nimic.</p>
<p>— N-auzi? adăugase pașa din ce în ce mai înfuriat; spune-mi pentru ce te-am plătit cu atâta amar de bani? pentru ce ți-am dat sute de lire numai în aur, pe când oștenilor mei nu le dau nici în calmele leafa cu care să-și hrănească copiii? Pentru ce am dat hasnaua împărătească de atâta cheltuială? Ne-a fost vorba ca să-mi aduci peșcheș niște agiamii, lesne de înșelat, și tu-mi aduci niște ciapcani.</p>
<p>La auzul acestor cuvinte, grecul ridica fruntea în sus, făcu din cap un gest ca cum ar fi luat o decizie hotărâtoare și, dându-și inima pe față, răspunse pașii:</p>
<p>— De unde voiai să-ți aduc agiamii? Din România? Ți-ai găsit; mulțumește-te și cu atât.</p>
<p>— Ei, vedeți care e vinovatul? Exclamă căpitanul triumfător adresându-se în românește către camarazii săi.</p>
<p>— Mișelul! Exclamă românii cu dezgust.</p>
<p>— Ia ascultă, bre, șaitan ghiaur, strigă turcul cu o voce detunătoare, cu mine nu te juca ca cu copiii, că eu nu sunt deprins ca să glumesc, auzitu-m-ai tu? Atâta și cu nimica e tot una, nouă nu ne trebuie oameni de jertfit, ci guri care să spună adevărul; aceste câteva capete nu plătesc aurul ce ți-am dat; noi vrem taine, taine de descoperit. Nouă ne trebuie să aflăm planurile câinilor de români ca să știm unde sunt mai tari și unde mai slabi, unde sunt grămădiți mai mulți și unde suut mai puțini, pe unde au de gând să treacă ei la noi sau pe unde se tem că vom trece noi la ei? Acești ghiauri ce ne-ai adus sunt sau prea proști sau prea șireți; nouă ne trebuie oameni înduplecăcioși.</p>
<p>— Vezi, așa de lămurit trebuia să-mi vorbești, răspunse grecul cu curaj, dacă vrei să fii îndestulat. Dă-mi drumul și peste trei zile mă întorc cu marfa ce-mi ceri.</p>
<p>— La alții vinde gogoșile, fărtate, că la mine n-au cătare; replică turcul rânjind: tu ești o unealtă tocită care nu mai ai trecere; bogdanii nu sunt proști precum crezi tu; ei acum știu că tu ești un vânzător și te-au osândit la moarte. Așadar, decât să te spânzure ei mai bine să te spânzur eu ca să slujești drept pildă hainilor de bulgari și să nu intri în ispită a-ți răscumpăra viața vânzându-le lor puținele lucruri ce știi despre noi.</p>
<p>— Aman! strigă grecul căzând în genuchi auzind această sentință; am nevastă și copii, nu-ți face păcat cu mine.</p>
<p>— Minte, nu e însurat, replică Ion.</p>
<p>— Lasă că știu eu de el mai multe decât crede, răspunse turcul; știu că e spion turcesc și muscălesc, ne vinde pe noi lor și pe ei nouă și ne minte și pe unii și pe alții. De mult voiam să mă scap eu de el, dar acum i-a sosit veleatul. Vestiți pe gâdea ca să-i pregătească spânzurătoarea în pădurea sfântă a bulgarilor din vecinătatea Selanoviței.</p>
<p>— Omorâți-mă, strigă grecul văzând că s-a dus pentru el orice speranță, omorâți-mă, dar să știți că moartea mea va fi răzbunată. Românii, nevăzăndu-mă întors mâine seară, vor executa planul combinat de mine și veți pieri toți ca niște câini.</p>
<p>— N-avea grijă de noi, răspunse turcul, căci alți spioni mai mari și mai bine informați ca tine ne vor vesti din timp ca să ocolim primejdia. Gătește-te mai bine de moarte, căci diseară la asfințitul soarelul vei fi spânzurat de față cu acești oameni și cu toți bulgarii din Selanovița pe care îl vor aduna sunetul tobelor și al fluierelor. Care din ei nu va ieși ca să vadă execuția să fie împușcat pe dată și casa lui să fie dată pradă focului.</p>
<p>Ora din urmă a lui Aristide, desigur sunase într-un mod irevocabil, el înțelese că nici rugăciunile și nici viclenia nu mai putea să-i procure măcar o rază de speranță, și începu mișelul pe care lăcomia de câștig îl adusese la această tristă extremitate, începu să plângă ca un copil și să-și uite demnitatea de om.</p>
<p>În fine, crezând că nu s-a înjosit îndestul, se adresă către pașa care sta răsturnat pe o sofa, sorbind cu voluptate aromaticul fum al narghilelei și, bucurându-se de disperarea lui, îi strigă:</p>
<p>— Pașo, dacă vrei să afli ceva de la acești oameni, numai eu sunt în stare să le dezleg limbile.</p>
<p>Românii aruncară spre el o privire disprețuitoare și apoi îi întoarseră spatele.</p>
<p>— Lasă că am și pentru ei cheie cu care să le descleștesc fălcile, răspunse turcul; dacă nu vor voi să spună tot ce știu, nu îi voi spânzura ca pe tine, ci voi pune pe câte unul mai întâi cu picioarele și pe urmă cu tot trupul deasupra unui rug aprins și îi voi ține acolo până ce sau vor spune sau vor arde.</p>
<p>— Gătește-ți rugul pașo, strigă căpitanul, căci noi suntem gata să suferim chinuri cât de grele pentru mântuirea țării noastre.</p>
<p>— Bine, vom vedea, replică pașa mușcându-și buza; apoi adăugase adresându-se către zbirii lui:</p>
<p>— Rugul să se aprindă tot în pădurea Selanoviței după ce veți da jos din furcă pe vănzător și veți goni pe la casele lor pe bulgari ca să nu rămână împrejur nicio ureche necredincioasă.</p>
<p>— Nu te da ostenelei, pașo, strigă căpitanul, nu depărta de surda urechile suspecte de rugul nostru, căci nimeni nu va auzi altceva decât: trăiască România!</p>
<p>— Trăiască România! strigară oștenii în cor.</p>
<p>După aceea turcul făcu un gest, zbirii scoaseră pe prizonierii din acea cameră, îi duseră în închisoarea lor, îi încătușară din nou de ziduri și apoi le aduse puțină mâncare. Grecul nu mai fuse închis împreună cu ei.</p>
<p>Pe la asfințitul soarelui, un zgomot sinistru se auzi răsunând în citadelă, sunetul surd al unor tobe discordate al căror timbru înghețase sângele în corpul auzitorilor. După aceea, ușile temniței se dădură la perete, prizonierii ieșiră târând cu ei fatala pânză de păianjen, porțile citadelei se deschise cu zgomot și puntea se lăsă în jos scârțâind.</p>
<p>Un sfert de escadron de spahii călare se puse în capul cortegiului, după aceea vreo șaisprezece toboșari în patru rânduri compacte bătând tobele câte două rânduri deodată în mod alternativ, apoi o jumătate de pluton de infanterie, gâdea îmbrăcat în roșu cu ștreangul în mână și Aristide îmbrăcat până la brâu numai în cămașă și cu gulerul rupt, cu mâinile legate la spate, cu picioarele libere și ținut de fiece umăr de câte un ajutor al gâdelui îmbrăcați iarăși în roșu și cu mânecele sumese.</p>
<p>După grec urmă lanțul de prizonieri între două șiruri de santinele și iar o jumătate de pluton de soldați; pe urmă iar tobe și iar spachii călare.</p>
<p>Intrând în stradele orașului, lumea ieși din pivnițe unde stau ascunși de frica bombardării și a bașibuzucilor și, îndemnați de curiozitate care învinge toate temerile, se luară după convoi și ieșiră împreună cu el la câmp.</p>
<p>Ajungând în satul Selanovița chiar când apunea soarele, un strigător public citi decizia pașii în ceea ce privea pe locuitorii acelui sat, și aceștia, cum o auziră, ieșiră de frică din casă până și bătrânii, copiii și femeile, și amestecându-se tremurând cu mulțimea îngroșa trâmba de curioși.</p>
<p>Pe când se îngâna ziua cu noaptea, intrară în pădure și se opriră în răspântia din mijloc unde se zărea în penumbră hidosul instrument al celui mai barbar supliciu. Aristide fu într-o clipă sub el și suit pe scara fatală.</p>
<p>Atunci, în loc d-a se ruga lui D-zeu ca să îl ierte crimele ce săvârșise, își aduse aminte de fatala sa pasiune care fusese principala cauză care-l adusese sub acea furcă, și, ca să se răzbune, strigă arătând pe Ion:</p>
<p>— Dacă vreți să aflați mai curând adevărul puneți pe foc pe acest om înaintea tuturor.</p>
<p>— Voia ți se va face, răspunse gâdea răsucind repede un vârtej și corpul criminalului zbură aninat în aer și sufletul său pleca spre teribila eternitate!</p>
<p>Voia i se făcu, gâdea îndată ce fură alungați toți bulgarii și cadavrul spionului fu coborât de pe furcă și înmormântat la picioarele spânzurătorii, puse mâna pe Ion și cu concursul celor două ajutoare ale sale fu apropiat de un foc mare ce fusese aprins din găteje și uscături în mijlocul pădurii:</p>
<p>— Spune tot ce știi, zise trimisul pașii înainte de a se apropia de foc.</p>
<p>— Nu știu nimic, faceți-vă mai iute meseria de gâzi, răspunse Ion cu bărbăție.</p>
<p>— Scoteți-i opincile, strigă turcul.</p>
<p>După ce-l lăsară cu picioarele goale, iarăși îi zise trimisul Pașei:</p>
<p>— Spune, băiete, de voie că te facem miralai în oastea sultanului, îți dăm bani cu îndestulare și te scăpăm și de moarte care e foarte dureroasă la o vârstă fragedă ca a ta.</p>
<p>— Ardeți-mă mai curând, striga Ion.</p>
<p>Atunci gâzii îl răsturnară la pământ, îl legară de un drug de fier cu niște fâșii de piele ca cu niște feși, îl împinse spre foc și îi lipiră tălpile de flăcări.</p>
<p>Contactul focului îl făcu să scoată un țipăt de durere, dar numai unul; camarazii săi își acoperiră ochii cu mâinile și începură să se cutremure de groază.</p>
<p>Tocmai când pielea începuse să se înnegrească, să sfârâie și să crape pe alocuri, un țipăt se auzi la spatele teatrului execuției:</p>
<p>— Ion! îl arde de viu! Și o femeie sări în cercul de ființe omenești. Era Mărioara, soția lui.</p>
<p>Știm ceea ce s-a petrecut în urmă. Turcii, surprinși fără de veste, fură răsturnați la pământ și legați cobză, Ion fu dezlegat și luat în brațe pe jumătate leșinat de cel mai robust dorobanț, pânza de păianjen a prizonierilor fu sfărâmată și ei eliberați. Gâzii, deveniți prizonieri, fură luați cu duiumul după urmă, legați bine chiar cu frânghiile duse de ei, gurile lor fură năbușite de brâurile și legăturile albastre ale dorobanților și ei duși ca vitele de dinapoi până la Dunăre.</p>
<p>Acolo românii se îmbarcară în luntrele ascunse în gura Ogostului împreună cu o parte din prizonierii lor câți încăpură în vase și câți nu încăpură fură lăsați pe mal legați și proțăpiți cum erau.</p>
</div>
<div type="chapter" n="19">
<head>XX. Încheiere</head>
<p>Trec sub tăcere duioasa scenă dintre Ion și Maria care urmă după deșteptarea lui din letargia ce-l cuprinsese când fusese eliberat; asemenea scenă poate fi mai bine înțeleasă de inimă decât descrisă de pana cea mai măiastră; trec asemenea sub tăcere scena nu mai puțin duioasă petrecută între camarazi după ce se revăzură scăpați de un așa mare pericol, și mă mărginesc a vă spune numai că Ion, după ce fu așezat în spitalul detașamentului și vindecat de rănile de la picioare, se întoarse acasă împreună cu femeia sa, căci fusese pus în poliție de reformă și declarat neapt a mai face serviciul militar din cauză că rămăsese șchiop de un picior.</p>
<p>El astăzi trăiește lângă soția sa și copilașii ce i-a dat D-zeu de câteva ori, e iubit de femeia sa, adorat de părinții săi și respectat de toată lumea. Pe pieptul său strălucește cu mândrie Steaua României și Virtutea militară și pe fața sa seninătatea unei conștiințe împăcate că și-a îndeplinit pe dintregul datoria. El ar fi pe deplin fericit dacă nu l-ar roade o singură mâhnire, aceia că n-a putut să ia parte la glorioasele episoade ale războiulul Independenței României, al căror deznodământ a avut loc în cetatea Vidinulul în ziua când au intrat oștile române ca triumfătoare într-acea cetate până atunci virgină.</p>
</div>  
</body>
 </text>
</TEI>
