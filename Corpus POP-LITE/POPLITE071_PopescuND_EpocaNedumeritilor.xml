<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Epoca nedumeriților: ediție POPLITE </title>
            <author>Popescu, N.D.</author>
            <respStmt>
               <resp>codare POPLITE</resp>
               <name>Teodora Iuriusciuc</name></respStmt>   
            <respStmt>
               <resp>verificare codare POPLITE</resp>
               <name>Roxana Patras</name></respStmt>
            <respStmt>
               <resp>corectură manuală</resp>
               <name>Rita-Andreea David</name>
            </respStmt>
            <respStmt>
               <resp>verificare corectură manuală</resp>
               <name>Loredana Cuzmici</name>
            </respStmt>     
            <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
         </titleStmt>
         <publicationStmt>
            <publisher>UAIC</publisher>
            <date></date>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="10.5281/zenodo.10781442"></ref>
         </publicationStmt>
         <sourceDesc>
            <bibl>
               <author>Popescu, N.D.</author>
               <title>Epoca nedumeriților</title>
               <pubPlace>București</pubPlace>
              <publisher>CALPT</publisher>
               <date>1893</date>
               <decoNote type="illustration" subtype="no"/>
               <dim unit="char" type="invalid"/>
               <extent>
                  <measure unit="word">62324</measure>
                  <measure unit="page" type="under_250"/>
                  <measure unit="feuilleton" type="under_65"/>
                  <measure type="complete"></measure>
               </extent>
            </bibl>
         </sourceDesc>
      </fileDesc>
      <profileDesc>
         <textClass>
            <keywords scheme='https://opentheso.huma-num.fr/opentheso/api/theso/Typologie'>
               <term type='domaine' ref="https://hdl.handle.net/20.500.11942/crteb7oodgosm">literatura</term>
               <term type='factualite' ref="https://hdl.handle.net/20.500.11942/crt22aacdhvi7">fictiune</term>
               <term type='forme' ref="https://hdl.handle.net/20.500.11942/crtnufdew1lfb">proza</term>
               <term type='genre' ref="https://hdl.handle.net/20.500.11942/crthuyig1pxri">roman</term>
               <term type='agencement' ref="https://hdl.handle.net/20.500.11942/crtbdm5xnc6io">foileton</term>
               <term type='origine' ref="https://hdl.handle.net/20.500.11942/crtxolq1evsr9">opera originala</term>
               <term type='discours' ref="https://hdl.handle.net/20.500.11942/crt4wma17ncnj">narativ</term>
               <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
               <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
            </keywords>
            <keywords>
               <term type="reception" n="under 5"/>
               <term type="print_count" n="under 10"/>
               <term type="finished"></term>
            </keywords>
         </textClass>
      </profileDesc>
      <encodingDesc>
         <projectDesc>
            <p>Cuvantul cheie de tip "reception" indica numarul de comentarii critice formulate cu referinta la textul publicat.</p>
            <p>Cuvantul cheie de tip "print_count" indica numarul de editii ale textului in intervalul de 10 ani dupa prima publicare.</p>
            <p>Cuvantul cheie de tip "finished" indica stadiul realizarii operei de catre autor.</p>
            <p>Masura de tip "complete" indica faptul ca am gasit romanul in forma completa. Este un roman-foileton inedit care a fost publicat complet in calendar</p>
         </projectDesc>
      </encodingDesc>
   </teiHeader>
 <text>
<body>
 <div type="chapter" n="1">
<head>I. Amestecul influenței franceze în politica orientului European și a Princip. Române</head>
<p>Am terminat schița istorică intitulată: «Epoca Derbedeilor și a apelpisiților» publicată în acest Calendar pe anul 1891 printr-o promisiune. Într-adevăr terminând descrierea evenimentelor petrecute între anii 1792—1804, am zis:</p>
<p>Cum au domnit Ipsilante și Moruzi, ce isprăvi au făcut în cursul domniei lor și ce evenimente au urmat după aceea, vom afla în schița istorică ce va apare în Calendarul pe anul viitor.</p>
<p>În calendarul pe anul viitor, adică pe 1892 nu m-am ținut de cuvânt, și am făcut cunoscut la timp cititorilor cauza care m-a împiedecat. Într-adevăr la începutul schiței istorice intitulată «Istoria unei Dinastii» care s-a publicat în calendarul pe 1892 am zis următoarele:</p>
<p>Rog pe îndulgenții mei lectori să mă îngăduie a întrerupe pentru acest an șirul narațiunilor istorice privitoare la cele întâmplate în țările române în secolul al XVIII și pe la începutul secolului al XIX-lea, pentru a le pune în vedere niște narațiuni nu mai puțin interesante și nu mai puțină mișcătoare, dar care în acest an, (al serbării jubileului de 25 ani de la suirea pe tron a M. S. Regelui nostru), cred, vor fi mai la locul lor și mai în raport cu actualitatea.</p>
<p>În acest an 1893, după ce am serbat marele eveniment al consfințirii stabilității pe tronul României, când nici un alt eveniment tot așa de memorabil nu ne silește să facem o nouă întrerupere, pe care indulgentul lector să o poată scuza, dator sunt a mă ține de cuvânt, a îndeplini făgăduiala dată și a mă pune să descriu evenimentele ce s-au petrecut în cursul domniei lui Ipsilante și Moruzi precum și acele ce s-au petrecut în urma coborârii lor după tron.</p>
<p>Mai înainte însă de a înnoda șirul evenimentelor deja descrise cu ale celor ce voi avea să descriu de aici încolo, dator sunt pentru ca să fie mai bine înțelese evenimentele ce urmează, să fac o mică abatere. Pe la finele istoriei epocei Derbedeilor am zis câteva cuvinte asupra înrâurirei diplomației franceze în mersul treburilor politice în cele două principate, mă simt dar dator a face în câteva cuvinte într-un rezumat foarte restrâns, istoricul începutului amestecului înrâurirei diplomației franceze în afacerile Principatelor Române.</p>
<p>Franța întotdeauna a fost o putere mare și a ținut să joace rolul de putere mare, a făcut adesea mari sacrificii de oameni și bani pentru a juca rolul de putere ponderatoare în afacerile privitoare pe celelalte state. Ea a fost și este încă o putere iubitoare de conchiste, și-a lărgit frontierele în detrimentul altor state și a supus ori de câte ori i-a fost prin putință alte popoare și alte state sub domeniul legilor sale. Ea s-a servit de arma războiului și de arma diplomației, după cum a cerut trebuința, pentru a-și realiza planurile sale cuceritoare, și și-a dat întotdeauna silințele prin toate căile posibile ca să impună tuturor statelor, fie vecine, fie mai îndepărtate, dacă nu legile sale, cel puțin părerile sale și să inspire sfială, temere, respect, considerație. Regii Franței s-au amestecat în treburile tuturor statelor, au purtat armele lor războitoare pretutindeni și pentru orice scop, chiar inutil intereselor franceze, și-au impus amiciția și alianța lor la orice suveran cu care n-au voit a se război și s-au războit cu oricare suveran care n-a vrut să țină seamă de importanța amiciției lor.</p>
<p>Francezii întotdeauna au fost un popor mândru, orgolios, gelos de drepturile și prerogativele sale și gata de sprijin prin puterea armelor aceste prerogative; ei, precum am mai zis, s-au amestecat în afacerile tuturor statelor, s-au războit mai cu toate popoarele și au impus respect și considerație pentru națiunea lor tuturor națiunilor. Ei au parvenit să impună sfială chiar turcilor și chiar în apogeul mărirei și puterei lor, și au reușit să încheie cu Sultanul, din diferite timpuri tratate și convențiuni din cele mai avantajoase, astfel că Regii Franței de multe ori au fost mai norocoși ca suveranii altor state tot atât de mari, de puternice, și au izbutit să înnoade cu suveranii Otomani o amiciție sinceră și trainică care a durat mai multe secole de-a rândul.</p>
<p>Francezii s-au folosit mult de această amiciție atât de prețioasă pe acele timpuri și a tras dintr-însa toate profiturile putincioase.</p>
<p>Diplomația franceză ca și a celoralte puteri s-a amestecat în afacerile politicii orientului și și-a impus voința sa autorizată în rezolvarea mai multor chestiuni orientale; dar mai întotdeauna până aproape de începutul secolului în care ne aflăm, a cam neglijat politica orientului European, spre a se ocupa în mod aproape exclusiv de politica orientului asiatic și mai cu seamă de aceea a locurilor sfinte din Palestina.</p>
<p>Pe când Turcii amenințau cu cotropirea hoardelor lor întreaga Europă și chiar pe Franța, francezii, îndemnați de papa de la Roma, adunau cruciade de războinici din toate statele vecine pentru ca să hrăpească din mâinile turcilor nu partea europenă ce ocupase, care în veci era un ghimpe amenințător pentru siguranța Europei, ci Locurile sfinte care nu se puteau păstra necotropite cât timp Turcii ar fi avut piciorul în Europa. Pe când aliații creștini, înflăcărați de îndemnurile fanatizatoare ale papilor, se războiau cu căldură spre a goni pe păgâni de pe pământul creștinilor, francezii se luptau chiar pe câmpul de război, chiar în fața liniei inamicilor și chiar cu arma în mână, pentru ca să aibă comanda supremă și direcția planului de luptă, și impuneau tuturor ca să-și mărginească pretențiile, în caz de reușită, numai asupra locurilor sfinte, ei care nu cunoșteau nici firea, nici apucăturile și nici tactica turcilor, precum nici suferințele creștinilor ce gemeau sub jugul turcesc, ambițiea care de multe ori a compromis într-un mod funest rezultatul întreprinderii.</p>
<p>Așadar pe când popoarele creștine vecine cu Turcia, și a nume: bulgarii, sârbii, grecii, raguzinii, românii, moldovenii, polonezii și ungurii, care cunoșteau păsurile fiecăruia și neajunsurile ce le pricinuiau turcii, se luptau din răsputeri pentru a opri pe loc și a împiedica întinderea mai departe a năvălirei cotropitoare a păgânilor, și cădeau unul după altul sub apărătorul jug al turcului păgân, nobilii francezi care profitară ca și restul Europei de aceste lupte încordate, care prin pierderea independenței multor state au oprit pe turci în avântul expansiunii lor și i-au împiedecat prin silă de a se răslăți în occidentul european, nobilii francezi zic, reușind a se împăca cu turcii, se gândiră foarte puțin, ca să nu zic deloc, de soarta netolerabilă ce îndurau acele popoare din Orientul european care căzuse în robie, căci apărase Europa de robie, nu puse mai deloc la mijloc înrâurirea lor care din zi în zi devenea mai importantă și mai cu greutate la Istanbul pentru a le îndulci traiul, mai cu seamă că erau creștini și o mare parte dintr-înșii catolici ca și ei, ci își pierduse timpul și își cheltui influența lor în rezolvarea unor afaceri de o importanță cu mult mai mică și mai banală ca aceea a îndulcirii traiului unor robi creștini.</p>
<p>Spre pildă pe când grecii, bulgarii, sârbii și raguzicii gemeau sub greutatea jugului ce le impuneau turcii biruitori, pe când ungurii vedeau după dezastrul de la Mohaci ridicându-se giamii în capitala lor și pașalele turcești înlocuind în patria lor pe fișpanii și baronii lor, pe când Polonia, Țara Românească și Moldova se luptau cu disperarea omului aproape de peire pentru a-și conserva umbra de independență ce mai păstrau, într-acest timp ambasadorii Franței negociau la Constantinopol, intrigau, conrupeau și la nevoie chiar amenințau, pentru a obține un taburel înalt ca și acela al marelui vizir pentru ambasadorul Franței la recepții oficiale sau chiar oficioase; primul pas pentru clerul catolic în biserica Sf. Mormânt din Ierusalim, prima parte pentru catolici la împărțirea Sf. lumini în ziua învierii Domnului, precum și prima porțiune de aghiazmă din Iordan în ziua Bobotezei.</p>
<p>Trei cauze par că au îndemnat diplomația franceză să urmeze cu o stăruință foarte statornică această linie de conduită și să manifesteze față de creștinii din Orientul european o nepăsare atât de mare.</p>
<p>Prima cauză care a împiedicat pe Franța de a-și arunca priviri favorabile popoarelor subjugate din Orientul european a fost religia ortodoxă a majorității acelor popoare. Este cunoscută râvna cu care biserica catolică, și mai cu seamă diferiții pontefici care au ocupat tronul Sf. Petre, s-au luptat pentru a catoliciza pe acele popoare din Orient și mai cu seamă pe români, precum și ura și prigonirea la care i-au condamnat îndată ce s-au convins că românii nu erau un popor de renegați. Franța fiica cea mai mare a bisericii catolice, ai cărei locuitori erau cei mai fervenți catolici și uneori chiar fanatici; Franța ale cărei afaceri politice de mai multe ori au fost conduse de niște clerici, de niște principi ai bisericii, de către un Richelieu, de către un Mazarin de către un Dubois, de către un De Fleuri etc. Franța care a întreprins războiul de 30 de ani contra protestanților, nu putea să facă altceva de cât aceea ce recomanda Papa, adică să protejeze pe aceia ce erau protejați și să condamne pe acei ce erau condamnați de capul bisericii catolice.</p>
<p>A doua cauză care a dictat Franța în secolele trecute linia de conduită ce a urmat față de popoarele din peninsula Balcanică a fost amiciția ce de mult timp a ținut în strânse legături pe Regii Franței cu Sultanii Otomanilor, din pricină că turcii acordau Franței cu multă înleșnire și dărnicie tratate și convenții comerciale și de stabilire din cele mai avantajoase, deschideau mărfurilor franceze cu foarte puține taxe porturile și granițele lor, îi lăsau să facă în Ierusalim mai tot ce vreau și să prigonească pe ortodocși și să protejeze pe clericii lor maroniți ori cum le plăceau, favoruri ce acordau altor state tot atât de puternice cu mare dificultate și mai multă zgârcenie. În schimbul tuturor acestor favoruri și avantaje, francezii se credeau datori a acorda Turcilor o deplină neintervenire și nepăsare față de creștinii din Orientul european care se zvârcoleau în lanțurile sclaviei ce le făurise turcii, și a rămânea surzi la toate țipetele lor cele disperate.</p>
<p>A treia cauză care pare a fi tot atât de importantă ca și celelalte, fu cunoscută, proverbiala și absoluta ignoranță a francezilor în tot ceea ce privește cunoștințele geografice și etnografice, care la francezi întotdeauna a fost o slăbiciune națională. Ei au fost buni catolici, și s-au supus foarte adesea voinței Papei, iar când interesele lor politice și private le-au dictat să treacă peste acea voință, au trecut mai fără de scrupule și au silit pe Papa să înghită și să tacă. Ei au iubit mult pe turci, mai cu seamă în secolul al XVII și al XVIII, pentru că și turcii îi iubeau și le aduceau multe foloase, dar dacă se încredințau ei că interesele lor îi îndemnau să-și calce pe inimă și să treacă peste drepturile turcilor, o făceau, cum au mai făcut-o și altădată, și turcii înghițeau și tăceau ca și Papa, căci cu Franța nu se putea juca cineva așa cu una cu două.</p>
<p>Dacă cunoșteau ei bogățiile Priacipatelor Române, surprinzătoarea lor fertilitate, poziția lor geografică, importanța lor strategică, bogățiile ce ar fi putut ele revărsa în occident prin intermediul bătrânului lor fluviu, care în loc de apă revarsă aur, însemnătatea lor etnografică, originea latină a locuitorilor lor și foloasele comerciale ce ar fi putut trage din piețele lor, de bună seamă francezii ar fi făcut o strâmbătură colosală marelui turc și și-ar fi văzut de interese. Dar ei nu sțiau nimic din toate acestea și nici nu vreau să afle, credeau că locurile prin care curge Danubiul în partea de jos a cursului său erau niște locuri mlăștinoase care produceau numai papură, ca așa le spunea Herodot, Pliniu, Strabon și alți geografi și istoricii vechi și răscopți, și că prin acele locuri mlăștinoase, trăiau, poate ca locuitorii smârcurilor din Africa, în case așezate pe piloți, o populație barbară și sălbatică, fără origini, aproape fără limbă, neaccesibilă pentru orice civilizație oricât de elementară, și care ca și sălbaticii abisinieni cultivau cultul ortodox amestecat cu o mulțime de credințe, datine și obiceiuri păgâne.</p>
<p>De asemenea credințe fură hrăniți mai toți suveranii și oamenii politici ai Franței de la începutul afirmării patriei lor ca stat mare și ponderator în concertul european și mai până la prima jumătate a secolului în care trăim. De la această regulă aproape generală făcură excepție numai patru oameni însemnați francezi, și anume: Henric al IV regele Franței, cardinalii Richelieu și Mazarin primii miniștri ai regilor Ludovic al XIII și Ludovic al XIV în timpul minorității sale, și Ludovic al XIV după ce deveni major.</p>
<p>Regele Henric al IV-lea întreținu o corespondență foarte vie cu ambasadorul său din Constantinopol în tot timpul domniei marelui Mihai Viteazul domnul Țării Românești, urmări cu cel mai viu interes toate uimitoarele mișcări ale acelui neîntrecut erou, și culese informațiile cele mai detaliate și mai complete în privința Principatelor române și a locuitorilor lor.</p>
<p>Aceste amănunte, mărețele fapte ale lui Mihai, și dovezile de vitalitate și vitejie ce au dat oștenii săi, adică națiunea întreagă pe câmpul de onoare în niște împrejurări din cele mai extraordinare și mai surprinzătoare, îndeamnă pe Henric al IV, om genial și politic profund ca să conceapă un plan mare care s-ar fi putut realiza cu multă înleșnire și ar fi putut da niște rezultate importante atât pentru binele și mărirea influenței franceze în răsărit, cât și pentru îmbunătățirea bunului trai a unor creștini de origine latină, precum și în interesul împrăștierii civilizației occidentale într-acele părți ale Europei care era încă întunecată de negurile barbariei năvăliritorilor asiatici.</p>
<p>Planul era măreț, impozant, uriaș, dar avea un singur defect, dar un defect capital, purta pecetea năzuinței tuturor politicienilor francezi din acea epocă, mirosea iarăși a tendință de convertire în catolicism. Acest plan urzit încă din timpul lui Mircea Vodă ciobanul Domnul Țării Românești, al socrului său Petru Vodă Rareș Domnul Moldovei și a lui Zapolia, Domnul Transilvaniei, avea de scop înființarea și întemeiarea a trei state mari și puternice, câte trele amice și aliate până la confederație între dânsele, câte trele aliate și aproape vasale Franței, câte trele creștine și catolice, care să se întinză de la miază noapte spre miază-zi, să taie Europa în două în partea sa despre Orient, să-și dea mâna la miază-zi cu Turcia, statornica amică a Franței, care în schimbul oarecăror remunerațiuni bănești ar fi renunțat bucuros la suzeranitatea sa asupra țărilor române, care-i pricinuia mai mult încurcături și pagube decât foloase, și să înființeze între apus și răsărit un zid puternic de popoare viteze, care să împiedece orice eventuală năvălire de barbari despre răsărit spre apus. Acele state erau să fie: Peninsula Scandinavică adică Suedia și Norvegia întrunite într-un singur regat, Polonia, precum și Principatele Dunărene: Moldova, Transilvania și Valahia asemenea întrunite într-un singur regat.</p>
<p>La Ungaria nimeni nu se mai gândi pe atunci, căci după dezastru de la Mohaci, nimeni nu mai pomenea despre existența acestui stat care era cu totul cotropit de Turci, și nici chiar nobilii săi care trecuse în Transilvania și jucau acolo cu faloșie rolul de magnați și demnitari ai marelui Principat, mai nu se mai gândau la patria lor cea mare care gemea sub apăsarea greului călcâi al biruitorilor.</p>
<p>Acest plan care s-ar fi putut realiza fără mari greutăți, dacă ar fi fost chemate să ia parte la alcătuirea sa și statele direct interesate în această alcătuire, întâmpină în aplicare o mulțime de piedici și chiar obstacole ne prevăzute, încât cuțitul lui Ravaillac întrerupse șirul zilelor lui Henric al IV-lea, fără ca acest plan să dobândească cel puțin un început de execuție.</p>
<p>După moartea sa însă această idee genială a lui nu rămase în părăsire; ea fu urmărită cu același zel, cu aceeași pricepere și cu aceeași competență de către cardinalul de Richelieu primul ministru al fiului și urmașului său regele Ludovic al XIII, dar cu toată energia și toată priceperea fără de pereche a acestui bărbat de stat genial, acest plan nu putu să se realizeze nici în timpul ministerului și vieții sale, care dură aproape cu un an mai puțin ca a suveranului său și fu lăsat de moștenire acelora ce l-ar urma.</p>
<p>Într-adevăr cardinalul de Mazarin îndată ce puse mâna pe frânele guvernului Franței în timpul Regenței Anei de Austria și a minorității regelui Ludovic al XIV duse mai departe negocierile pentru aducerea la îndeplinire a acestui plan, puse la dispoziția sa toată priceperea, toata istețimea și toată arta sa diplomatică; stărui pe lângă papa ca să mai lase din pretențiile sale convertitoare; stărui prin ambasadori și trimiși într-adins ca popoarele necatolice să primească numai recunoașterea nominală a papei ca cap al bisericii lor, fără a schimba nimic din ritualul religiei lor, dar cu toată stăruința, activitatea, iscusința și cunoscuta sa tenacitate, nu putu să aducă nici el la îndeplinire acest proiect mântuitor pentru siguranța și liniștea Europei.</p>
<p>Ludovic al XIV, devenind major, luă și dânsul în mână ițele acestei alcătuiri gigantice și urmări realizarea sa cu toată activitatea și tot zelul tinereții; el făcu ceva mai mult decât predecesorii săi, intră în corespondență și tratative cu cei interesanți, cu Domnii Moldovei, Transilvaniei și mai cu seamă cu acela al Valahiei, cu vestitul Constantin Brâncoveanu, care domni mai atâta cât domni și el, adică peste 40 de ani, și merse cu promisiunile și cu negocierile mult mai departe ca predecesorii săi, dar nici el nu avu parte să-și vadă această operă adusă la un bun rezultat, pentru că același obstacol peste putință de înlăturat sau ocolit se opunea cu îndărătnicie la realizarea sa. Franța prin toți oamenii săi de stat, impunea ca o condiție sine qua non realizării acestui plan condiția primordială ca cele trei state să fie catolice, numai catolice și nimic altceva. Această condiție era absolut nerealizabilă, pentru că scandinavii erau protestanți luterani, românii din Valahia, Moldova și Transilvania ortodocși, o mare parte dintre ungurii din Transilvania calvini, și numai polonezii și magnații unguri din Transilvania catolici.</p>
<p>Cum era cu putință ca scandinavii, adică suedezii și norvegienii care fusese cele dintâi popoare care îmbrățișase protestantinismul luteran, care avusese ca suveran pe Gustav Adolf biruitorul de la Lutzen, care luase partea cea mai activă contra catolicilor în războiul de 30 ani, care erau luterani din convingere și urau pe catolici din naștere, care mâncau pâinea îngrășată de sângele părinților lor vărsat pentru cauza luteranismului contra catolicismului, cum se putea ca ei așa deodată și numai ca să complacă alcătuirilor unor diplomați prea mult exigenți, să-și abjure toate credințele, să uite tot trecutul, să șteargă cu buretele peste toate amintirile dureroase ce lăsase la fiece pas în țara lor clericalismul catolic, și să se facă iarăși catolici, iar robi ai clerului catolic care-i făcuse să îndure un jug din cele mai grele și mai dureroase.</p>
<p>Scandinavii îi iubeau pe francezi, cu toate că aceștia se aliase cu imperialiștii germani împotriva lor în războiul de 30 de ani; lor le-ar fi surâs într-un mod mulțumitor realizarea planului conceput de francezi, căci deja începuse să se îngrijească de vecinătatea rușilor, a căror putere mereu creștea și mereu se apropia de hotarele lor cu gânduri cotropitoare, dar de cât să cadă iarăși în ghiarele catolicilor, de cât să-și piardă religia lor, mai bine preferau să înfrunte vecinătatea rușilor.</p>
<p>Asemenea și românii, ai căror prelați în consiliul de la Florența și în toate consiliile ulterioare adunate la Fulda și în alte locuri, s-au opus cu statornicie la unirea bisericii lor cu biserica romano-catolică. Românii, care au evitat toate cursele ce le întinsese cu dibăcie Papa și emisarii lor în diferite timpuri, care au înfruntat amenințările ungurilor și polonilor în timpul apogeului lor, care de mai multe ori au avut curajul să se lupte cu forțele îndoit mai mari ale acestor apostoli geloși ai catoliscismului, ei care au știut să îndure multe neajunsuri și au preferat mai bine să sufere jugul turcesc decât să-și schimbe legea, românii, zic nu voiră să-și lase religia cum nu voise nici scandinavii, și din această cauză planul diplomației franceze, care ar fi dat frumoase roade și ar fi scăpat Europa de multe complicații, căzu în baltă și rămase nerealizat.</p>
<p>După părăsirea acestui plan diplomația franceză căzută în mâinile molatice ale lui Ludovic al XV, mult timp nu se mai interesă de cele ce se petreceau în Orientul European, deși întâmpina multe năzuințe deșteptătoare din partea ambasadorilor francezi din Constantinopol.</p>
<p>Ministru președinte al Regelui Ludovic al XV, cardinalul de Fleuri, făcu o singură și foarte palidă excepție. În anul 1732 ambasadorul din Constantinopol de Villeneuve, trimise la Curtea din Paris un memoriu al unui magnat ungur anume Disloway, prin care acela cerea protecția și ajutorul bănesc al Franței, pentru a transforma într-un regat catolic devotat Franței, o țară aproape nelocuită, situată pe hotarele Ungariei și Transilvaniei, și dependentă de Valahia și Moldova. Primind acest raport, cardinalul Fleury nu trimise să cerceteze dacă exista sau nu acea țară aproape nelocuită, care s-ar fi aflat între patru state și mai nu aparținea cuiva, nu se informă dacă acea țară era bogată și producătoare sau o stârpiciune și dacă putea sau nu să devină un regat catolic și devotat Franței, ci se mărgini numai de a se rosti fără nicio cercetare, că asemenea proiect i s-ar părea himeric și nerealizabil, și tot în același timp se apucă de a promite sprijinul Franței acelui stat, atunci când s-ar aduce la îndeplinire planul lui Disloway, și ar dobândi ființă numai prin riscul și pericolul său. Acest răspuns îngropă pentru a nu mai reînvia acest al doilea proiect care era mult mai meschin, mai himeric și mai nerealizabil ca acela al marelui Henric, dar care, oricât de rău era conceput, s-ar fi putut aduce la îndeplinire prin oarecare modificări, adică prin contopirea nu a unor locuri aproape pustii care nu existau, ci prin unirea într-un singur stat independent a Valahiei, Moldovei și Transilvaniei, dacă francezii ar fi cunoscut mai bine geografia, dacă diplomația franceză ar fi făcut studii mai aprofundate și dacă oamenii săi de stat ar fi renunțat la nedibaciul amestec al catolicismului în toate planurile alcătuite de dânsa.</p>
<p>De atunci încoace mult timp miniștri Regilor Franței, nu mai vrură a se mai ocupa într-un mod serios de soarta creștinilor din Orient, deși ambasadorii Franței la Constantinopol după vremuri și anume: D. de Villeneuve (1729—1741), d-nul. de Castelane (1741—J747) d-nul de Allcurs (1747—1755), d. Cavaler de Vergennes (1755—1769), și d-nul de St. Priest (1769—1780), întreținu cu miniștri afacerilor străine ai Regilor Ludovic al XV (1715—1774), și Ludovic al XVI (774—1793), o corespondența foarte vie, prin care le punea în vedere toate mișcările politice ce aveau loc în Principatele Dunărene, și le atrăgea atenția asupra suferințelor ce îndurau românii din cauza spoliațiilor turcilor și fanarioților.</p>
<p>În deșert acești ambasadori își dătură toate silințele de a lăuda resursele abundente de care dispunea solul acestor țări, de a face cunoscută importanța strategică ce aveau, de a scoate în evidență solul util siguranței Europei ce ar juca dacă românii ar fi întru câtva susținuți și ajutați, și mai cu seamă de a-i face atenți asupra întinderei din zi în zi mai crescândă a înrâurirei cotropitoare a politicii Rusiei, care deja începuse să dea la iveală intențile ce avea de a-și întinde frontierele până la Bosfor, căci diplomații francezi de la centru rămaseră nepăsători, neatentivi, tembeli.</p>
<p>Numai atunci când un interes direct francez avut prilejul de a se desfășura chiar în Orient, numai atunci când bătrânul rege detronat al Poloniei, Stanislav Licinski socrul regelui Franței Ludovic al XV, se prezenta din nou la congresul statelor generale leșesci în anul 1732 ca să obțină din nou sufragele compatrioților săi, spre a fi din nou ales ca rege al Poloniei în locul răposatului rege August II, numai atunci regele Franței și miniștrii săi își aduse aminte că ar exista un Orient și o Polonie, și începură să facă uz de toate mijloacele putincioase pentru a ajunge la scoplu dorit.</p>
<p>Francezii întotdeauna, știu mai cu seamă de la alegerea lui Henric III de Valois ca rege al Poloniei și de la scurta sa domnie peste poporul leah, a întreținut cu regele, noblețea și națiunea poloneză relații foarte amicale, dar aceste relații, ca întreaga politică franceză în Orientul european, au fost conduse cu o indolență, o neglijență și o nedibăcie cât se poate de vădită, pentru că francezii au întâmpinat toate cererile polonezilor de ajutor fie material, fie moral, cu cea mai deplină nepăsare, încât robusta simpatie a lechilor către ei încetul cu încetul slăbi până ce în cele din urmă aproape dispăru, astfel că cu ocazia stăruințelor conduse de Franța pentru alegerea lui Stanislas, aceste stăruințe nu fură încoronate de succesul așteptat polonezii se lăsară a fi intimidați de către Rusia care declară formal că ar considera că în cazul boerilor acestei alegeri și își dădură sufragiele în favoarea lui August III.</p>
<p>Tot atunci diplomația franceză își aduse aminte și de existența Principatelor Române și trimisese pe la noi oameni iscusiți la cuvinte ca să înduplece, mai cu seamă pe moldoveni, ai căror boieri se iudeau cu multe familii nobile poloneze, ca să le facă cât se poate mai multe voturi, dar nici aici nu fură mai norocoși, ci se alese numai cu osteneală, astfel că trimișii miniștrilor regelui Ludovic al XV, se întoarse înapoi tot cum venise, adică fără de nicio ispravă, pentru că până atunci francezii nu făcuse nimic, absolut nimic ca să atragă în favoarea lor simpatia românilor.</p>
</div> 
<div type="chapter" n="2">
<head>II. Secretarii cancelariilor Domnitorilor</head>
<p>Secretarii francezi din cancelariilor domnitorilor români făcură aceea ce nu reușise să facă înalta diplomație franceză, adică niște particulari, niște impiegați subalterni, niște persoane care nu jucau niciun rol oficial la curtea din Paris sau Versailles, isbutiră să deștepte întru câtva amorțeala ce cuprinsese oficialitatea franțuzească față de țările de la Dunăre. Aceste persoane fără multă vază despre care vom vorbi mai jos, reușiră ca prin memorii bine alcătuite, prin convorbiri dibaci combinate și prin o mulțime de mijloace foarte în uz în acele timpuri, să facă pe francezi să cunoască mai bine importanța geografică, economică și politică a țărilor Române și să îndemne pe miniștrii Franței a se ocupa cu un interes mai viu de români, precum și pe români de a privi pe francezi cu mai multă simpatie și de a aștepta de la ei servicii mult mai mari și mai eficace de cât până atunci. Aceste persoane care reușiră ca cu timpul să realizeze această transformare, fură grămăticii, adică secretarii intimi ai domnitorilor pentru limba franceză.</p>
<p>Pe cât timp fură pe tron Domni pământeni, cancelariile lor diplomatice erau compuse dintr-un personal foarte restrâns, abia din doi sau trei grămătici mari și mici care redactau, fie în turcește corespondența Domnului cu înalta Poartă, fie în greacă aceia cu capuchehaiaoa țării din Constantinopol, fie în latină scrisorile ce se schimbau între Domni și curțile din Viena sau Cracovia. Aceste corespondențe erau prea rare și prea restrânse, pentru că Domnitorii noștri de obicei nu scriau pe la vecini de cât atunci când se ivea vreun incindent sau vreun pericol, și în asemenea caz aveau obiceiul de a trata afacerile lor diplomatice mai mult prin viu graiu, fie prin deputații anume trimise la curțile vecine, fie prin ambasadori ad hoc ce primeau în capitala lor trimiși pentru acel scop de către suveranii statelor interesate; iar când nu puteau să ajungă la rezultatul dorit prin graiul emisarilor, atunci intervenea pușca și tunul care rezolva la un fel incidentul în litigiu.</p>
<p>După căderea domnielor pământene, venind la putere Domnii fanarioți, și aceștia fiind siliți de către turci ca să desființeze armata română, singura care îndrăznise și reușise să pună de mai multe ori frâu lăcomiei cotropitoare a hoardelor musulmane, fură nevoiți să înlocuiască întru câtva sprijinul ei prin ajutorul artei diplomatice și prin arguțiele avocățești ale corespondenților politice. Pentru a ajunge la un rezultat întru câtva mulțumitor prin acest mijloc modern, deja adoptat de alte state mult mai puternice, Domnitorii fanarioți își populară cancelariile lor private puse sub dependința marelui Postelnic, prin un număr ceva mai mare ca mai înainte de grămătici, logofeți și secretari de tot soiul, aleși între cei mai iscusiți și mai experimentați în arta mânuirei condeiului. Intre acești logofeți a figurat întotdeauna și câte un secretar în limba franceză însărcinat cu corespondența Domnului cu Curțile Europene, care chiar după la începutul secolului al XVIII începuse a înlocui în corespondența diplmatică limba latină cu cea franceză.</p>
<p>Acești secretari europeni la început fură recrutați dintre învățații italieni și ragusini care vizitau foarte adesea Imperiul Otoman și Principatele Dunărene, unde de multe ori se stabileau și făceau averi prin comerț sau profesorat; mai târziu însă Domnitorii aduse din Paris sau alte localități francezi foarte învățați care, pentru lefuri prea mari pe acele vremuri, consimțiră a-și părăsi patria pentru a locui în aceste țări barbare, cum se credea pe atunci.</p>
<p>Acești francezi stabilindu-se aici și intrând în contact cu boierii munteni și moldoveni, unii se lipiră de acest pământ bine cuvântat ca să nu se mai întoarcă, cum făcu Linchu (Lenș), Borozin, Serafim, Mimi, etc., alții plecară după ce se îmbogățiră cu părere de rău că se despărțeau de acest rai european, însă cu toții mărturisiră atât prin viu grai cât și prin publicitate că Principatele Române, departe de a fi niște țări locuite de barbari, dimpotrivă aveau o populație blândă, muncitoare, ospitalieră, tolerantă și foarte accesibilă civilizației celei mai rafinată, dar care până atunci, fiind trăită sub jugul aspru și barbar al turcilor, nu avusese încă prilejul de a se adapta atât cât dorea populația lor din izvorul dătător de viață al luminii occidentale.</p>
<p>Aceste laude spuse și scrise cu cel mai viu entuziasm, și mai cu seamă vederea bogățiilor ce aduceau cu ei acei ce se reînturnau, atrase spre țările române un roi întreg de vântură țară occidentali, și mai cu seamă francezi, care colindară în cruciș și curmeziș Principatele Dunărene, unii se stabiliră pentru câtva timp aici în calitate de profesori, industriali, sau comercianți, cei mai mulți vizitară ambele țări ca simplii turiști, și toți se întoarse pe la căminele lor încărcați cu bogate daruri hărăzite de Domnitori și de boieri, care-i primise cu cea mai perfectă curtenie și bună-voință.</p>
<p>Aceste vizite repetate cât se poate de des și mai întotdeauna încoronate cu succesul dorit, pe lângă droaia de aventurieri ce ne aduse, avu darul de a ne face încetul cu încetul pe noi românii mai bine cunoscuți Europei și de a trage spre noi într-un mod mai puțin indiferent atenția diplomației europene. La acest rezultat au contribuit foarte mult, cum am zis, mai cu seamă secretarii domnești, care în tot timpul funcției lor întrețineau corespondențe foarte întinse cu personajele cele mai importante de la Curtea Franței și chiar cu unii miniștrii ai afacerilor străine ai Regilor ei.</p>
<p>Diplomația franceză, grație acestor agenți improvizați, neplătiți de ea, și prin poziția ce ocupau în stare de a-i da relațiile cele mai exacte de tot ce se petrecea aici, fu cât se poate de exact informată de tot ce privea Principatele Române, fu în poziție să știe tot ce atingea aceste țări, să cunoască importanța lor, strategică și economică și să aibă idee exactă de tot ce valora, dar nu se prea grăbi a lua de urgență dispoziți ca să facă aceea ce interesul, dacă nu datoria, ar fi povățuit-o să facă.</p>
<p>Într-adevăr aceste state meritau un interes mai viu, pentru că cei de la Paris, aflase prin acei secretari, cum că conducătorii lor cei mai însemnați așteptau numai o încurajare, numai o mică probă de interes mai viu pentru ca să se pună sub scutul unui protector mare și puternic ca Regele Franței, și că așteptau numai un semn pentru ca să se arunce cu trupul și sufletul în brațele lui, dar cu toate aceste informații precise și prețioase, totuși acea diplomație fricoasă și indolentă nu se mișcă din loc ca să facă ceva spre a pune mâna pe o pară coaptă ce i se oferea mai să-i cadă în gură, deși știa bine că dușmanii Franței cei mai înverșunați: Germania, Prusia, Anglia și mai cu seamă Rusia întindeau cât se poate de lungi mâinile ca să o apuce, ci lasă cu cea mai deplină nepăsare să-i scape norocul din mână, și în acest timp își pierdu timpul în înjghebări de intrigi după culise în afacerea Poloniei, și acestea nu pe față, pentru ca puterea vocii sale de stat mare și de temut să aibă răsunet, ci pe sub ascuns după paravanul Turciei, vechia dușmană a Poloniei, care de mult pierduse cea mai mare parte din importanța sa de putere de temut astfel că și acest interes pentru polonezi, fu lor mai mult spre pagubă de cât spre folos.</p>
<p>Diplomația franceză fusese informată la vreme prin emisarii săi ca în acest timp rușii nu stau de loc cu mâinile în sân; ea știa cum că împărăteasa Caterina reușise a câștiga în partea sa, fie și în aparență, pe Anglia și pe Prusia pentru a fi ajutată în realizarea planurilor sale în Orient; ea știa cum că Turcia știa de Europa era împănată de o mulțime de spioni și de emisari muscălești care bâjbâiau prin toate provinciile creștine; ea știa cum că banii muscălești îndemnase pe guvernatorii Bagdadului și al Trapezundei să se revolte contra Suveranului loru, Sultanul, că un ofițer din artileria rusească anume Papazoglu colinda toate orașele și satele din Grecia ca să revolte pe urmașii lui Leonida contra subjugatorilor lor, ea știa cum că prin Serbia, Albania și Croația cutreiera un călugăr anume Ștefan și spunea tuturor că pe când întreaga Europă doarme, numai Rusia veghează și se gândește să ia armele în mână spre a scăpa de sub jugul păgân pe toți frații săi creștini ortodocși; ea știa cum că în Valahia Iucaroti și în Moldova Cernocopra erau emisari moscoviți care lucrau din răsputeri pentru a înmulți cât se poate de mult numărul partizanilor, Rusiei și că locot.-colonel Ghermanos era iarăși un emisar rus și venise de la St. Petersburg în Principate încărcat cu bani și decorațiuni, pe care le împărțea cu mâini pline tuturor boierilor influenți. Ea știa că numai o voință mai hotărâtă, o acțiune mai energică și un cuvânt de promisiune zis direct și în vileag ar fi făcut pe mulți, pe prea mulți boieri români, care cunoșteau din destul cât plătește făgăduiala muscălească, ar fi părăsit cu bucurie această scândură de scăpare șubredă, dar unică, și ar fi alergat îmbulzindu-se ca să se pună în rândurile partizanilor puternicii Franța; ea știa asemeni că Polonia era pe ducă, grație mai mult împerecherelor și neînțelegerilor dintre polonezi, și că orice ajutor i-ar fi venit în acea vreme ori de unde și oricât de tare, nu ar fi fost în stare să mai redea viață unui corp pe jumătate mort, unui stat istovit, unei națiuni aproape putrezită de cangrena corupției; ea știa cum că dacă va reuși Rusia în Orient ca să aprindă focul unui răsboi civil, ori va provoca un răsboi cu Turcia, care de sigur ar fi fost păgubitor aceștia fiindcă nu era nici deloc preparată, Polonia fiind copleșită de strânsura cercului de fier al cohortelor moscovite nu ar mai fi putut să lupte și să-și apere existența decât prin sacrificii foarte mari, prin ajutoare foarte greu de adus până la locul trebuincios și prin complicații europene foarte primejdioase; ea știa toate acestea, și în loc de a prepara tărâmul din vreme, ca să creeze la timpul prielnic pe un tărâm sănătos și încă neminat de corupția moscovită, un alt obstacol mai puternic, un zăgaz mai tare, o barieră neînvinsă care să împiedice într-un mod neîndoios și sigur invazia rușilor spre Orient; în loc de a crea în locul unui stat îmbătrânit și putrezit alte state noi și pline de vigoare, diplomația franceză își dădu toate silințele prin mijlocirea așa-zisei Confederațiuni de la Bar ca să galvanizeze Polonia care deja era condamnată de toate puterile europene la moarte și să lase Principatele române în deplină părăsire.</p>
<p>Franța era bine informată că polonezii își preparau singuri pieirea lor, că cei mai mulți din ei își vindeau voturile dușmanilor independinței patriei lor și că niciun mijloc de scăpare și îndreptare nu era, și cu toate acestea, prin diplomații săi se apucă să apere cu căldură candidatura adversarului candidatului protejat de Rusia, Stanislav Poniatovski, și aceasta nu pe față ca să încurajeze pe cei mai mulți, adică pe cei nehotărâți, ci pe sub ascuns prin intermediul Turciei, ai cărei demnitari se vindea pe bani cu aceeași înlesnire cu care se vindea majoritatea nobililor polonezi. Rezultatul fu reușita Rusiei, alegerea lui Poniatovski amantul împărătesei Ecaterina, ca rege al Poloniei, după care urmă în scurt timp dezmembrarea, împărțirea, nimicirea Poloniei, dezmembrare care a avut loc în anul 1772.</p>
<p>Într-acest timp țările române ca schimb pentru toate sforțările ce-și dăduse secretarii francezi pentru a interesa diplomația franceză în favoarea lor, se alese în loc de ceea ce sperau ele, adică cu un ajutor eficace și puternic care să le ușureze întru câteva greutatea jugului ce le apăsa grumajii, jug ce le fusese impus de Turcia amica Franței, și pe care ea l-ar fi putut ridica cu mare înlesnire, nu prin arme și răsboi, ci numai prin câteva cuvinte amicale dar îndestul de energice și precis exprimate, adresate membrilor înnaltului divan, țările române zic, în locul acestui ajutor lesnicios și de mulți sperat, se aleseră, cu un cadou din partea Franței grotesc și cu totul nesperat, neașteptat și inutil, adică cu un aventurier francez ca, candidat la tronul Principatului Țării Românești.</p>
</div> 
<div type="chapter" n="3">
<head>III. Un francez candidat la tronul Țării Românești.</head>
<p>Cum am zis în treacăt mai sus, descrierile înflorite și entuziasmate ale Principatelor Dunărene și ale întregului Orient european, făcute de scriitori iscutiți în arta condeiului, produsese între francezi și mai cu seama într-o clasă dintre francezi o revoltă, o fierbere extraordinară și o poftă nebună de a întreprinde un adevărat exod spre acele părți binecuvântate ale acestui pământ, în care soarele răsare și apune într-o nesfârșită grădină.</p>
<p>Francezii în mare parte sunt oameni așezați și muncitori care își încordează puterile și își sacrifică cu răbdare o viață întreagă de activitate așezată și tihnită pentru ca să agonisească o mică avere cu care să-și petreacă în liniște și oarecare îndestulare anii bătrâneței. Pe lângă aceste albine strădalnice și folositoare care într-adevăr face mărirea și tăria Franței, mai există un număr destul de însemnat de ființe cu sângele aprins, cu imaginație vie, cu sufletul însetat de lucruri noi, de lucruri extraordinare, de lucruri aventuroase, cărora nu le place să muncească pentru a se îmbogăți, ci vreau ca prin lovitura unei baghete magice să-și schimbe soarta de azi până mâine, și printr-un eveniment extraordinar prin-o făptuire supranaturală, prin-un joc capricios al norocului să se culce azi săraci pușcă și să se scoale mâine bogați milionari. Aceia nu pot sta locului în țara lor; ei pleacă, aleargă, vântură lumea, caută aventuri, dă fuga de colo până dincolo, săvârșesc fapte mai mult ca îndrăznețe, încearcă tot, nu se stânjenesc de nimic, se dă la întreprinderile cele mai îndrăznețe și nu se lasă până ce nu reușesc sau pier.</p>
<p>S-au văzut, și chiar noi am văzut și încă vedem, specimene de asemenea încercători aventuroși care au venit în țara noastră în spate cu o cutiuță de fleculețe de metal ordinar sau cu o tolbiță de legăturele și fleculețe de fantezie de mică valoare, pe care le-a expus publicului cu oarecare artă și cochetărie, au făcut în jurul lor o asurzitoare reclamă de iarmaroc, le-au vândut adesea cu preț bun, unii au reușit și au ajuns comercianți mari și chiar angrosiști, alții s-au întors bogați în patria lor, și alții n-au reușit și imediat s-au transformat în profesori, în maeștri de scrimă sau de dans, în ziariști, întreprinzători de tot soiul de lucrări publice și private, și mai știu eu ce, fără să se descurajeze din cauza deselor nereușite, fără să ostenească și fără să se oprească înaintea obstacolelor, până ce sau au reușit sau au pierit.</p>
<p>În secolul trecut cavalerii întreprinderilor industriale și comerciale erau prea puțini; abia se numărau pe la noi cu zecimele; erau însă foarte numeroși și iubitori de călătorii prin Orient așa numiții cavaleri ai spadei, acei ce voiau să se procopsească și să se îmbogățească prin fapte războinice extraordinare, prin lupte norocoase supranaturale, prin vitejii exemplare care să le deschiză orizonturi noi, înnălțări neașteptate și mai cu seamă bogăția, mult dorita bogăție.</p>
<p>Acești cavaleri ai spadei se recrutau mai cu seamă din clasa nobleții, dintre fii cadeți și bastarzi ai nobililor baroni și marchizi care nu mai încăpeau în țara lor ca să ocupe în politică, în armată și în cler niște locuri demne de rangul și pofta lor de îmbogățire, căci știut este că după legele franceze din înainte de marea revoluție, între nobili numai fiul cel mare moștenea rangul și averea tatălui său, al doilea fiu nu intra în armată, ca prin ajutorul ei să-și facă un nume și o avere, al treilea intra în cler pentru același scop, iar ceilalți, dacă mai erau, trebuiau să-și ia lumea în cap, să colinde pământul în cruciș și în curmeziș și să întreprindă orice o putea pentru a-și face o soartă.</p>
<p>Fiii băstarzi care în tot decursul domniei lui Ludovic al XIV și a lui Ludovic al XVL furnicau în toate clasele nobleții franceze de la rege până la cel mai mic baronet într-un număr destul de îngrijitor, ei care nu puteau să aibă nici un nume și nici o avere, dar care nici nu puteau să se apuce de o întreprindere de roturieri sau pe românește de mojici, adică să învârtă vreun comerț sau să se dea la vreo industrie, căci vorba lui Stefan cel Mare al nostru care a înzestrat Moldova cu un număr însemnat de copii nelegitimi, tot os de domn, adică tot nobili erau, aceștia îngroșau mai mult ca oricine rândurile leghionului de cavaleri ai spadei, căci spada în toate epocele predecesoare secolului în care trăim, a fost singura întreprindere preferată și iubită de noblețea întregii omeniri.</p>
<p>Acești cavaleri ai spadei îngroșau într-un mod considerabil numărul oștenilor Franței; acei ce aveau avere cumpărau cu dare de bani un brevet de locotenent, după obiceiul timpului, și își făceau o carieră destul de bună în patria lor; cei ce nu aveau bani și erau modești se mulțumeau și cu simpla cazacă de soldat între Mușchetari, Guardes Suisses și alte corpuri de armată de elită, iar cei ce nu erau nici bogați și nici modești, aceia își luau sabia la subțioară, părăseau patria și se duceau ori încotro vedeau cu ochii, și mai cu seamă spre Orient, căci de acolo se întorsese mulți din cei ca ei îmbogățiți și le spusese minuni fabuloase despre abundența aurului și a înlesnirei cu care-l puteau culege cineva prin bravură și fapte de arme strălucite.</p>
<p>Diplomația franceză și mai cu seamă guvernul lui Ludovic al XV, ne spune D-nu Ionescu-Gion, nu vedea cu ochi răi această modă a unora din gentilomii Franței de a merge să-și caute norocul ori pe «dracu» în Turcia».</p>
<p>Dimpotrivă ea îi încuragea și îi îndemna, mai cu seamă pe cei mai bravi și mai întelepți, pentru că avea mare trebuință de oameni devotați și clarvăzători la Constantinopol, București, Iași, Belgradul Serbiei sau al Transilvaniei, Bacce-Serai în Crimeea și chiar la Varșovia, Viena și Petersburg, ori pe unde se juca un rol oarecare în politica orientală, pentru că dacă ea stă cu mâinile în sân și nu lucra nimic pe acolo, cel puțin îi plăcea să fie bine informată și să știe tot ce făceau și lucrau alții pe acolo, pentru ca la momentul oportun de a începe vreo acțiune, moment ce nu sosea pentru ea niciodată, să fie în cunoștință de cauză și să știe ce să facă mai cu seamă în timpul agitației întreprinsă în Polonia în favoarea regelui Stanislav, diplomația franceză împănă Orientul cu o mulțime de cavaleri de asemenea soi, între care foarte mulți dovediră în scurt timp că nu erau mai mult de cât niște cavaleri de industrie.</p>
<p>Între acești cavaleri, pot zice fruntașul lor, acela ce fusese însărcinat chiar de către guvernul francez ca să conducă firul intrigilor din Varșovia și din sânul confederației din Bar, acela care corespundea direct cu D-l de Choiseul, ministrul afacerilor străine al Franței, fu un anume D-l de Valcroissant. Acest om nu făcea parte din noblețea cea mare a Franței nici măcar în mod indirect, adică prin o naștere bastardă, căci numele familiei sale nu figurează în eraldica Franței, nici nu se ridică în societate prin niște servicii eminente, prin ocuparea unor funcții importante, sau prin o faptă de arme remarcabilă, simplul mijloc prin care noblețea de provincie de a treia și a patra mână putea să iasă în evidență și să joace un rol cu oarecare vază.</p>
<p>Pe el îl întâlnim pentru prima dată în Petersburg, cam pe la anul 1760, intrat în Rusia pe sub ascuns, arestat de către primul ministru al împărătesei Elisabeta Petrovna, anume Beștușeff, sub acuzația de emisar secret al Regelui Franței, și după aceea întemnițat în închisoarea de la Schlussenburg pe marginea lacului Ladoga și ținut acolo până la căderea lui Beștușeff, și numirea ca ambasador al Franței a lui L`Hopital care obținu liberarea sa din închisoarea.</p>
<p>De aici încolo se pierde urma lui Valcroissant, și persoana sa rămâne în umbră zece ani până pe la iunie anul 1770, când apare ca un Deus ex machina, după cum zice D-l Ionescu-Gion, în Belgradul Serbiei unde trebuie să fi stat mai mult timp, și de unde comunică D-lui de Choiseul ministru afacerilor străine al Franței, o mulțime de amănunte asupra mișcărilor armatei rusești în Țara Românească.</p>
<p>De astă dată acest singular personaj nu se mai prezintă cercetărilor istorice ca un simplu agent politic, ca un corespondent tainic, ca un spion, ci se înfățișează sub haina ambițiosului care nutrește aspirații înalte, urzește planuri mari și vorbește cu cei mari de sus, ca un egal cu egal. El scrie de la Belgrad D-lui de Choiseul un raport prin care-l roagă să-l autorizeze de a se pune în fruntea unui corp de confederați poloni cu care să se lupte pentru turci contra Rusiei.</p>
<p>Cererea sa fu aprobată de către Ministru Franței care numaidecât scrise D-lui de St. Priest, ambasadorul Franței la Constantinopol, de a se pune în raporturi cu dânsul și de al ajuta pe lângă demnitarii înaltei Porți ca să reușească în îndeplinirea misiunii sale.</p>
<p>Îndată ce fu informat despre acest rezultat, D-nul de Valcroissant se grăbi a părăsi Belgradul și a se duce la Varna unde se află pe la începutul lui august 1770.</p>
<p>Cum ajunge acolo, numaidecât intră în raport cu mareșalii poloni, deja stabiliți în acel oraș, concepu o mulțime de planuri, unul mai extravagant ca altul, care toate aveau de scop nimicirea rușilor, intră în corespondență foarte activă cu D-l de Choiseul, cu D-l de St. Priest, cu conții polonezi Potocki și Krazinski, cărora le trimise scrisori, memorii, note, etc., și în cele din urmă se opri la planul formării unui corp de armată compus din polonezi, munteni, moldoveni, transilvăneni și unguri, care sub comanda lui Valcroissant să plece din Varna împreună cu confederații poloni, să se îndrepte spre Babadagh, să intre în Valahia pe la Brăila, să traverseze repede județele Brăila și Râmnicu-Sărat, să intre în Moldova și să respingă pe ruși care deja ocupau acel principat peste Nistru.</p>
<p>Într-același timp armata vizirului să se îndrepte spre Oblucița, să treacă Dunărea pe la Ismail, să urce cursul râului Nistru prin Bugeag, spre a ocoli pe ruși, și a se sili să le taie linia de retragere și să pună între două focuri. Totodată hanul Tătarilor trebuia să treacă cu oștile sale hotarele, să intre în Rusia nouă, și să înainteze până în cnezia Chievuluea care în mare parte era dezgolită de trupele sale de apărare care deja se afla în Moldova.</p>
<p>Acest plan îndrăzneț plăcu francezilor tocmai că era atât de temerar și îndemnă pe St. Priest să scrie D-lui de Valcroissant o scrisoare, prin care-i comunica că s-a pus garant pentru el față de guvernul turcesc că va scăpa Țara Românească de ruși, și-l îndemna cu stăruință ca să se țină de cuvânt, dacă vrea ca în schimb să aibă o frumoasă carieră de parcurs.</p>
<p>Planul nu era rău nici greu de executat și ar fi putut fi încoronat cu succesul așteptat, dacă turcii ar fi fost mai expeditivi, mai puțin formaliști, mai puțin bănuitori și chiar mai puțin conruptibili, dar din nenorocire pentru ei, chiar în timp de război mulți din regalii divanului nu se credeau înjosiți când primeau bani de la emisarii rușilor și când ajutau pe aceștia prin temporizare și întârzieri de a și ajuge la îndeplinirea planului lor, deși acel plin era primejdios și chiar funest viitorului Turciei.</p>
<p>Din această cauză în deșert D-l de St. Priest ceru lui Reiss Efendi, fie verbal, fie prin ofis înscris un firman prin care să fie recunoscută oficial expediția D-lui de Valcroissant și a confederaților polonezi, în deșert recomandă el pe acest aventurier ca pe un ofițer de rang și distincție, foarte cunoscător într-ale răsboiului, în deșert se puse el garant că D-l de Valcroissant va fi foarte credincios Sublimei Porți, căci toate aceste scrisori, recomandări și garanții, nu dobândiră alt rezultat de cât o iradea prin care-i făcea cunoscut de a se duce la armata marelui vizir și de a se pune sub ordinele sale și ale Principelui Valahiei Manolache Roset care-i va da instrucțiele necesare.</p>
<p>Acest firman nu plăcu nicidecum D-lui de Valcroissant pentru că nu satisfăcea nici de loc ambițioasele sale aspirații. El care de când D-l de St. Priest îi promisese în scris o frumoasă carieră de parcurs, începu să nutrească niște speranțe prea mari, să vadă înaintea ochilor săi fluturi prea strălucitori și să-i sbârnâie pe la ureche tăria unei ambiții prea din cale afară de gonețe, el în inima căruia se înăscuse din senin nici mai mult nici mai puțin cât dorința de a se face Domn al Țării Românești, el care cerea de la turci pentru un titlu de general major al Republicii Poloneze Confederate, el care scria că nu se dă la Domnul Țării Românești, pe care nu-l putea suferi, să se vadă deodată pus sub ordinele acelui Domn, să joace un rol secundar și fără vază, pe când nădăjduia să joace un rol principal și strălucitor, și mai cu seamă să renunțe de bună voie la toate frumoasele sale aspirații, niciodată, era peste putință.</p> 
<p>Văzându-se atât de crud amăgit, din ativitatea și nerăbdătoarea agitația în care se afla, deodată căzu în o apatie și neactivitate completă, corpul său de expediție care în decurs de o lună fusese pe jumătate adunat și organizat, rămase astfel cum se găsea pe la începutul lunii lui septembrie, adică compus numai din confederați, și el își concentră toată zgomotoasa și febrila sa ocupație numai în scris. Înpănă Europa întreagă cu epistolele sale, scrise D-lui de Choiseul, D-lui de St. Priest, lui Re Efendi, în Ungaria, Polonia, Muntenia, Moldova, Transilvania, pretutindeni; în decurs de trei luni împrăștia pe suprafața întreg Europei plângerile sale, doleanțele sale, incriminările sale, inundă mai întreaga diplomație cu planurile cele mai extravagante, crează o hartă a Europei cu totul nouă, în care statele cele vechi erau înlocuite cu alte cu totul proaspete, scorni combinații peste combinații, concepții peste concepții și alcătuiri peste alcătuiri, mai toate nereal sabile, și nu se astămpără deloc până ce supără chiar pe D-l de St. Priest, încât acesta se grăbi a scrie la Paris, între alte lucruri defavorabile ambițosului aventurier, și părerea mult justificată cum că ar fi ca sărit la minte.</p>
<p>Cu toată această scrisoare, totuși D-l Choiseul nu încetă de a păstra o mare stimă pentru D-l de Valcroissant, de a acorda deplina sa încredere și d-a spera de la el mult.</p>
<p>Ministru Regelui Ludovic al XVI, dipomatul francez cel mai experimentat din acea epocă, omul a cărui perspicacitate și vedere clară erau citate ca modele de către contemporani, fu îndestul de slab, și dădu la iveală o pătrundere cât se poate de mărginită, căci crezu că de bună seamă ar fi cu putință ca un aventurier ca de Valcroissant să poată ajunge Domn în Țara Românească; crezu dar ca în Sfânta Evanghelie în tot ce conținea epistolele și memoriile lui, și se grăbi a acorda puternicul său sprijin acestor năluciri de vizionar și a scrie d-lui de St. Priest ca să le sprijine cu autoritatea și influența sa oriunde se cuvine.</p>
<p>Atâta de mare încredere acordase el făgăduielilor aventurierului încât în o notă ce adresase ambasadorului de la Constantinopol, îi zisese între altele: «Dacă reușești din parte-ți a da oarecare consistență Confederaților de la Bar, sau dacă celelalte proiecte ale D-lui de Valcroissant reușesc, acest ofițer va deveni un om prețios.» Și mai la vale: «D-nul de Valcroissant va pieri sau va aduce servicii însemnate Porții. Acesta-i este horoscopul.</p>
<p>Din înserarea rezumatului acestei scrisori reiese cum că într-adevăr D-l de Valcroissant reușise să facă pe cei din Paris să creadă că într-adevăr el, vântură țara fără de niciun căpătâi, ar putea să ajungă printr-o încercare aventuroasă sau un sprijin puternic ca al Franței, Domn al Țării Românești.</p>
<p>Și pentru ce nu? oare numai el hrănise niște speranțe atât de nebune, oare fanarioții, complicii Turciei, câți reușise să ocupe până atunci tronurile Valahiei sau Moldovei, precum și aceia ce se pregăteau a le ocupa, erau mai brezi, mai de neam, mai demni și mai puțin aventurieri? În așa stare căzuse bieții români de când li se hrăpise arma din mână, încât trebuiau să sufere cu răbdare și resemnare orice afront și orice înjosire până ce se vor învrednici ca să pună din nou mâna pe ea.</p>
<p>Pe lângă aceasta Valcroissant nu era cel dintâi dintre europenii din acea epocă căruia să-i trăsnească prin cap o asemenea bazaconie; mai fusese încă un german de la Dantzig care venise la Constantinopol să spună marelui vezir Reghib pașa, că i s-a arătat într-o noapte Mohamed în vis și i-a dat ordin să vină în capitala otomanilor, pentru că e ursit să ajungă domn mare în Țara Românească pe care o va turci, și pe urmă va preschimba fața imperiului. Noroc că Reghib pașa fu un om mai puțin credincios ca D-l de Choiseul și se grăbi a răspunde vizionarului astfel cum merita, și de a-i striga cu mânie: «Ghidi pehlivan ce ești, bre ghiaur! Eu de 75 de ani mă închin de cinci ori pe fiecare zi, și totuși prorocul nu m-a crezut încă în destul de vrednic ca să mi se arate în vis; și ție, unui necredincios, pare nici nu-l cunoști, să ți se arate!» De frică neamțul s-a lăsat de domnie și s-a turcit.</p>
<p>La Belgrad ceva mai înainte de D-l de Valcroissant venise un alt venetic care declarase pașii de acolo că el ar fi ultimul dintre Stuarți care asemeni se declara mulțumit cu unul din tronurile creștine, vasale Turciei, dacă Turcia nu ar consimți să-l ajute a se sui pe tronul strămoșesc.</p>
<p>Un al treilea aventurier poftitor d-a se face Domn peste români, fu francezul Pierre Robert de Bassemond, colonel de geniu în serviciul Portugaliei, care venise la Constantinopol ca să devină capul bombardierilor, adică al artileriei turcești, și care apoi după ce dobândi ceva din ceea ce dorea, crescuse în gusturi și își ridicase ochii până la tronurile Principatelor Române.</p>
<p>Vestitul Baron de Tott nu fusese alt ceva de cât iarăși un ambițios căruia-i plesnise prin cap speranța de a deveni Domn în Țara Românească, și pe lângă aceștia se mai găsiră încă mai mulți alți aventurieri, venetici și derbedei, al căror pomelnic fiind prea mare nu-l mai reproduc aici, care fără deosebire se duceau la Constantinopol, serveau pe turci cu zel, devotament și pricepere, și cei mai mulți își puneau pielea în primejdie și mureau servind pe turci, fiind mânați numai de o singură speranță, de aceea de a deveni Domni în Moldova sau în Țara Românească.</p>
<p>Ce să zicem, această boală a fost cronică și a durat în toate timpurile și în toate epocele; Principatele Române au fost întotdeauna atât de bogate și atât de frumoase, încât chiar pe timpul când Moldova și Valahia aveau pe tronurile lor dinastii aproape statornice, miliarde de fluturași zgdobii, adunați din toate părțile globului, alergau în stoluri compacte și într-o goană nebună spre această lumină orbitoare, spre tronul Moldovei sau al Țării Românești, pentru ca apoi ajungând aproape de el, să fie arși și nimiciți de reflectul razelor lor.</p>
<p>Unii, ca Despot Eraclid sau Gaspar Graziani, au pierit chiar după ce au izbutit a se sui pe tron! Acei ce au citit Istoria unei dinastii publicată în Calendarul pe anul trecut, au cunoștință de toate peripețiile acestei nebune lupte pentru domnie, atât din partea pământenilor cât și a străinilor.</p>
<p>Dintre toți acești aventurieri, mai cu seamă din cei mai moderni, cel mai îndrăzneț, cel mai semeț și cel mai sigur că s-a apropiat de ținta dorită, fu fără de îndoială D-l de Valcroissant. El dobândise protecția unui ministru puternic al unui stat mare și chiar promisiunea unei subvenții anuale de 36,000 franci pe an; el dobândise aprobarea deplină a guvernului francez, el se găsea sub scutul Franței care făcea în Turcia aproape orice vrea, el prin urmare era atât de aproape de ținta urmărită, încât nu avea altă nevoie decât să întindă mâna pentru ca să apuce mărul dorit.</p>
<p>Din nefericire pentru el, îl întinse prea cu nechibzuință și cu nerăbdare din care cauză nu putu să-l apuce. Întârzierile și cunoscutele temporizări turcești îl exasperară atât de mult încât prin împaciența sa predispuse în contră-i chiar pe acela ce trebuia să-l păstreze ca sprijinitor, pe D-l de St. Priest. Dintr-astă cauză el ajunse în așa mare grad de exasperare, încât la 30 noiembre 1770 scrise de la Babadag D-lui de St. Priest o epistolă, în care, între alte năzdrăvănii, îi zice: «Eu plec cu confederația de la Bar în Țara Românească, cu toate ordinele contrarii ale Sultanului... mă îndepărtez prin urmare de Ex. V., și scrisorile mele vă vor sosi mai cu greu și cu mai mare cheltuială....</p>
<p>În același timp în care ultima sa scrisoare din Babadag pornea spre Constantinopol, o scrisoare a D-lui de St. Priest pornea din Constantinopol spre Babadag, prin care-i făcea cunoscut că Sultanul se opunea ca el să meargă împreună cu confederații de la Bar, și îl pofti să se întoarcă la Constantinopol. El nu se supuse ci plecă pe la începutul lui decembrie spre Silistra împreună cu contele Potocki, și ajungând acolo, ceru și obținu de la Marele vizir o audiență, în care spuse acestuia o mulțime de verzi și uscate. Turcul se mulțumi să dea din cap și să facă orice o putea ca să se scape de el, ceea ce făcu cu multă înlesnire, căci peste câteva zile îl urni spre Rusciuc, spunându-i că cei de acolo aveau ordin să-i dea toate înlesnirile.</p>
<p>Acolo găsi pe Calga Sultan, hanul Tătarilor, și pe Rumeli pașa serascherul trupelor de expediție; cum ajunse acolo ceru și dobândi cu multă înlesnire audiență și de la ei, dar când fu vorba de înlesnirile promise ca să treacă în Țara Românească împreună cu confederații și corpul ce va recruta el, nu întâmpină decât promisiuni, amânări și temporizări care durară mai multe luni.</p>
<p>Aceste întârzieri mări disperarea lui Valcroissant până la paroxism, dar se alese numai cu ea căci chip de a înlătura piedicile nu era! Ca să-i treacă necazul și să-și numească urâtul, el scrise marelui Vizir la Silistra, pe care-l întrebă de noima acestor încurcături și într-același timp începu să culeagă toate informațiile putincioase despre cele ce se petrecea peste Dunăre în apropiere de Rusciuc.</p>
<p>În scurt timp el află că generalul Glebor se afla la București în capul unei armate nu tocmai numeroasă, că la Copăceni se aflau numai 300 cazaci de Don care au reparat podul peste Argeș, și că la Comana au numai 300 pedestrași și 200 călăreți și află că pe când turcii beau într-una au și ciubuc fără să se miște din loc, rușii duceau mereu incursiuni și investigații și spre Giurgiu și-și întindeau cercetările chiar pe la Călărași ca să se informeze despre mișcările eventuale ale marelui vizir.</p>
<p>Închipuiți-vă în ce hal de furie și de disperare trebuie să se fi aflat biatul general major, zvăpăiat și învăpăiat cum l-a făcut, în mijlocul tembelilor de turci, care primeau toate planurile și propunerile lui cele mai extravagante cu cunoscuta lor flegă însoțită de o simplă dare din cap și de picul: pechi, pechi!</p>
<p>Ca să sfârșească odată cu toate amânările și cu toate temporizările, el după ce dobândise toate informațiile dorite, se duse la Rumili pașa, ginerile Sultanului și comanandantul armatei turcești din partea locului, și-i propuse să-i pună la dispoziție patru corpuri de armată, și el se îndatora cu răspunderea capului lui, să-i aducă viu și bine legat pe generalul Glebov împreună cu întregul său corp de armată.</p>
<p>Pașiaua, care era un om vesel se mărgini numai ca să-și netezească bărbia și să râdă cu multă poftă, să bată pe francezi pe umeri, să-i zică: pechi, pechi, adică bine, bine, și să nu facă nimic.</p>
<p>Nimic nu făceau turcii, tot nimic nu făcea nici Manolache Ruset domnul Țării Românești, cu tot corpul de armată; de care dispunea el, acest nimic general scotea din țâțânele răbdării pe bietul candidat la tronul Țării Românești, dar mai cu asupra ca tot îl scotea nepăsarea lui Manolache Ruset acela ce-i uzurpa titlu atât de mult dorit de el, de Domn al Țării Românești și tot făcea absolut nimic ca să-l merite și să intre odată în stăpânirea tronului pe care încă nu-l luase în stăpânire, deși dispunea de un număr destul de respectabil de oștire turcească ce i se pusese la dispoziție de către valiul din Vidin și deja trecuse Dunărea. Neputând să-și răzbuna în contră altfel, el se mărgini numai a-l săgeta cu îndepărtatele și nevulnerabilele sale sarcasme și bătăi de joc, care lui Ruset nu-i făceau nici cald nici rece.</p>
<p>Avea mare dreptate să fie bietul francez necăjit pe acest tembel de italian grecit care sta tabla bașa pe saltea fără să facă nimic ca să intre în stăpânirea tronului ce i se hărăzise fără de nici un merit, pe când el care-l dorea, se făcea în patru ca să merite și-și da toate silințele ca să-și expună viața spre a-l hrăpi din mâinile dușmanilor. Avea multă dreptate săracul de el să-i fie cătrănit pe Ruset, căci turcii, ori de câte ori le cerea ca să-i dea mai curând voie ca să treacă în Țara Românească spre a o relua de la dușmani și a o apăra, aceștia îi respundeau să stea locului astâmpărat, căci Țara Românească avea Domn la Craiova.</p>
<p>Trecură zilele, trecură săptămânile, intrară în anul 1771, trecu și luna lui ianuarie, și turcii tot nu se mișcară din loc nici la Silistra, nici la Cernavoda, nici la Babadag, nici la Varna, nici la Rusciuc, nici la Giurgiu. Pretutindeni aceeași nepăsare, și toată agitația bietului Valcroissant luată în zeflemea, persiflată, ridiculizată. Când îl vedeau turcii îmbrăcat în strălucitorul costum de general de dragoni francez îi strigau de departe: ei hoșghioldi beizade, hoșghioldi, și râdeau cu poftă de necazul și supărarea lui.</p>
<p>Văzând că turcii nu puteau să scoată nimic la cale, el, pe la finele lunii lui ianuarie 1771 scrise D-lui de St. Priest o scrisoare prin care-i făcea cunoscut că era hotărât a pleca în Transilvania, ca împreună cu alți trei ofițeri francezi, care-l așteptau la Brașov, și anume fratele său, cavalerul de St. Aulaire și altul al cărui nume nu-l pomenește, să alcătuiască alt plan, să formeze acolo un corp de armată cu care mereu să hărțuiască pe ruși, să-și dea mâna cu Dumuriez, care era încă în Polonia, și să-și dea silințele ca la un moment dat să taie rușilor linia de retragere.</p>
<p>D-nul de St. Priest primi cum i se cuvenea adică în mod ostil, acest nou plan și se grăbi a-l încondeia la Paris atât de frumos, încât reuși a face să se clatine chiar robusta încredere a d-lui de Choiseul în capacitatea Majorului General și să se convingă și el că într-adevăr steaua aventurierului a pornit-o spre declin. D-lui de Valcroissant, ambasadorul nu-i răspunse nimic și-l lasă să se chinuiescă în zbuciumările neliniștii. Văzând că a trecut o lună și n-a primit nici un răspuns, d-nul de Valcroissant scrise la Paris unui Domn de Monteynard, de sigur un nobil cu vază la curtea din Versailles, pe lângă care avea oarecare trecere, și-i așternu acestuia un nou plan care avea de țintă strângerea corpului său de operațiune tocmai la Fighet în Maramureș, însă și acest plan căzu în baltă.</p>
<p>Aceste planuri noi pe care avu slăbiciunea de a le comunica amicului sau protectorului său din Paris, nu aduse nicio îmbunătățire sau progres aspirațiilor sale, dar avură darul de ai înrăutăți soarta, cu toate că nimeni n-ar fi crezut că ar fi fost prin putință să-i se înrăutățească și mai mult. Turcii, care până atunci îl lăsa în pace să facă orice-o vrea; să se întituleze cum o vrea, să se îmbrace cum o vrea și să comunice cu cine o vrea, și îi dorea din suflet călătorie sprâncenată ca să-i lase cu sănătate ori când o vrea și să se ducă ori și unde o vrea, deodată își schimbară tactica față de el, începură să-l spioneze, să-i controleze faptele, și mai cu seamă să-l împiedice de a pleca din tabăra lor și de a se duce la Mehadia unde vrea să stabilească cuartierul general al bizarelor sale alcătuiri. Cauza acestor strașnice precauții luate față de el, fură numai noile sale planuri care fură comunicate turcilor de la Paris, pe care le găsiră ei primejdioase siguranței lor, pentru că amestecau în tăraboi și pe Austria, care în loc de prietenă Sultanului ar fi putut să fie cu cea mai mare înlesnire, dușmană, căci multe socotele avea ea de descurcat cu cei din Istanbul.</p>
<p>Aceste piedici, aceste străgăniri, aceste prigoniri, ce e dreptul poleite și învăluite cu oarecare doză de politeță și de demonstrații de simpatie și considerație, care ținură de la februarie până pe la finele lui septembrie 1771, scoase cu desăvârșire pe bietul francez din răbdare, puse capăt disperării sale, îl transformă într-un mizantrop și pesimist furios, îl făcu să piardă și puțină minte ce mai avea și îl făcu să se convingă chiar și el că într-adevăr steaua sa cu viitor atât de strălucita început să pălească, și că domnia Țării Românești s-a dus pentru el ca să nu mai revie.</p>
<p>Pentru a scăpa din astă dureroasă situație, el pe la aprilie părăsi Rusciucul și se duse la Cernavoda, unde se afla marele vizir ca să-l roage să-i dea voie a se duce la Mehadia ca să-și caute sănătatea care i se zdruncinase foarte rău. Turcul îl primi bine, îl sărbători ca pe un adevărat major general, dar când fu la voia cerută se schimbară lucrurile; vizirul ca și sarescherul începură să-l roage să nu-i părăsească, începu să laude calitățile sale războinice și rolul important ce va juca când se va desfășura pe acolo acțiunea războiului, și-i împuiă urechile cu toate tereremurile putincioase, dar voie de plecare nu-i dă și se opuse din toate puterile de a-i acorda ciauși care să-i arăte drumul.</p>
<p>În cele din urmă peste câteva luni de străgăneală îi dădu voie să se ducă numai până la Vidin și tocmai pe la începutul lui septembrie îl îngădui să treacă granița și să se ducă la Mehadia. Ajungând acolo află plin de bucurie cum că Manole Vodă încă de pe la finele lunii iunie fusese bătut de ruși și alungat din Craiova peste granița austriacă, și că în acel timp se afla la Sibiu, întocmai ca și el, ca un aspirant de domnie fără de domnie.</p>
<p>Această veste îl îmbucură foarte și avu darul de a-l înviora și a-l face să recapete speranțele pierdute, dar din nenorocire pentru el o veste neașteptată, o veste trăsnitoare, îi nimici toate speranțele și-l făcu să intre pentru totdeauna în neantul uitării; ducele de Choiseul protectorul și sprijinitorul său căzuse de la putere și fusese înlocuit cu ducele d`Agillon, care pe lângă leafa și indemnitățile ce i se trimitea regulat de la Paris, îi tăie cu desăvârșire orice speranță de sprijin și-l făcu să înțeleagă că din partea Franței nu mai avea nimic de așteptat.</p>
<p>Ca să se răzbune de ceea ce numea dânsul cea mai neagră ingratitudine, el scrisese ducelui d`Agillon o scrisoare prin care-i comunica că Austria era în ajunul de a încheia cu Turcia un tratat de alianță ofensivă și defensivă, că aceste puteri întrunite vor bate negreșit pe generalul Potemkin și vor alunga pe ruși peste Nistru, că el va forma împreună cu o mulțime de alți gentilomi și războinici vestiți un corp de armată care vor purta colorile Austriei, și că el, ca răzbunare contra nerecunoștinței patriei sale, își va pune spada și fecunda sa imaginație la dispoziția Austriei, careva profita singură de mărețele rezultate ale activității sale și se va bucura în locul patriei sale de roadele faptelor lui.</p>
<p>La această scrisoare atât de amenințătoare ducele Agillon nu răspunse nimic; se vede că mai bine ca predecesorul său, printr-o singură scrisoare cântărise pe compatriotul său și se încredințase că în capul bietului om cântau un stol de sticleți. Ce s-a făcut D-l de Valcroissant de aici încolo, a intrat în armata austriacă, a avut parte să se bată cu rușii undeva, a trăit mult timp după aceea sau a murit pe dată? nu se știe căci până acum nu s-au mai găsit în corespondența Ministerului Afacerilor Străine al Franței scrisori de la el ulterioare lunii lui septembrie 1771; știut lucru este numai că în evenimentele războinice ce au urmat ființa sa n-a jucat niciun rol, căci nicăieri nu e pomenit, și că după încheierea păcii nu el, ci Alexandru Ipsilante a avut parte să se suie pe tronul Țării Românești.</p>
<p>Iată ce fel de isprăvi diplomatice culese politica franceză în Principatele Dunărene în anii 1770 — 1771, când pentru prima oară guvernul Franței găsi de cuviință a se amesteca într-un mod mai direct în afacerile acestor Principate.</p>
</div> 
<div type="chapter" n="4">
<head>IV. Politica franceză în Orient în timpul revoluției.</head>
<p>Poporul român, boieri și neboieri, a rămas aproape cu totul străin tuturor acestor alcătuiri franțuzești, privitoare la țara lor, pentru că Franța, deși putere mare și tare, era atât de departe de țara lor, încât nu putea să le dea la nevoie niciun ajutor, și românii până la finele secuiului trecut nu avusese ocazia de a lega cu francezii nici un fel de relație politică, socială sau comercială; distanța dintre ei era prea mare, starea primitivă a drumului pe uscat dintr-acele timpuri o făcea și mai mare și comunicația pe apă era și mai anevoioasă, căci gurile Dunării erau necurățate și călătoria prin ape cu pânze între Brăila și Marsilia ar fi durat mai bine de o lună.</p>
<p>Nici fanarioții care erau mai sprinteni și mai dibaci în înnodări de legături diplomatice, ei care întrețineau relații cu Austria, Polonia, Rusia, Prusia, Stat Germane, Statele din Italia, Scandinavia, Anglia și chiar cu Olanda și Danemarcă, numai cu Franța nu întreținuse mai deloc sau aproape nici deloc relații de asemenea natură, deși ei mai bine ca oricine cunoșteau puterea Franței și valoarea amiciției acestui stat care se afla în legătură de prieteșiug cu Turcia mai strâns ca oricare. Numai Constantin Vodă Brâncoveau, Mavrocardații și Ipsilante făcură excepție și înnodară oarecare relații, fie direct pe la curtea din Paris, fie prin intermediul ambasadei franceze din Constantinopol, dar aceste încercări sfioase nu avură urmări, căci diplomația franceză nu-și bătu capul de a se deranja pentru niște principate atât de mici; ambasadorul Franței nu-și dădu cea mai mică osteneală ca să scape de tragicul său sfârșit pe Constantin Brâncoveanu, bun amic al regelui Soare, nici pe Mavrocordat și pe Ipsilante de destituirile cele mai des și mai puțin justificate.</p>
<p>Pentru aceea, atât românii cât și fanarioții, rămaseră cu totul reci în fața ultimele agitații ale politicii franceze de a dărui Țara Românească cu un domnitor, râse a poftă de comica disperare a D-lui de Valcroissant precum și de stearpa sa zvârcolire din tabăra turcească și nu-i dătură cel mai mic ajutor, deși ar fi putut chiar cu rușii în țară să-i dea măcar pe sub mână. Românii ar fi preferat de bună seamă un francez, chiar fiind de altă lege, unui fanariot, căci cel puțin scăpau de greci, și ar fi fost bucuroși să ajute aducerea la îndeplinire a acestei schimbări, dar n-o făcură pentru că se temură că după ce ei s-ar compromite față de turcii și cu grecii, francezii, care deja aveau reputația că ar fi cam schimbăcioși, și-ar schimba gândul, și-ar lua seama, ar lăsa lucrurile baltă, și i-ar abandona pe ei cum abandonase pe Brâncoveanu în ghiarele turcilor și ale grecilor ca să-i sfâșie cum le-o plăcea.</p>
<p>Altfel se schimbară lucrurile însă de îndată ce izbucni și ieși triumfătoare revoluția franceză și își publică programul, în fruntea căruia era scris; recunoașterea drepturilor omului la toată activitatea publică și a drepturilor tuturor națiunilor de a trăi prin ele însele. Acest mare eveniment a izbucni tocmai la timp, adică când românii erau peste cap de sătui de greaua sarcină a războiului dintre austriaci și ruși cu turcii, care-i sleise cu desăvârșire, își dătuse la iveală în toată urâcioasa sa goliciune toată firea moscovită, și pretinșii salvatori își dătură pe față tot ce putea da și tot ce putea aștepta cei apăsați de la creștineasca lor dragoste, care nu se deosebea nici deloc de păgâneasca dragoste a turcilor. Atunci bieții români fură siliți să dea tuturor răilor și amiciția nemților, și amiciția muscalilor, și amiciția turcilor.</p>
<p>Într-acel moment critic românii se uitau cu disperare la holdele lor devastate cu egală înverșunare de nemți, de ruși și de turci, la orașele lor pârjolite și jefuite cu aceeași furie de câte trei vecinii lor, la vitele lor omorâte, la frații lor martirizați, la avutul lor risipit cu o deopotrivă sârguință de către creștini ca și de către păgâni, și văzând toate aceste dezastre, toate aceste catastrofe, toate aceste calamități, și recunoscându-și neputința în care se găseau de a le precurma prin puterea lor, fură nevoiți a scrâșni numai din dinți cu necaz, a se uita la cer și la pământ cu descurajare, a-și roti ochii în toate părțile și a-și înghiți disperarea în inimă, căci nu vedeau pe nicăiri licărind măcar o rază de mântuire.</p>
<p>Atunci se auzi în depărtare o trâmbiță cu dulce vers, o fanfară triumfătoare, trivoga deșteptătoare a tuturor asupriților, a tuturor apăsaților, a tuturor robiților, a tuturor nedreptățiților, care erau chemați să ia parte egală la banchetul general al dreptății, egalității și al fraternității, și românii cei din veacuri asupriți, apăsați, robiți și nedreptățiți, își deschiseră largi urechile, își pironiră cu lăcomie ochii și întinse cu avânt mâinile ca să apuce acea providencială scândură de scăpare.</p>
<p>Revoluția franceză produse între români un entuziasm cu anevoie de descris, și lucru de mirare, de același entuziasm fură cuprinși și grecii din Principatele Române, căci precum românii începuse să spere că vor dobândi din partea francezilor un ajutor și un sprijin tot atât de eficace dar mai puțin interesat ca al rușilor și al nemților, căci depărtarea îi oprea de a fi cotropitori, tot asemenea și grecii începură să spere că prin ajutorul francezilor vor dobândi eliberarea patriei lor «Elada».</p>
<p>Nemții și rușii erau încă în principate. Turcii erau bătuți, și murahașii, adică puterniciții puterilor beligerante, dezbăteau la Șiștov condițiile păcii și cu toate acestea, în tot cursul anului 1791 cât durau acele deliberațiuni, (pacea cu austriecii se încheiă la Șiștov în ziua de 4 august 1971 și oastea nemțească evacuă Principatele la 1 octombrie același an, iar pacea cu rușii se încheiă la Iași tocmai la 29 decembrie 1971, iar trupele rusești părăsiră Principatele abia în primele luni ale anului 1972); cu toate acestea, vă zic, în tot decursul acestor frământări diplomatice și a formidabilelor mișcări de trupe ce le urmă, atât românii cât și grecii, într-un chip aproape fățiși și mai fără sfială, sărbătoreau triumful marii revoluții pe care o urau și o prigoneau cu o egală înverșunare atât rușii cât și nemții.</p>
<p>În cafenelele și prăvăliile negustorilor din jurul marelor hanuri din Iași și București, și mai cu seamă din împrejurimele hanurilor lui Manuc, al Sf. George-nou, al lui Șerban Vodă, Constantin-Vodă, hanul Colței și hanul grecilor din București, în care mișuna o mulțime de lume amestecată din toate timpul stările sociale și de toate nemurile, se vorbea fără de sfială despre zdruncinarea nemaipomenită ce avu loc în Țara franțuzeasca, despre revoluția, care n-a mai avut seamăn până atunci pe lume, și cu toate acestea încă nu aveau deplină cunoștință de șirul evenimentelor cum se desfășurase, și nici de noimă și urmarea faptelor ce ajunsese până aici din gură în gură, necomplete de mult denaturate, căci pe atunci veștile se împrăștiau cu foarte multă anevoința, totuși vorbeau despre acele evenimente cu mult foc, cu mare entuziasm și cu o nedescrisă simpatie.</p>
<p>Francezii erau ridicați în slava cerului, mișcarea lor patriotică și în același timp umanitară, era sărbătorită ca cel mai mare, fapt al omenirii, poezii patriotice în onoarea lor fură numaidecât improvizate și cântate mult avânt, și o fierbere nemaipomenită până atunci, începu să se vadă agitându-se chiar în straturile cele mai de jos ale poporului, care de un cârd de vreme căzuse în o apatie și o nepăsare, soră cu nesimțirea, atât de rău îl strivise intolerabilul jude ce îl apăsa.</p>
<p>Boierii români, în frunte cu tânârul Grigore Brâncoveanu, Ioan Cantacosino, Câmpeneanu, Dudescu, frații Ghiculesci și Dinică Golescu, nu rămase mai pe jos, ci începură cu o ardoare și cu o sârguință admirabilă să deștepte pe compatrioții lor din amorțeala în care se aflau, să-i facă să pricepă importanța faptelor săvârșite de francezi și a consecințelor lor, să împrăștie în popor știrile cele mai proaspete și mai exacte ce le culegeau din ziarele și cărțile franceze și germane ce putură să răzbească până aici, și să intre în relații oficiale, deocamdată, atât cu patrioții și conducătorii destinelor Franței, cât și cu conducătorii mișcării pan-elenice ce deja se formase în București.</p>
<p>Capul acestei mișcări pan-elenice era un tânăr de vreo 28 de ani, anume Rigas, june foarte înflăcărat și deja pregătit prin o instrucție solidă ca să priceapă principiile revoluției franceze. El fusese secretarul lui Alexandru Ipsilante în anul 1782, cunoștea și vorbea foarte bine limbele elenă antică și modernă, limba franceză, germană, italiană, română și turcă, însoțise pe Ipsilante la Constantinopol, când fusese nevoit din cauza fiilor săi să demisioneze, stătuse acolo până la 1786, în care timp vorbise într-una grecilor de acolo despre apropiata eliberare a lor prin ajutorul rușilor, apoi venise cu Mavrogheni în Țară Românească, și ocupase în timpul domniei lui postul de caimacam al Craiovei; în timpul războiului Ruso-Austro-Turc, după fuga lui Mavrogheni, găsise azil și adăpost în casa tânărului Grigorie Brâncoveanu, și împreună cu acesta se ocupase cu stăruință de studieri politice și sociale, și în cele din urmă se convinsese că cele două mari puteri, Rusia și Austria, numai dezinteresate nu se arătau în desfășurarea chestiunii orientului. Aceste studii îl făcură să devină cel mai înflăcărat partizan al republicii franceze una și nedespărțită după izbucnirea revoluției și întemeierea republicii.</p>
<p>Rigas devenind partizanul cel mai zelos al acelei revoluții, deveni în același timp și apostolul cel mai fervent și propagatorul ideilor celor mari și generoase ce cuprindea programul ei, în care începu a crede ca în Evangheliul său. El începu să cheme pe toți dezmoșteniții fără deosebire de națiune ca să ia parte la agapa frățească și să se pregătească d-a scutura jugul asupritor și d-a dobândi mult dorita libertate.</p>
<p>Vocea sa avu un răsunet suprinzător, mai cu seamă între greci. Fiii sărmanii Elade care gemeau sub jugul cel mai apăsător, auziră mai cu drag ca oricare acest strigăt însuflețitor, și trimise mii dintr-ai lor spre București ca să îngroașe numărul acelor ce au a compune falangele legioanelor mântuitoare. Nu puteau nenorociții să facă în patria lor cea cu totul cotropită, niciun pas spre a începe marea operă a dezrobirei, căci turcii îi supravegheau de aproape, ci se îngrămădeau aici la noi, la români, unde se sfătuiau, plănuiau, își adunau forțele, se organizau, se armau și apoi plecau înapoi spre țara lor spre a începe, atunci când va sosi momentul, marea luptă a eliberării, fără ca românii să-i supere, să-i denunțe sau să le facă vreun neajuns, cu toate că aveau îndestule cuvinte ca să se plângă de neomenoasa purtare a compatrioților lor din Principate față de dânșii.</p>
<p>Dimpotrivă, mulți din ei se asociară cu toată inimă cu ei și le dădură mână de ajutor ca să poată dobândi aceea ce doreau; pentru aceea, se vede, azi, grecii cei liberi în loc de a ne răsplăti cu aceeași monedă, se silesc a ne defăima și ponegri, ceea ce ar trebui să nu facă dacă ar vrea să nu poarte ponosul de ingrați. Ei ar fi datori să păstreze față de noi o atitudine mai reverențioasă și să ne arate oarecare recunoștință, căci fără Principatele Române, cu tot ajutorul francezilor, englezilor și rușilor ce dobândiră mai apoi apoi, chiar în ultimul moment, grecii ar mai fi purtat încă mult timp jugul robiei, dacă românii nu le-ar fi îngăduit să plămădească în țara lor de cu vreme aluatul deșteptării naționale, și dacă mai apoi, când sosi momentul prielnic, nu ar fi fost ajutați cu mult entuziasm de mulți români de aici și din Macedonia, Tesalia și Epir, fără care de bună seamă ar fi fost lipsiți de eroii și conducătorii lor cei mai principali, dintre cei mai mulți fură români, și câți fură greci fură crescuți, educați și instruiți în mare parte aici, pe pământul românesc și de dascăli plătiți cu bani românești.</p>
<p>Împreună cu grecii din Elada, veniră mulțime de greci din Tesalia, din Epir, din Arhipelag, din Albania, din Rumelia, din Macedonia, din toate părțile locuite de greci, și sosiră în București, unde se concentrase toată activitatea mișcării mântuitoare, și cum sosiră începură să se organizeze. Junimea română, boierii cei tineri, fii de orășeni, care învățau carte grecească laolaltă cu grecii și învățase istoria cum o predau grecii, adică ridicând până în slavă vitejeștile fapte ale grecilor de odinioară și nepomenind nimic despre români, se contopiră în mare parte cu grecii și făcură cauză comună cu ei, bineînțeles învoindu-se între dânșii ca la momentul prielnic, unii să treacă Dunărea spre a se duce să sfărâme lanțurile robiei patriei lor, și ceilalți să rămână pe loc spre a ridica steag de revoltă contra turcilor, a căror suzeranitate le-a fost mai mult spre pagubă de cât spre folos.</p>
<p>Rigas se puse în fruntea lor, și împreună cu Scufas, un negustor epirot cu reședința în Odesa, cu profesorul Santo, cu arhimandritul Diceo, cu poetul Anastase Cristopolu și cu un apelpisit anume Galitis, începu pregătirile sgitației, chiar mai înainte de a pleca nemții și rușii din țară. Deocamdată aceste agitații, aceste pregătiri, aceste încercări de concentrare și organizare, se făceau pe ascuns, prin cămările de la spatele cafenelelor și cârciumelor vecine cu bazarurile cele mari, și mai mult noaptea de cât ziua. Această agitație la început se mărginea numai la înflăcărarea spiritelor prin cântări și recitări de poezii patriotice compuse de Riga, care era un poet foarte bun. Marsilieza grecească: Deșteptați-vă copii ai Elinilor, ziua gloriei a sosit, cântată în cor de toți cei de față, termina întotdeauna aceste petreceri de un soi cu totul nou.</p>
<p>Românii luau parte cu voie bună și fără de nicio bănuială la aceste agitații preparatoare, și dau cu mulțumire mână de ajutor grecilor ca să-și ajungă scopul dorit, căci, ca unii ce sufereau mult din cauza asupririi turcilor, compătimeau foarte de acei ce sufereau înzecit mai mult; cu toate acestea, s-ar fi sfiit de a se amesteca în epanastasisul grecesc, dacă n-ar fi văzut în fruntea lor, în capul I etairia ton filon (Societatea amicilor) pe cei mai fruntași dintre boierii pământeni, pe aceia ce se luptau din toate puterile ca să restabilească domnia pământeană, pe dușmanii cei mai înverșunați ai fanarioților.</p>
<p>Boierii români, patrioții români și împreună cu dânșii toți românii, urau de moarte pe grecii din Țările Române, pe așa-zișii fanarioți, căci prin ei și numai prin ei turcii își exercitau pornirea lor cea hrăpitoare și cotropitoare, și prin ei și numai prin ei românii erau prigoniți, jefuiți, asupriți, martirizați; cu toate acestea, românii dădură cu voie bună și din toată inima ajutor grecilor ca să scape de jugul turcesc, pentru a dobândi și ei o patrie a lor, cu speranță că atunci sentimentul patriotic va îndemna pe fanarioți să se ducă ca să se facă mari și tari în țara lor, și vor părăsi Țările Române ca să rămână ale românilor.</p>
<p>Pentru aceea românii cântară împreună cu grecii marsilieza lui Rigas, pentru aceea strigară împreună cu ei în greacă: Pros tin adelfin Gallian, (pentru sora noastră Franța), pentru aceea exclamară cu entuziasm că și ei: Zito i filogheneia, adică trăiască iubirea de țară; pentru aceia cântară împreună cu ei schimonisit cum schimonisesc grecii cuvintele străine: Fivrelzoli, fivrelzon la canon, adică denaturarea Carmagnolei: Vive le son, Vive le son du canon! și purtară porecla de fâlfâlsoni, cu care gratulară boierii cei bătrâni și ruginiți, amicii statornici și credincioși ai rușilor, pe toți aceia care devenise adepți și apostoli ai principiilor revoluției franceze.</p>
<p>După ce însă oștile austriace și ruse se retrase din țară, Principatele Române fură redate iar Turciei prin tratatul de la Iași, fără nici un fel de condiție ușurătoare pentru români, Poarta numi domnitorul de la sine, fără participarea românilor, conform vechilor capitulații, și tot greci ridică în Valahia iarăși pe Mihalache Șuțu și în Moldova pe Alexandru Moruzi, ș-acești greci primiră tronurile, se suiră pe dânsele, se înconjurară tot de fanarioți ca mai înainte și începură tot vechile prigoniri și apăsări ca și mai înainte; în fața acestor fapte, care dau la iveală în toată goliciunea sa firea grecului, care pentru ei revendicase toate drepturile și privilegiile, iar pentru alții nimic, românii, în fața acestor fapte grecești fură nevoiți a o mai slăbi cu dragostea grecească, și începură a forma un fel de eter lor proprie, a se pune în corespondență directă cu Parisul, și a-și procura tot ce scria la Paris, adică proclamații revoluționare, scrieri politice, poezii patriotice, și mai cu seama gazete, pe care cei cunoscători de limbă franceză le traduceau în elenesă, limbă cunoscută de toți românii știutori de carte, care cărți și articole se tipăreau mai sub ascuns în Viena și se introduceau în țară în baloturile de mărfuri ale negustorilor.</p>
<p>Revoluționarii francezi fură impresionați în un mod foarte favorabil de această călduroasă atenție; ei fură foarte mișcați de aceste sentimente de simpatie manifestate într-un mod atât de demonstrativ din partea amicelor state de la Dunăre, și făcură tot ce le stătu prin putință ca și ei la rândul lor să le fie agreabili și să tragă oarecare avantaje folositoare cauzei lor din această manifestație de simpatie atât de spontană.</p>
<p>Mai întâi de toate puterea executivă a Republicii franceze alese București ca centru al mișcărilor revoluționare ce trebuiau ațâțate în Ungaria, Polonia, Transilvania, Moldova, Muntenia, Serbia și Bulgaria; Daton care conducea pe atunci afacerile relațiilor exterioare ale Republicii, luă în propriile sale mâini firele ițelor diplomatice ale orientului, și însărcină pe Marie Descorches, ambasadorul Republicii la Constantinopol ca să-i dea informațiile cele mai detaliate asupra Principatelor Dunărene și a popoarelor subjugate de turci, dar mai cu seamă asupra românilor.</p>
<p>Acei sans-cullotes ponegriți de toată lumea contemporană, acei bădărani neciopliți, care nu-și făcuse educația diplomatică în saloanele, budoarele și alcoavele doamnelor din lumea mare, și mai adesea din demi mondul aristocrației franceze, acești oameni, născuți în popor, crescuți în popor și educați ca niște fii din popor, adică fără aparatul rafinărilor frivole, dacă nu avură darul de a place diplomaților austrieci, prusaci, muscali, italiani și nici chiar turcilor, avură cel puțin pricepere de a da guvernelor lor informații limpezi și precise la toate întrebările ce li se făceau, și de a descrie Principatele Române astfel cum erau, adică niște țări foarte bogat dotate de natură, cu un viitor foarte prielnic unei repezi dezvoltări și cu niște resurse care puteau fi un izvor nesecat de bogăție pentru industria și comercial francez.</p>
<p>Pe atunci nu erau consulați francezi în Principatele române, deși se aflau în București vreo 20 de comercianți francezi, între care cei mai principali erau Hortolan, conasociatul său Pellet, patronii primului Magazin-Universel din Țara Românească, Faume, Rouffray etc.; și în Iași încă atâția, iar în Galați vre-o zece. În lipsa unui reprezentant oficial cu care să poată corespunde direct și sub scutul imunităților diplomatice, guvernul din Paris, după îndemnul D-nului Descorches, alese pe Hortolan, ca pe cel mai ardinte republican, și până să înființeze un consulat în regulă și să dobândească pentru titularul său beratul turcesc, adică executorul de rigoare, îl însărcină pe acesta cu misiunea oficială de informator a tot ce se petrecea în Țările Române și propagator între români al ideilor republicane.</p>
<p>Hortolan își îndeplini sarcina cu multă sârguință și mare pricepere; republica dobândi între români o mulțime de adepți, pentru ca ei găsiră mai preferabil d-a nu mai avea nici un Domn de cât de a mai fi guvernați de către Domni fanarioți; mai ales între oamenii din popor și între boierii de clasele de mijloc și de jos; între boierii cei mari însă dobândiră prea puțini partizani. Afară de căpeteniile societății amicilor, ale căror nume le-am citat mai sus, mai nimeni dintre boierii Țării Românești, chiar dintre pământeni, nu voiră să audă de principiile revoluției franceze și de drepturile omului; ei numiră pe toți partizanii acestor principii apilpisiți, adică extravanți, și începură a fugi de ei ca de niște ciumați, pentru că mulți din ei erau partizani ai rușilor, care urau de moarte revoluția și pe revoluționari. Chiar dintre aceia care nu mai vreau să se închine colosului de la Nord, care din an în an își da arama pe față, un mare număr din ei nu vreau să devină apostoli ai revoluției, pentru că nu aveau încredere în buna reușită a revoluției franceze, credeau cu siguranță că monarhiștii ajutați de toate monarhiile europene, vor birui și nimici pe revoluționari, și însuflețiți fiind de spiritul de prudență, care întotdeauna a călăuzit pe boierii români, uneori până la exagerare, preferară să stea încă în expectativă și să mai aștepte în loc de a lucra și a da mână de ajutor celorlați români.</p>
<p>Boierii moldoveni fură mai încrezători în buna stea a revoluției franceze; ei îmbrățișară cu căldură cauza sa, se declarară pe față partizani ai principiilor sale; ei fiind călăuziți de Condrica, secretarul principelui Mihai Suțu, care asemenea devenise un partizan zelos al Franței, precum și de Ledulx, care pe atunci locuia în Iași ca un simplu particular, deveniră cei mai zeloși și mai bine inițiați dintre republicani.</p>
<p>Acolo însă unde revoluția franceză și biuroul de agitație din București dobândi un succes din cele mai strălucite, fu în Transilvania, Ungaria și Polonia. Ungurii, pe care reformele jignitoare proprietății feudale a lui Iosif al II-lea, și pe care domnia sfiicioasă și nehotărâtă a fratelui și moștenitorului său Leopold II, îi supărase până la revoltă contra casei de Habsburg, deveniră în scurt timp jacobinii cei mai înflăcărați și sans-culoții cei mai extravaganți. Hajnoczy, Laczcovicl, Szent-Mariay, compuseră un cathechism popular menit a propaga între unguri principiile revoluției franceze, iar Bacsany traduse marsilieza în limba ungară.</p>
<p>Românii din Transilvania nu rămase mai pe jos, deși formară un câmp deosebit de acela al ungurilor, și chiar ostil lor, pentru că reformele împăratului Iosif păgubitoare ungurilor fusese folositoare românilor, căci îi scăpase de iobăgie și le dăduse și lor pământ ca să-l stăpânească de veci. Ei înființară numaidecât Societatea filosofică care era aproape o sucursală a Societății Amicilor din București, compuseră un memoriu intitulat: Supplex libellus Valahorum, adresat împăratului, în care, între deziderate, strecurară cu dibăcie câteva din principiile arborate de revoluție, și intrară în relații cu Societatea revoluționară din București.</p>
<p>Polonezii după faimoasa ședință de la 23 septembrie 1793, ședință mută de durere și de rușine, zice D-l Ionescu-Gion în remarcabila sa conferință ținută la Ateneu și intitulată: București în timpul revoluției franceze, polonezii zic, se revoltară contra noilor lor stăpâni, și sub conducerea lui Tadeu Kocuisco, începură în contra Rusiei o luptă care era cu atât mai sublimă cu cât era de neegală la forță numerică. Bieții polonezi nu putură să se lupte mult timp cu niște oști disciplinate, înzecit mai numeroase și comandate de un general ca Suvaroff. Ei, fură zdrobiți, nimiciți și împrăștiați. Din patria lor, după înfrângere, ei se risipiră pretutindeni, dar mai cu seamă se concentrară în București, unde sub conducerea generalului Dombrovski se grupară cât putură mai mulți, se constituiră într-o societate compactă și se făcură apostolii cei mai zeloși ai republicii.</p>
<p>Într-acest timp grecii nu rămase cu mâinile în sân; ei continuară a lucra, a se grupa, a se înflăcăra și a propaga cu zel și entuziasm marele principii ale sfântei Elefterii, adică ale libertății. Ei erau discipolii cei mai fervenți ai lui Hortolan, ei erau apostolii cei mai aprigi ai ideilor revoluționare, ei serveau drept intermediatori direcți și credincioși între Paris, Viena, Varșovia și București prin comercianții greci ce erau stabiliți încă din secolul al XVI în toate centrele cele mari industriale și comerciale ale Europei.</p>
<p>În același timp, pe lângă apostoli ai libertății și egalității universale, ei se sileau a fi mai ales apostoli ai libertății și dezrobirii patriei lor. Tot ce e omenesc posibil ei întrebuințară pentru a scoate din amorțire pe compatrioții lor, și pentru a împrăștia până și în înfundăturile cele mai îndepărtate ale Turciei dorul de libertate, și pentru a înflăcăra până la martiriu tinerimea mai cultă și mai în poziție d-a fi apostoli și la timp conducători ai legioanelor de liberatori.</p>
<p>Grecii din Grecia și Turcia răspunseră la apelul fraților lor din Principatele Române cu multă grabă și cu mult entuziasm, dar frica de turci, care la cel mai mic semn bănuitor tăiau capetele la sute de oameni și nimiceau sate întregi, îi siliră a nu se ridica deodată în mase compacte și într-un mod demonstrativ, ci a-și comunica vestea cea bună a apropierii de ora salvatoare prin șoapte, pe sub ascuns, înconjurați de tot misterul putincios. Această prudență amărî într-atâta pe patrioții din București, care așteptau o agitație demonstrativă, încât întocmai ca Ieremia pe ruinile Ierusalimului, zice D-l Gion Ionescu, poetul Atanasie Cristopulo, plângând libertatea înmormântată a Greciei, striga desperat într-aceste frumoase versuri:</p>
<p>Și acum lacrimi curgeți toate, și acum chinuri sosiți toate; străpungeți-mi inima!</p>
<p>Tot pentru aceeași cauză Rigas și împreună cu el strigau toți adepții săi cu disperare:</p>
<p>Până când fi-vom noi oare, o iubiți compatrioți, sclavii crunților musulmani, tiranii Eladei?</p>
<p>Pentru ca să înflăcăreze până la cel mai extrem sacrificiu pe grecii din București, căpeteniile patrioților în adunările lor secrete, pe care le țineau mai în toate nopțile și mai pretutindeni, luau icoanele din cui, le puneau pe masa așezată în mijlocul casei, aprindeau candelele și făcliile din sfeșnice, adunau în jurul lor întreaga lor familie și câți amici puteau să adune, și după îngenuchiau, și cu piepturile tresăltând emoție, și cu sufletele înflăcărate de mai sublim entuziasm, recitau și cântau poeziile lui Rigas și Cristopolu pe cele înflăcărate și terminau cu cea mai frumoasă și mai mișcătoare din toate:</p>
<p>Mai frumoasă este o viață de o oră liberă decât o viață de ani nenumărați în sclavie și în jug.</p>
<p>În fine terminau aceste adunări curioase rostind jurământul compus tot de Rigas, pe care-l cântau cu ochii scăldați în lacrimi:</p>
<p>O împărate al lumii, mă jur înaintea ta că niciodată nu mă voi pleca la voia tiranilor.</p>
<p>Aceste cântece, aceste exemple, aceste excitări patriotice, înflăcărau atât de mult pe cei de față, încât după ce inițiatorii cântau la început singuri, mai cântau pe urmă și în cor împreună toți cei de față, cu același avânt, cu același entuziasm, încât totdeauna sfârșeau prin a depune cu toții și cu aceeași înflăcărare teribilul jurământ, care îi logodea cu moartea! Ceva mai mult: bătrânii, femeile și copii, luau parte la aceste întruniri și împărtășeau același entuziasm, încât foarte adesea s-a văzut ca tatăl și mama acestor viitori eroi ai neatârnării grecești, să pună mâinile pe cap, să le dea armele în mâini, să-i binecuvânteze lăcrimând și să le zică plângând:</p>
<p>— «Mergeți de vă faceți datoria, mergeți de vă jertfiți pentru patrie</p>
<p>Românii lăsau pe greci ca în cea mai deplină libertate și nesupărați de nimeni să prepare viitoarea revoluție care le dărui libertatea; uitară în favoarea mărimii cauza toate mâhnirile și supărările ce le pricinuiau grecii până atunci, îmbrățișară în mod simpatic cauza lor, și cei mai înflăcărați dintre tinerii boieri români, chiar luară parte la prepararea acestei mari drame, ale cărei baze și plan general fură întemeiate în saloanele boierilor români cei mai mari, între care ce mai des vizitate de patrioții eleni erau Brâncoveanului și a lui Ghica Barbă roșie, talăl D-lui I. Ghica.</p>
<p>Care fu mai apoi recunoștința grecilor față de noi românii? se vede în Macedonia unde vor să impună românilor aceleași suferințe ce le impunea lor altă dată turcilor, se văd în actele lor diplomatice prin care invoacă capitulațiile turcești în favoarea lor, în contra noastră, chiar acum când toate puterile și chiar Grecia liberă prin conlucrarea românilor, ne-au recunoscut independența, se vede în afacerea Zappa care dintr-o chestiune judiciară menită să se rezolve după dreptul comun, vor s-o schimbe în chestie internațională, care să se rezolve prin arbitraj european, și chiar prin bombele cuirasatelor grece care au să fie aruncate spre porturile române, după cum pretind ziarele și opinia publică elină.</p>
<p>Nu se gândesc ei acum la ce primejdii mari se expuneau părinții părinților noștri pe la anul 1794, când îmbrățișau pe față cauza lor, conlucrau la săvârșirea unui act care pe ei nu-i folosea întru nimic și care le atrăgea asupra capetelor lor din partea turcilor, care furnicau pe aici în tot timpul, răzbunările cele mai cumplite.</p>
<p>Nu se gândesc că românii pe atunci cutezau să facă pe față și la lumina soarelui aceea ce nu cutezau să facă grecii care ne guvernau, adică compatrioții lor din Fanar.</p>
<p>Alexandru Moruzi, Domnul Țării Românești, cu toate că era tânăr, abia de 34 ani, cu toate că era grec prin inimă și prin creștere dacă nu de origină, cu toate că se pretindea a fi amic al Franței și al literaturii franceze, cu toate că era înconjurat de cei mai înflăcărați dintre căpeteniile mișcării panelenice, și cu toate că locuia în București, centru elenismului militant, totuși nu cuteza a-și da pe față simpatia ce-i inspira cauza grecească, nici dragostea ce avea pentru francezi, pentru că se temea de consulul Rusiei și al Austriei, care, prigoneau cu furie pe oricine îmbrățișa cauza republicii franceze și aproba programul său.</p>
<p>Consulul Rusiei mai ales, vestitul Lascarev devenise spionul cel mai neadormit din Principatele Române și denunțătorul cel mai neobosit către Turcia a oricărei încercări de mișcare ostilă Porții din partea românilor. El, reprezentantul Puterii care de aproape 100 de ani se lupta cu Turcia pentru a scăpa pe creștinii din Turcia de jugul păgân, așa spuneau ei, el, reprezentantul Puterii protectoare al tuturor creștinilor din Orient, după cum glăsuia tratatul de la Kuciuc Kainargi, el trăgea cu urechia pretutindeni, intră în toate saloanele, asculta la toate ușile, deschidea toată corespondența suspectă, căci pe atunci numai el avea un serviciu regulat de poștă internațională în principate, intercepta scrisorile, împiedeca comunicațiile, supăra pe călători, se amesteca în afacerile guvernului local, își arotă exercitarea unui drept de veto asupra hotărârilor luate de principe sau de divan, și când dă de ceva urme de bănuială, scria la Constantinopol și denunța pe creștini răzbunării păgânilor. Toate acestea numai pentru că românii și grecii, contra tuturor așteptărilor lor, începuse a simpatiza cu francezii și cu cauza lor.</p>
</div> 
<div type="chapter" n="5">
<head>V. Lupta între politica rusească și cea franceză.</head>
<p>Situația coloniei romane așezată aici între Dunăre și Carpați acum 1500 de ani, a fost foarte critică și foarte pericoloasă. Românii, poporul ce s-a creat din amestecul membrilor acelei colonii cu aboriginii, adică cu dacii, au fost siliți ca în decursul secolelor să se lupte cu multe greutăți și cu mari primejdii. Ei au fost puțini, mai cu seamă de când Aurelian a transportat în Moesia inferioară o mare parte din garnizoana acelei colonii, iar dușmanii ce-i înconjurau și barbarii care mereu năvăleau de la răsărit spre apus erau mulți și tari, cu toate acestea românii se luptară cu bărbăție cu toate adversitățile și reușiră a se strecura printre toate stâncile și a duce la bun liman barca individualițății lor politice.</p>
<p>Pentru a preântâmpina toate relele ce le cauza poziția lor geografică și pentru a-și păstra individualitatea și întregimea țării lor, românii au fost siliți în decursul timpulul nu numai să se războiască cu vecinii lor, care din nenorocire pentru dânșii stăpâneau cuprinsuri foarte întinse și erau în număr foarte mare, ci și să lege cu ei când cerea nevoia, legături prietenești, legături de alianță, uneori egală, de multe ori neegală, după împrejurări, și să facă uz de toată arta diplomatică ca să trăiască în pace, dacă nu cu toți, cel puțin cu cei mai puternici dintre ei.</p>
<p>Această împrejurare a silit pe români ca să fie când amicii și chiar mai micii bisantinilor și bulgarilor, când vasalii ungurilor, polonilor și mai târziu ai turcilor, când în cele din urmă partizanii nemților sau ai muscalilor. În tot timpul cât a durat vasalitatea lor, ei n-au stat cu mâinile în sân, nici n-au rămas aliați credincioși ai suzeranilor lor, ci ori de câte ori au simțit că suzeranii se încercau ca să se transforme în suverani, ei s-au grăbit de au năzuit la protecția, la sprijinul și la ajutorul altor state, fie vecine, fie și mai depărtate, au luat și arma în mână, și au făcut tot ce le stătură prin putință ca să-și păstreze ființa lor.</p>
<p>Pentru aceea vedem pe Domnitorii noștri, chiar cei mai glorioși și mai norocoși pe câmpul de război, năzuind la amiciția a o mulțime de state chiar îndepărtate, și încheind cu suveranii lor tratate de amiciție, de comerț și de stabilire. Pentru aceea mulți din Domnii noștri au încheiat asemenea tratate nu numai cu regii Ungariei și Poloniei, vecinii lor, ci și cu republicile Raguzei, Veneției și Genovei, cu împărații Germaniei, cu electorii Brandeburgului, cu țarii Rusiei, pe când hotarele colosului de azi nu se întindeau mai departe de limitele guvernământului Chievului, cu regii Statelor Scandinave și chiar cu regii Marei Britanii.</p>
<p>Franța nu a fost lăsată la o parte; domnii și boierii români întotdeauna s-au silit a atrage asupră-le bunele grații și favoarea suveranilor acestei puteri mari și puternice, și adesea s-au încercat, fie prin intermediul ambasadorilor francezi din Constantinopol, fie prin trimiși într-adins la curtea regilor Franței, ca să înoade cu această mare putere niscai-va legături prietenești de orice natură ar fi fost, dar, precum am spus mai sus, ei n-au întâmpinat din partea Franței monarhiste o primire încurajatoare și un interes îmbărbătător, ci întotdeauna, cu foarte rari escepții, au întâmpinat o primire din cele mai reci și mai semețe, și s-au împedicat întotdeauna de un obstacol imposibil de învins, de pretenția francezilor ca românii să-și schimbe mai întâi religia, și apoi să intre în vorbă cu dânșii, condiție ce cu niciun preț românii nu vrură să primească.</p>
<p>În vremurile de demult, adică pe atunci pe când românii erau stăpâniți de ai lor și dispuneau de o armată a lor, multă, puțină cât era, românii nu prea se feriseră de acest refuz îndărătnic, ci-și văzură de nevoile și necazurile lor, fără să facă prea mare caz de ființa marelui regat al Franței și fără să se preocupe și să ia o parte oarecare la aducerea întru îndeplinire a felurilor protecții despre care am vorbit mai sus, născocite de Franța, care priveau în mod atât de direct pe români.</p>
<p>Cauza care a îndemnat pe români să primească cu răceală aceste încercări, a fost nu puținul preț ce au pus românii pe puterea și amiciția Franței, ci numai temerea că-i va face papistași și neîncrederea în seriozitatea și statornicia acestei puteri în îndeplinirea planurilor concepute de ea. Planurile francezilor erau de vină iar nu românii, pentru că unele din ele erau prea puțin studiate, altele erau utopii nerealizabile, și altele niște ironii puțin serioase, cum fu încercarea diplomației franceze d-a sprijini pe un aventurier francez d-a se sui pe tronul Țării Românești.</p>
<p>Dacă francezii și-ar fi dat silințele ca mai întâi să ne câștige o stare de lucruri statornică, cu totul independentă și limpede, la adăpostul oricăror furtuni schimbătoare; dacă s-ar fi silit și ar fi reușit să dobândească, fie prin amicale interveniri diplomatice, fie prin puterea armelor, unirea tuturor românilor într-un singur mănuchi, într-un singur regat cu totul de sine stătător, și pe urmă dacă ne-ar fi oferit un rege dintre compatrioții lor, din membrii casei lor domnitoare, din Burbonii lor, cum au făcut în Spania și Neapol, atunci se schimbau lucrurile; de bună seamă românii le primeau oferirea cu brațele deschise, își puneau în mod spontaneu serviciile lor la dispoziția Franței, și primeau cu entuziasm darul ce li se oferea. Dar pe D-l de Valcroissant, și în modul cum a fost sprijinit, niciodată.</p>
<p>Purtarea francezilor, în urma acestei încercări nereușite, n-a fost mai încurajatoare pentru români și mai atrăgătoare de simpatii în favoarea francezilor ca purtarea lor din trecut; dimpotrivă ea a fost și mai respingătoare, și mai revoltătoare.</p>
<p>În tot timpul cât a durat războiul dintre ruși cu turcii, (1770-1774), francezii s-au arătat favorabili turcilor și dușmănoși rușilor care pe atunci erau amici, aproape aliați cu austriecii. Ceva mai mult: deși Regele Franței era ginere împăratului Austriei, totuși diplomația franceză, în tot decursul războiului, și-a dat toate silințele ca să înduplece și chiar să amenințe pe austrieci ca să nu intre în război contra turcilor, alături de ruși; iar pe urmă, de îndată ce se încheiă pacea de la Kuciuk-Kainargi, francezii își schimbară ca prin farmec ura în dragoste se făcură avocații austriecilor contra turcilor, și D-nul de St. Priest, ambasadorul francez din Constantinopol, primi de la guvernul din Versailles să sprijine cererea austriecilor de a hrăpi o bucată din patria românilor, din Moldova: Bucovina! și a o da austriecilor.</p>
<p>Ea, Franța, aceea care se lăuda că avea de gând a emancipa pe români de jugul păgân, puse în cumpăna dreptății toată greutatea sa de putere mare pentru ca să se sacrifice pe cel slab în favoarea celui tare. Nu fu Thugut, internunțiul Austriei, avocat atât de zelos cum fu D-nul de St. Priest și ajutorul său D-nul Lebas, pe lângă Poarta turcească, nici Domnul de Kauniț, primul ministru al imperiului german, atât de călduros apărător al pretențiilor austriecilor pentru a îndupleca pe turci să comită acel act de hrăpire. D-nul de Vergenes scria ambasadorului său ca să insufle curaj turcilor și să-i îndemne a se îmbărbăta contra terorilor ce li se inspiră, negreșit de către români, care fără îndoială fură revoltați și indignați de săvârșirea unui act fără de nici un precedent atât de odios. Acest sprijin atât de zelos și de neașteptat, dat de diplomația franceză laco nei pofte de hrăpire a austriecilor, avu darul d-a învinge îndoielele turcilor, d-a înăbuși vocea conștiinței unor păgâni, și d-a schimba în fapt împlinit această spoliație rușinoasă. Ceva mai mult: Ministrul Franței se bucură de moartea lui Grigorie Ghica, Domnul Moldovei, și aruncă cu noroiul calomniei în obrazul livid al capulul înfipt d-asupra înaltei Porți, al acelui ce căzuse la Beilic, fără de viață, apărând drepturile și întregimea țării ce stăpânea.</p>
<p>Dacă diplomația franceză nu intervenea cu atata căldură în favoarea austriecilor, de bună seamă D-l Thugot, cu toți banii oferiți regilor turci, nu ar fi putut îndupleca pe turci să ne spolieze, căci turcii nu ar fi avut curaj să dea aceea ce nu era al lor, și Bucovina ar fi făcut și astă-zi parte din România; diplomației franceze din acea epocă dar, datorăm spoliația din 1775.</p>
<p>Această purtare neașteptată a diplomației franceze, scârbi foarte mult pe boierii români din acea epocă contra francezilor și-i făcu să-și întoarcă cu desăvârșire ochii despre ei.</p>
<p>De îndată însă ce monarhia fu oborâtă la 1793, și republica franceză își schimbă împreună cu forma de guvern și politica sa exterioară, atunci își schimbară și românii atitudinea lor față de francezii, îmbrățișară cauza lor cu căldura și entuziasmul ce am descris mai sus, adoptară principiile lor, începură a le propaga și răspândi, fără temă că grumajii lor erau apăsați de jugul cel mai greu, și se puse cu ardoare a înnoda cu francezii legături de amiciție și de comerț cât se poate de durabile și de statornice.</p>
<p>Această dragoste nouă atât de caldă și atât de bine cimentată, nu plăcu nici deloc rușilor, ci dimpotrivă atrase asupră-i toată mânia, toată ura și toată urgia politicii moscovite.</p>
<p>Rusia, de când Petru cel mare a pus pentru prima oară piciorul dincolo de Nistru, și s-a văzut pentru prima dată pe pământul țărilor române, de atunci a avut o singură dorință și a urmărit un singur scop: acela de a se face stăpână absolută și de nimeni discutată, dacă nu însă politicește, în mod absolut, dar cel puțin într-un chip pieziș pe tărâm diplomatic, exercitând prin puterea religiei și prin puterea banilor o influență absolută și cu nimeni împărțită asupra tuturor creștinilor din peninsula balcanică mai cu seamă asupra românilor care întotdeauna au ocupat un rang mai important între ceilalți creștini tovarăși de suferințe.</p>
<p>Spre a-și ajunge la scop, rușii luară în mâini crucea și Evanghelia, își arogară cu pompă și ostentație titlul de apostoli ai dezrobirii creștinilor de sub jugul turcesc, împănară tot Orientul cu emisari bine plătiți, care se împrăștie în toate colțișoarele Turciei locuite de creștini, vestea cea bună a binefacerilor moscovite.</p>
<p>Mai întâi de toate avu grija de a smulge din rădăcină, mai cu seamă din ogorul Principatelor Române, orice urmă de influență austriacă, care pe la începutul secolului a XVIII era îndestul de adâncă și de solid întemeiată. Într-același timp, cu o îngrijorare zeloasă, își dădură toate silințele ca să îndepărteze din jurul principatelor, orice altă influență, orice altă concurență cu Austria. Rusia nu-și bătu prea mult capul ca să-și ajungă la scop de a îndepărta pe români de Austria, pentru că această putere care întotdeauna a înspăimântat lumea prin cea mai negră ingratitudine, prin purtarea sa puțin reverențioasă față de strămoșii noștri, a dat mâna de ajutor cea mai prețioasă ca să i se Înstrăineze simpatiile de care se bucura la noi și a dărâmat singură edificiul cel solid ce durase de mai bine de un secol în Valahii și în Moldova. Războiul de la 1788 1791, atât de rău condus de către generalii austrieci și atât de rușinos terminat, dădu lovitura de grație influenței austriace în Țările Române.</p>
<p>Frideric cel mare, regele Prusiei, puse pe gânduri într-un mod mai neliniștitor ombragioasa diplomație rusească; el mai mult ca oricare neliniști pe împărăteasa Ecaterina prin contra-acțiunea tuturor acțiunilor rusești și deșteptă Europa, și mai cu seamă pe Anglia, ca să stea cu ochii țintă și să controleze toate faptele muscălești. El, numai ca să neliniștescă pe ruși și să le facă sânge rău, se apucă să înjghebeze aici oarecare înrâurire și să stăvilescă oarecare năzuințe muscălești de cotropire. Acestui joc diplomatic datoreaza azi România independența sa, căci fără de dânsa și fără conlucrarea la realizarea sa a câtorva din boierii fanarioți, cărora suntem datori a le exprima gratitudinea noastră și recunoștință, că au fost mai clar văzători ca boierii pământeni, și că prin politica lor ne-au scăpat de cel mai mare pericol, de veșnica aservire, azi închinarea Moldovei și a Valahiei, cerută chiar de moldoveni și de munteni prin deputații conduse de Inocențiu episcopul de Huși și de Mitropolitul Ungrovalahiei Grigorie, încă din anul 1774 era să fie un fapt îndeplinit.</p>
<p>Cu toate acestea silințele ce-și dădu Frideric cel mare nu prea îngriji mult curtea din St. Petersburg, căci niciun contact nu era putincios între Rusia și Principate, căci la mijloc între ele sta Polonia care niciodată n-a ținut relații întocmai prietenești cu Prusia, și care mai apoi deveni provincie rusească, și pe atunci această țară nu dispunea de porturi pe mare nici de flotă care să-i ducă la caz de conflict oștile în Orient.</p>
<p>Mai de îngrijurat ar fi fost Anglia, dar isteața Ecaterina știu cu dibăcie să pună botnița de apărare acestei puteri mercantile, care întotdeauna a pus interesul comercial mai presus ca oricare alt interes.</p>
<p>Ea văzând că Rusia nu avea industrie și nu spera să aibă în curând, văzând că dimpotrivă dispunea de grâne multe și că Anglia era cel mai bun cumpărător al său, deschise porțile granițelor sale industriei englezești în schimbul grânelor sale, și leul fu redus în neputință de a mai fi de temut.</p>
<p>Pe turci rușii îi țineau în frâu prin puterea armelor lor, a cărei greutate o făcea să fie simțită din când în când la distanțe nu tocmai depărtate; încolo nu se temeau de nimic și de nimeni. Franța într-adevăr era o putere mare și de temut, dar precum am mai zis, ea juca în Orientul european până la izbucnirea revoluției celei mari, un rol atât de șters și de deplorabil, încât Rusia nici nu vru să-i facă onoarea de a se ocupa de dânsa. De îndată însă ce izbucni revoluția în Franța, de îndată ce fenicele ieși din foc reînviat, și de îndată ce văzură că românii la auzul trivogei de deșteptare a tuturor apăsaților și dezmoșteniților începură să se miște și să îmbrățișeze cu căldură și bărbăție cauza revoluției, Rusia începu să se îngrijeăscă și să asmuță pe lascarevii și severinii săi ca să stingă prin intrigă focul mistuitor. Românii însă nu se lăsară a cădea în cursele intrigilor moscovite, singrele boierilor români din toate stările sociale, mai cu seamă al celor tineri, începu să se încălzească, să fiarbă, să clocotescă, și ochii lor începu să se îndrepte plini de speranță spre acel luceafăr conducător către bun liman, spre acel port mântuitor, spre Franța republicană.</p>
<p>Ei prinse și mai mult curaj când văzură că republicanii, acei mojici ieșiți din masa poporului, și acei fără nădragi ponosiți, începură a dicta condiții Europei întregi, și a fi luați în seamă într-un mod cât se poate de serios de către monarhul tuturor Statelor. Atunci cauza republicană fu îmbrățișată cu dragoste de toate clasele societății române, de la boierul catafto până la cel mai din urmă opincar, și românii, văzând că repubicanii, departe de a imita pe monarhiști, începură a se uita spre ei cu atenție și bună-voință, a se interesa de tot ce-i privea cu multă solicitudine și a se încerca să înnoade cu guvernele lor relații continue și durabile, se făcură apostolii cei mai zeloși ai republicii.</p>
<p>Aceste manifeste atât de demonstrative între români și republicanii francezi, nu plăcu nici deloc rușilor care nu vedeau cu ochi buni orice simpatie ce s-ar fi întemeiat între români și alte naționalități; dimpotrivă, cei de la St. Petersburg fură cuprinși de o temere foarte mare că vor pierde cu desăvârșire și urma de simpatie ce le mai păstrau câțiva boieri bătrâni, și începură să combată cu înverșunare și din toate puterile lor aceste dispoziții contrarii interesului lor, ce is-bucniră mai cu seamă între tineretul român.</p>
<p>Ei care erau în stare să facă orice jertfe putinciose, nu se dădură înapoia nici unui sacrificiu bănesc sau de altă natură ca să combată și să desrădăcineze de la nașterea lor asemenea dispoziții pentru ei foarte primejdioase, dar nu puteau sa le combată cu deplin succes, pentru ca nu aveau încă în Principatele Române agenți direcți și oficiali, care să fie în relații de toate zilele cu boierii români, căci până la tratatul de la Kuciuk-Kainargi, Poarta nu îngăduise nici uneia din Puterile străine să aibă consulate în orașele și porturile principatelor Dunărene.</p>
</div> 
<div type="chapter" n="6">
<head>VI. Înființarea Consulatelor străine în Principatele Române</head>
<p>Abia în cuprinsul acelui tratat, Rusia reuși să strecoare la art. II paragraf 2 cele următoare: «Asemeni dă voie Poarta, a se afla consuli și vice-consuli, după cum va cunoaște împărăția Rusiei că sunt trebuincioși unii ca aceștia a se orândui la locurile unde va socoti; care să fie ocrotiți și cu bună primire, asemenea ca și consulii celorlalte împărății prietenești. Asemeni dă voie ca să aibă lângă dânșii și dragomani ce se numesc beratlîi, adică patentați, întărindu-i cu împărătești beraturi; care dragomani asemenea să se folosească, precum se folosesc cei ce se află la slujbele pomenitelor neamuri: francezii și englezii. (21 iulie 2 august 1774)</p>
<p>În virtutea acestui tratat care da voie Rusiei să orânduiască consuli și vice-consuli ori și unde va socoti, fără de nicio împedicare, Rusia se grăbi a înființa un consulat în București și un vice-consulat în Iași, deocamdată, și ceru Porții prin ambasadorul său din Constantinopol să le elibereze beraturile, adică executorile de reunoaștere.</p>
<p>Toate Puterile europene recunoșteau importanța postului de consul în Iași, sau în București, care ar fi servit ca o etapă și un releu de comunicație între Bacce-serai, reședința hanului tătarilor, Petersburgul, capitala noului imperiu despre răsărit, care pe fie ce zi creștea și se întărea, Viena alt releu al comunicației europene cu Orientul și Constantinopol, unde se desfășurau toate peripețiile interminabilei drame care se numește: Chestiunea Orientului. Toate puterile își dăduse pe rând toate silințele putincioase ca să dobândească voie de a înființa un asemenea consulat în aceste două capitale, sau măcar într-una din două, dar cu toate că în tratatele încheiate de mai înainte cu Franța și Anglia se zicea lămurit, cum că acele puteri aveau dreptul să înființeze asemenea consulate oriunde vor voi, totuși Turcia nu le îngădui niciodată să înființeze asemenea consulate în așa zisele provincii subjugate, adică în Principatele vasale; nu îngădui nici chiar străinilor d-a se stabili în interiorul acelor principate fără numai în calitate de raiale, adică de supușilegilor pământului, fără dreptul de a invoca protecția puterii sale naționale, sub pretext d-a evita orice motiv de resculare din partea acelor provicii prea mult aplecate spre rebeliune; și la toate eventualele cereri și insistențe din partea ambasadorilor și miniștrilor străini din Constantinopol, marele vizir sau Reis Efendi, adică ministrul afacerilor străine al Turciei, răspundea invariabil să mai aștepte, căci când va acorda unuia va acorda la toți.</p>
<p>Franța monarhistă nu prea se arăta grăbită de a dobândi o asemenea imunitate care-i era acordată prin tratate, și se mulțumi numai ca, în loc de consuli oficiali, să întrețină agenți oculți și oficiali care să-i comunică tot ce se petrecea în aceste locuri, pe care-i alegeau, cum am mai zis ceva mai sus, dintre secretarii sau foștii secretari ai cancelariilor Domnitorilor acestor țări. Astfel fu Linchu, Nagny (de origine italiană dar însurat cu o pământeană), Baron de Tott, Le Valcroissant, Laroche, etc.</p>
<p>Dintre aceștia mai cu seamă I.P. Nagni adresă ducelui d`Agillon, la 11 Mai 1774, un memoriu, prin care-i punea în vedere toate avantajele ce ar rezulta pentru francezi dacă ar înființa un consulat în Iași, și i se solicita funcția de consul într-acel oraș, mulțumindu-se cu o remunerație foarte mică. Puțin mai în urmă, adică la 8 iulie 1774, D-nul de la Roche ceru același post și tot pentru același oraș.</p>
<p>La toate aceste cereri guvernul central din Paris nu răspunse nimic sau mai nimic hotărâtor, lăsă lucrurile în starea de mai înainte deși-i curgeau rapoarte peste rapoarte și memorii peste memorii în privința imenselor bogății ce ar fi putut trage comerțul francez din stabilirea unor relații consulare stabile cu aceste țări aproape virgine. Acest guvern nu fu deșteptat din letargia sa nepăsare nici prin raportul unui Domn de St.Croix care însoțise pe un ministru suedez în o călătorie ce făcuse în Principate și se înspăimântase de uimitoarea fertilitate a solului acestor țări.</p>
<p>Rusia fu mai grăbită; de îndată ce termină cu ratificările tratatului de la Kuciuk-Kainargi și cu tratatul explicător celor cinci articole privitoare pe tătari, care se subscrise la 4 martie 1779 la Ainali-Kawac, în ziua de 11/22 iunie 1780, ambasadorul acestei puteri ceru Porții prin dragomanul său beratul de rigoare pentru recunoaștere a D-lui Sergiu Lascarev în calitate de consul al Rusiei în Valahia și Moldova. Poarta se opuse pretextând că comerțul Rusiei în Principatele sus-numite mergea bine și înflorind fără să aibă nevoie de asistența unui asemenea consul, a cărei numire era cu totul de prisos, din cauză că exportul produselor din acele principate, care se mărginea numai în produse de consumație, era prohibit, cu excepția unei mici cantități de vin. Ea își bază refuzul său și pe împrejurarea cum că în Principate nicio altă putere nu avea instalat un consul al său, și că acel consul, în sânul acelei societăți de boieri în veci nemulțumiți contra Porții, ar fi fost un pericol permanent pentru liniștea Imperiului Otoman, ceea ce ar fi fost contrar cu conținutul art. I din tratatul de la Kuciuk-Kainargi; cu toate acestea Rusia insistă în menținerea pretențiilor sale, merse și mai departe, amenință pe Poartă cu un nou război, și nu se lăsă până ce nu dobândi pentru consulul său beratul solicitat, berat ce-i fu liberat în luna lui august același an. Lucru de mirare, la rezolvarea favorabilă Rusiei în această privință, contribui foarte mult mai cu seamă D-l de St.Priest, care luă cu multă stăruință partea Rusiei și fu între Reis Efendi și D-l Stachieff mijlocitorul cel mai călduros pentru interesele Rusiei. Cu toate acestea nu se grăbi deloc de a profita de ocazie și de a solicita aceeași favoare și pentru guvernul său care deja număra câțiva comercianți francezi în Iași, Galați și București.</p>
<p>Aceea ce nu făcu Franța, făcu Austria; internunțiul său ceru Porții la 1 (12) octombrie anul 1783 ca să elibereze D-lui de Raicevici beratul de recunoaștere în calitate de agent și consul general al Austriei în ambele principate. Aceleași obstacole ce opusese Reis Efendi numirii D-lui Lascarev, le opuse și la numirea D-lui Raicevici, dar în urma unei corespondețe foarte vii, Poarta fu silită să cedeze și de astă dată și să elibereze beratele cerute, fapt ce avu loc la 5 (16) octombrie 1783.</p>
<p>Peste doi ani după aceea, adică în luna lui februarie 1785, guvernul suedez și guvernul prusian, după exemplul Rusiei și Austriei, numiră și ele câte un consul la Iași, pe care Domnul Moldovei de atunci, Alexandru Mavrocordat Firariu, se grăbi a-i recunoaște fără ca să aibă berate de rigoare eliberate de Poartă; și iarăși de astă dată ca și la 1780, ambasadorul Franței, D. Choiseul Guffier, se grăbi a interveni pe lângă Poartă și a interpune marea înrâurire ce avea la Curtea din Istanbul pentru ca să obțină în favoarea lor beratele de recunoaștere. Se vede că nu a reușit în întreprinderea sa decât în ceea ce privește consulul Suediei și Norvegiei care fu recunoscut, pentru că primul consul prusian în principate, recunoscut de Poartă nu fu D-l Konig cel numit în anul 1785, ci baron Sachelario, care a dobândit beratele de rigoare abia în anul 1834.</p>
<p>Reprezentanții Franței sprijineau cu căldură pe ruși, sprijineau pe austrieci, sprijineau pe suedezi și pe prusieni ca să dobândească consulate în Principate, însă în ceea ce îi privea pe dânșii, pe francezi, nu făcură nimic, nu uneltiră nimic; nu făcură uz de marea lor influență pentru ca să dobândească niște piețe atât de importante pentru comerț, ci se mulțumiră cu o stare de lucruri cât se poate de precară, cât se poate de nepotrivită cu poziția Franței de putere mare, cât se poate de păgubitoare relațiilor sale comerciale.</p>
<p>Precum am zis, în ceea ce priveau relațiile și informațiile politice, ei se serviră cu agenți secreți trimiși într-adins sau aleși între francezii deja stabiliți în Principat, iar în ceea ce priveau afacerile comerciale care fură cât se poate de modeste și de mărginite la început, dar care încetul cu încetul se mai dezvoltară și făcură o concurență din cele mai simțitoare piețelor germane din Lipsea și Viena, se serviră de consuli francezi stabiliți în alte state vecine îndestul de îndepărtate de porturile și capitalele Principatelor Române.</p>
<p>Încă din mijlocul secolului al XVIII, zice A. Sorel în cartea sa intitulată La question d'Orient au XVIII-e siècle (Paris Pion 1878 în 80), politica franceză se gândi să înnoade relații în Moldova și Valahia pentru a uni mai bine Polonia cu Turcia. (La atât se mărginea ambiția diplomației monarhiste). Unul din cei mai abili rezidenți ai noștri în Varșovia, Dupperon de Castera, întrețineau relații prietenești cu Domnii Racoviță prin intermediul unui francez stabilit pe lângă dânșii, anume Linchu. După mortea lui Castera, aceleași raporturi fură continuate de către Contele de Broglie, ambasadorul Franței în Polonia și de către succesorii săi.</p>
<p>Mai târziu în fine, consulul nostru în Crimeea, baronul de Tott, avea în realitate sub juridicția sa, țările situate la nordul Dunării și coastele Mării Negre până la Azoff. Dar trebui să sosească revoluția pentru ca ea să stabilească agenți francezi cu post fix în Principatele Române.</p>
<p>Această afirmare este întărită și de Luis Farges în cartea sa: Recueil des instructions donnèes aur Ambassadeurs de France en Pologne. (Paris F. Alean 1881 2 vol. în 8).</p> 
<p>Acel care a îndemnat mai mult diplomația revoluției franceze ca să stabilească mai curând relații statornice cu Principatele Române, fu un român, sau mai probabil un grec românânizat prin neștere sau prin o petrecere prelungită în Țările Române. El se numea Constantin Stamate, care fusese om de casă devotat lui Mihai Șuțu și care pe la 1794 servea în calitate de agent fără caracter oficial, sau mai pe românește spion al republicii franceze, cu reședința la Altona, oraș situat în apropiere de orașul liber Hamburg.</p>
<p>Acest om a lăsat multe memorii, rapoarte și documente adresate Ministerului afacerilor străine al Franței, care azi sunt publicate în colecția Hurmuzache, supl. I vol. III. Din ele rezultă că acest Stamate servise mai înainte de a intra în serviciul Franței în diplomația otomană împreună cu D-l de la Roche, fusese agentul oficial și informatorul mai multor Domni din Valahia și Moldova, fusese secretar pentru limba franceză în cancelaria lui Mihai Șuțu, și imediat după proclamarea revoluției franceze, se dusese în Franța, se naturalizase cetățean francez, intrase în serviciul Ministerului afacerilor străine al Franței, și prin memorii bine lucrate, rapoarte isteț scrise, informații prețioase și o activitate prestigioasă și util întrebuințată, atrase asupra sa atenția superiorilor săi.</p>
<p>Câteva rapoarte ce adresă el de acolo de unde se afla asupra Principatelor Române, făcu pe cei din Paris să se încredințeze că el cunoștea Orientul în mod perfect, Principatele Dunărene mai bine ca orice și firea și înclinările Domnilor și boierilor fanarioți și români, asupra cărora diplomația republicană își ațintise atenția, într-un mod deosebit și în cea mai completă desăverșire. Acele rapoarte îndemnă pe D-nul Descorches ambasadorul republicii franceze la Constantinopol să-l ceară ministerului din Paris pentru a se servi de pană și de luminile sale în Polonia și în Principatele Române.</p>
<p>Mulțumită raporturilor sale limpezi și detaliate, știm azi că principiile republicane prinsese mai adânci rădăcini în protipendada din Iași de cât cea din București, pe când boierii de a doua mână și negustorimea din București îmbrățișase mai cu drag și mai cu căldură marele principii ale revoluției. În Iași boierii cei mari prinsese atât de mare curaj, încât cei mai tineri se rosteau pe față și cei mai bătrâni pe sub ascuns, însă cu toții fără de șovăire, în favoarea revoluției. Această afirmare a lui Stamate, ne spune D-l Ionescu-Gion în conferința sa: Bucureștii în timpul revoluției franceze, este confirmată și de un francez din Iași a nume Cado de Lile.</p>
<p>Ea pare de crezut și prea logică, pentru că în Iași domnea Alexandru Calimach, fratele Domnului Grigrorie Calimach, fiul Domnului Ioan Calimach și nepotul răzașului moldovean din Câmpulungul Bucovinei, Tudoraș Călmuș, român de origină, care rămăsese român și de inimă, deși se născuse și trăise ca și tatăl său între greci; pe când în Țara Românească domnea Alexandru-Vodă Moruzi, care deși era de origină leșăscă, totuși se fanariotizase mai amarnic ca fanariotul de baștină. Republicanismul boierilor moldoveni fu încurajat și de predecesorul lui Calimache, de Mihai C. Suțu, pe care secretarul său Codrică, un partizan al Franței și un dușman al Rusiei și al monarhistului D-nul de Choiseul-Gouffier, zice D-nul Ionescu Gion în opera mai sus citată, îl făcuse să devină un înfocat partizan și admirator al Republicii franceze, care avusese curajul și mărinimia de a proclama drepturile tuturor popoarelor la o egală dreptate și libertate. Tot atunci locuia în Iași D-nul Ledulx, care mai târziu, adică pe la 1807, va deveni consul al Franței la București, și care era un republican atât de înfocat, încât ar fi fost în orice oară bucuros ca să-și sacrifice până la ultima picătură de sânge pe altarul patriei.</p>
<p>Pentru ca să-și îndeplinească noua sa sarcină, pentru ca să inspire mai mult idila republicană între boierii cei mândri și tembelii din București, și pentru a îmbărbăta și mai mult pe boenărași și negustori pe care apucase Stamate, pe care guvernul hamburgez îl gonise din Altona încă din martie 1794, îndemnat de gazeta din Hamburg care îl acuzase că a venit acolo ca agent al iacobinilor pentru a răsturna constituția germană și veni din Paris la București, și cum sosi se stabili aici, începu să îndemne guvernul francez ca să înființeze consulat statornic în Principatele Române.</p>
<p>Acestă propunere fu primită cu multă grabă de către guvernul francez, care numaidecât, chiar în anul 1794, îl învesti pe dânsul cu titlul de consul general, dar nu avu parte să fie recunoscut de către guvernul turcesc în această calitate, căci cu toate stăruințele succesive a doi ambasadori francezi din Constantinopol, a D-lui de Descorches și urmașului său Verninac, guvernul otoman, îndemnat de ambasadorul Rusiei și al Austriei, care nu vedeau nici deloc cu ochi buni întemeierea influenței franceze, și mai cu seamă a Franței republicane, în Principatele Române, se opuse de a-l recunoaște, pretextând că ar fi raia, adică creștin supus otoman.</p>
<p>Acest refuz, pe care nu putu să-l înlăture nici întervenirea cea mai stăruitoare a ambasadorilor francezi, nici întervenirea oficială a mai multor persoane influente dintre membrii divanului turcesc, pe care Stamate avu dibăcia de a-i face partizani ai săi, și nici amenințările Comitetului de salut public din Paris, sili pe francezi să recurgă la alte măsuri. Guvernul francez văzând că nu putea să înduplece pe Poarta ca să consimtă a recunoaște pe Stamate ca consul al Franței, pentru că Rusia și Austria prin ambasadorii săi amenințase cu un nou război, după trei ani după terminarea unui război nenorocos cu aceleași puteri, îndemnă pe Stamate să părăsească București, pentru că el nu mai vrea să primească a ocupa postul de agent secret, care prea prea se deochiase, și fu silit să-l înlocuiască în mod provizoriu cu cetățeanul Emile Gaudin, un tânăr de 25 ani, care veni în București cu secretarul său Montal, iar un tânăr de vre-o 22 de ani, pe la iulie 1795, și să întemeieze primul consulat francez în Principatele Române.</p>
<p>Acest consulat fu instalat în strada Carol, care mai înainte se numea strada Ișlicarilor, și care de la această dată începu a se numi strada Franceză, nume ce purtă neîntrerupt până mai acum zece ani, când primi numele ce Poartă azi.</p>
<p>Titularul acestui consulat primi la început 7500 lei și secretarul său 1200, sume care ar părea foarte modeste azi, dar care pe atunci erau îndestulătoare, pentru că banii erau foarte scumpi și obiectele de consumație foarte ieftine, și mai cu seamă pentru că Domnul Țării Românești din acele timpuri, Alexandru Moruzi, se arată a fi un zelos partizan al Franței, și, ca să dea dovedi celor în drept că așa era, îi acordă o mulțime de înlesniri, între care și o parte din taxa pusă pe miere.</p>
<p>Acest Gaudin care dobândise de la Poartă beratul, adică execuatorul de recunoaștere, care fusese primit în București în mod oficial și care intrase în relații oficiale cu guvernul român, nu figurează în lista oficială a consulilor francezi din București, primită de Ministerul afacerilor străine al României de la Ministru afacerilor străine al Franței, pentru că el fusese trimis numai în calitate de înlocuitor al lui Stamate, pe care guvernul francez îl considera ca pe consul definitiv, până ce va obține în favoarea lui beratul de recunoaștere, și pentru că, spune D-l Ionescu Gion, prin intrigile lui Stamate, numirea fie și în mod privizoriu, a lui Gaudin, a unui cidevant, a unui monarhist și ofițer dezertor, făcu la Paris mare scandal, încât înlocuirea sa fu hotărâtă.</p>
<p>Pe când Gaudin în București stropolea pentru instalarea consulatului și trata cu Alexandru Moruzi o învoire comercială care să înlesnescă dezvoltarea comerțului francez în Principatele Române, la Paris se subscria, în ziua de 8 februarie 1796, un decret care numea din nou pe Constantin Stamate în calitate de consul general al Republicii franceze în provinciile turcești situate dincolo de Dunăre și ca secretar al său și cancelar orânduia pe tânărul Louis Parant din Argrenson, tânăr instruit și foarte bine protejat de mai mulți deputați francezi.</p>
<p>În urma acestei numiri Gaudin fu rechemat la Constantinopol de către generalul Aubert du Bayet, care înlocuise de curând pe D-nul Verninac în calitate de ambasador al Franței la Constantinopol, și până la recunoașterea și sosirea lui Stamate, fu trimis la București în calitate de comisar provizoriu al consulatului francez din București, francezul Sainte Luce care mai ocupă acest post provizoriu în aceeași calitate și în 1806. Până la sosirea sa, consulatul rămase numai cu secretarul Montai, care deși prea tânăr, totuși știu să conducă cu tact și pricepere consulatul în niște momente foarte dificile, în care Domnul Alexandru Moruzi fu înlocuit cu bătrânul Alexandru Ipsilante.</p>
<p>Stamate între turci număra mulți amici și protectori, dar între fanarioți, între foștii săi compatrioți, către care nu avea nimic să-și impute de cât poate că se trăgea din aceeași origină cu ei, întâmpină numai dușmani și prigonitori. Aceștia, adică dregătorii cei mai însemnați dintre ei, care aveau mare trecere pe lângă înaltul Devlet, cum auziră că compatriotul lor iar a fost numit de francezi În calitate de consul general în București, se făcură foc, puse în mișcare tot creditul și toată trecerea lor pe lângă Poartă, luară în ajutorul lor și pe ambasadorii Rusiei și Austriei, și reușiră în cele din urmă a îndupleca pe Reis efendi, adică pe Ministru afacerilor străine al Turciei, să declare categoric ambasadorului francez, Generalul Aubert du Bayet, că odată cu capul Turcia nu va acorda executorul unui fost raia, care cu toate că a dobândit naționalizarea franceză, tot raia a rămas, căci legile turcești nu permite unui supus turc să înceteze vreodată de a fi supus turc.</p>
<p>Această îndărătnicie dârză sili pe ambasador să numească în calitate de însărcinat de afaceri al Franței pe lângă Principat, sub rezerva aprobării guvernului din Paris, pe generalul de brigadă Carra Saint-Cyr.</p>
<p>Acest general diplomat, aflând cum că Pasvantoglu (despre ale cărui fapte ne-am ocupat în scrierea întitulată: Epoca Derbedeilor publicată în calendarul pe 1891), s-a revoltat contra guvernului său, și că deja a reușit să pună mâna pe vilaietul Vidinului, deși se pretindea și trecea că ar fi fost un fin diplomatic, totuși nu fu îndestul de dibaci ca să poată citi prin dosul cărților și să ghicească că acea revoltă îndrăzneață, care fu urmată de niște lupte foarte costisitoare, nu putea fi izvorâtă numai din propria voință a fostului aian din Diiu, ci ascundea alte înrâuriri. Neghicind nimic, el începu să-l încurajeze și să-i dea mână de ajutor în mod aproape fățiș, fără să se gândească că o rebeliune atât de îndrăzneață nu a putut fi nici provocată, nici susținută cu propriile resurse ale unui biet aga care nu erau atât de mari, nici nu intră la bănuială cum că în astă afacere s-ar fi amestecată o mână străină, adică Rusia, și că rublele rușilor, care aveau nevoie de un nou pretext de a se amesteca iarăși în afacerile creștinilor din Orient au făcut toate aceste tulburări. Cu această ocazie generalul Carra Saint-Cyr imită întru toate pe compatrioții lor contemporani și antecesori, își întinse pătrunderea vederii numai până la vârful nasului, și de aici încolo nu zări alt decât stele verzi.</p>
<p>Dintr-acestă cauză turcii încetară de a se purta cu Franța republicană cu aceeași diferență și amiciție respectoasă ca cu Franța monarhistă, ci îi arătă multă rezervă, multă răceală și foarte puțină considerație. Mai toate cererile ambasadorilor de la Constantinopol întâmpinară un refuz, dacă nu net și categoric, căci diplomații turci erau mai puțin nepoliticoși ca cei ai primei republici franceze, dar oricum l-ai întoarce un refuz, și mai toate recomandările prietenești sau neprietenești, după întâmplare și temperament, ale ambasadorului Franței, întâmpinară o mulțime de obstacole, care dacă nu nimiciau, dar cel puțin stânjiniau pentru timp foarte îndelungat realizarea lor. Toate aceste răspunsuri, amânări, temporizări și dovezi ale unei amiciții cât se poate de încropită, produse între francezii republicani o răceală și o rezervă în relații atât de evidente, încât oricine, chiar cei ce nu aveau ochi de diplomați puteau vedea îndestul de lămurit cum că vechea și robusta amiciție dintre Franța și Turcia s-a dus, a sburat, a murit! Afacerea cu Consulatul Român din București și cu Constantin Stamate, puse vârf la toate.</p>
<p>Directoratul din Paris, pe care succesul armelor sans-culoților care repurtase până atunci victorii strălucite contra tuturor inamicilor republicii, văzând forma de guvern a patriei sale nesocotită până și de guvernul turcesc, ca orice guvern mândru și gelos de prerogativele și rangul ce trebuie să ocupe țara sa în concertul european, începu să ridice vocea sus, să îngroșe tonul, să amenințe și chiar să-și trimită armatele peste graniță în direcția Alpilor.</p>
<p>Turcia fu prenumărată între dușmanii republicii franceze și condamnată la o pedeapsă strașnică, însă nu imediată, din cauza îndepărtării sale de Franța. Mai înainte de a găsi momentul priincios pentru a declara pe față ostilitatea sa contra gurvernului sultanului. Directoratul dădu ordin diplomaților săi din Orient ca să creeze cât de multe dificultăți s-ar putea, guvernului turcesc și în oricât de multe puncte ale vechiului imperiu ar fi fost cu putință să scornească deodată.</p>
<p>Pentru ca să se supună acestui ordin, generalul de Saint Cyr îndată ce află de revolta lui Pasvantoglu s-a îngroșat și a dobândit teren, nu mai își bătu capul să cerceteze ca să afle cauzele care au provocat acea revoltă, nici mâna care a aprins acest foc înfricoșat, ci se grăbi de a descrie ce recomanda această revoltă superiorului său, generalul Aubert Dubayet, cu culori foarte vii, și ca pe cel mai bun prilej ce ar fi găsit pentru a pedepsi guvernul turcesc, și-i ceru voie d-a acorda aianului răsculat, negreșit pe sub mână sprijin, protecție, încurajare și la nevoie chiar orecare sume de bani într-un mod mai demonstrativ ca până acum. Această propunere fu bine primită atât de ambasadorul din Constantinopol, cât și de guvernul central din Paris, și numaidecât D-l de St. Cyr primi încuviințarea d-a lucra în sensul propunerilor sale. Zis și făcut.</p>
<p>Marele Telleyrand, diplomatul cel mai clarvăzător al Franței din epoca contemporană, care devenise pe la începutul anului 1797 ministrul afacerilor străine al republicii, și care luase în propriile sale mâini conducerea afacerilor din Orient, nu fu mai clarvăzător ca consulul provizoriu din București, nu zări mâna Rusiei care mișca toate ițele în toată revolta lui Pasvantoglu, nici prevăzu pericolele ce ar fi putut rezulta pentru Europa, și mai cu seamă pentru creștinii din Orient, la caz dacă ar fi reușit ca prin Pasvantoglu, un sălbatic, aproape un brigand, să răstoarne guvernul Sultanilor, ci se puse cu stăruință, cu prea multă stăruință, ca să sufle în foale spre a aprinde oricât de mare acest incendiu devastator.</p>
<p>El urmărea cu o deosebită băgare de seamă toate faptele lui Pasvantoglu, promitea acestui barbar cap de făcători de rele, dacă va urma în mod statornic calea ce a apucat, un viitor din cele mai strălucite, și spunea oricui voia să-l asculte, cum că Pasvant avea să devină Bonapartele Orientului. Cu timpul merse ceva mai departe, trimise la Vidin chiar o misiune extraordinară reprezentantă prin un agent secret, care avea sarcina să îndemne pe Pasvantoglu, care după ce își ajunsese la scop se cam lenevise, să prindă din nou curaj, să profite de poziția sa de valiu, să își dea mâna cu toți ceilalți valii revoltați, să aprindă un foc formidabil în Orient, și să meargă înainte spre Constantinopol ca să-și dea mâna cu ienicerii, cari de la suirea pe tron a Sultanului Selim erau într-o continuă revoltă, cu care să răstoarne domnia actualei dinastii a sultanului.</p>
<p>Într-același timp guvernul francez nu lăsă în neglijență afacerile din București, nici nu stătu cu mâinile în sân, nici renunță la măsura deja luată d-a avea un consulat stabil, definitiv și cu un titular recunoscut în Principatele Române. După ce ținu pe generalul Carra St. Cyr aproape un an în calitate de însărcinat de afaceri al republicii, pe la decembrie anul 1797 trimise pe D-l Flury, nu în calitate de consul general, cum pretinde D-l Ionescu-Gion, ci ca comisar general, învestit cu puteri discreționare ca să reguleze în mod definitiv afacerea consulatului din Principatele Dunărene.</p>
<p>Această numire făcu mare zgomot în lumea politică, pentru că era știut că comisarul general nu era un funcționar numit de guvernul central, ci un agent trimis în misiune de teribilul comitet de Salut Public, care în timpul primei revoluții franceze săvârși atâtea grozăvii și atâtea fapte mari. Anglia, Rusia, Austria, și mai cu seamă Turcia, înfricoșate de strălucitele victorii ale generalului republicii, de către Bonaparte în Italia, intrară în mare îngrijorare, pentru că știau ele că guvernul republicii franceze nu trimitea un comisar general decât acolo unde avea să se desfășoare o acțiune mare și energică. Chiar ambasadorul Franței din Constantinopol intră în mare griji, pentru că comisarul general corespundea direct cu guvernul central, fără să se mai servească de intermediul său, fără să recunoască autoritatea sa și fără să se țină sub dependența sa; dimpotrivă comisarul general ordona și toți demnitarii republicii oricât de sus ar fi fost puși, erau obligați să se supună fără de murmură. Acel funcționar extraordinar putea să adreseze guvernului său rapoarte defavorabile și chiar acuzatoare contra superiorilor săi, și raportele sale erau crezute, și trăsnetele comitetului de salut public cădeau peste capul celui căzut în disgrația comisarului general.</p>
<p>Acest funcționar, înzestrat cu puteri atât de mari, avu darul d-a dezmetici pe turci, de ai face să mai prindă inimoșie, d-a îndupleca pe demnitarii Sultanului să se poarte cu mai mult respect față de reprezentanții republicii franceze și să-i îndemne a trimite ordin Domnului din Țara Românească ca să-l primească bine și cu distincție, pe el trimisul extraordinar al Franței, până ce se va trimite beratul prin care să se recunoască calitatea sa de comisar general al Franței în Principatele Dunărene. Acest berat întârzie vreo câteva luni, căci prin el avea să se reguleze în mod definitiv chestiunea consulatului din București care nu se rezolvase încă, dar în cele din urmă sosi și înlătură pentru totdeauna candidatura neagreată a lui Constantin Stamate, care până aici fusese considerat de către guvernul francez ca consul general titular și definitiv, iar pe toți câți îl înlocuise în tot timpul cât durase provizoratul funcționării sale nerecunoscută, ca giranți provizorii. Domnul și boierii români, în urma ordinelor oficioase ce primise de la Constantinopol, se grăbiră a face o primire din cele mai strălucite acestui prim consul definitiv, recunoscut de Poartă, care intra pentru prima oară învestit cu asemenea calitate în capitala Principatului muntean. Bătrânul Ipsilante care domnea pe atunci, îi trimise întru întâmpinare pe marele spătar George Mavrocordat și pe marele postelnic Constantin Suțu, și-l instală în funcția sa cu o pompă îndestul de bătătore la ochi, care făcu mult sânge rău consulatul Lascarev, a cărui primire fu puțin strălucită.</p>
<p>După ce se instală, D-l Flury însoțit de cancelarul său Dubois de St. Maurice, care venea în București tocmai din Republica Domnigo din America, începu a visita pe toți boierii cei mari din București, și fără deosebire de rang și de vârstă, se grăbi a-i întoarce vizita, lucru ce nu se mai pomenise încă pana atunci. Asemeni veniră invitații la un prânz dat de Consulul francez, iar la o mică petrecere ce urmă Mdupă acel prânz, boierii veniră împreuna cu cucoanele lor, iarăși lucru ce nu se mai pomenise până atunci. Această nouă atenție din partea boierilor în favoarea reprezentantului francez făcu să crape de ciudă pe consulii Rusiei și Austriei, care nu izbutise să înduplece până atunci pe boierii români să-și aducă cucoanele la petrecerile lor, cu toate că atât Consulul Austriac cât și cancelarul său erau însurați.</p>
<p>Curând după aceea, adica la 24 februarie 1798 st. n., marele ban Grigorie Brâncoveanu organiză în onoarea consulului francez o mare vânătoare, la care luă parte tot ce avea mai însemnat Țara Românească. De aici începură invitațiile la petreceri, mese, baluri și alte desfătări, curgeau fără contenire, și oriunde se ducea, comisarul francez era primit în mod foarte simpatic, sărbătorit și pus în fruntea petrecerii ca s-o prezideze.</p>
<p>Această sărbătorire entuziasmată, acordată reprezentantului Franței în o epocă atât de critică și de îngrijorare, era mai mult ca semnificativă, era o demonstrație din cele mai elocvente în detrimentul vechilor amici de altă dată și în favoarea unei amiciții noi sperată și neașteptată, mai cu seamă de niște boieri care până aici se credeau niște partizani înfeudați sau ai Rusiei și ai Austriei.</p>
<p>Într-adevăr într-o parte din boieri, mai cu seamă între cei tineri, se operase o schimbare foarte caracteristică. Mulți dintre ei încetase de a-și mai aținti privirile spre steaua rusească ca spre singurul port de scăpare, căci de mult faptele pravoslavnicei puteri nu se mai potriveau cu vorbele; mai nimeni dintre boieri nu-și mai aruncau ochii cu oarecare speranță spre Austria, căci de la luarea Bucovinei își dăduse și ea pe fața simpatia ce simțea pentru români și soarta ce i-ar aștepta pe aceștia în caz de ar cădea în stăpânirea ei. Prea puțini, mai cu seamă demnitarii mari fanarioți, și candidații la domnie se mai țineau de coada Turciei și mai sperau de la ea, dacă nu o îndreptare generală, cel puțin un folos trecător, mai mulți dintre români: boieri, boierănași și popor, își întoarse ochii plini de speranță spre acea Franței care a uimit lumea prin faptele sale gigantice, ale cărei armate repurtau victorii peste victorii și se apropiau în mersul lor uriaș spre Orient. Ceva mai mult, baș boierul Constantin Ghica și alți boieri mari munteni și moldoveni, ca să-și dea la iveală marea simpatie ce simțeau pentru Franța, cerură voie ca să se strămute în Franța și să devină francezi, cerere ce nu li se acordă de Poartă de temere ca nu toți boierii români să se mute în Franța și să se facă cetățeni francezi, ca să scape de vexațiunile turcilor și de interesata protecție a muscalilor.</p>
<p>În fața acestor manifestații atât de spontane și a faptelor mari și surprinzătoare ale lui Bonaparte, turcii, cum am zis mai sus, fură siliți să capituleze, să dea la o parte răceala și prevenția cu care tratase până atunci, după îndemnul Angliei, Rusiei și Austriei pe reprezentantul Franței, să acorde acestei puteri aceeași amiciție și simpatie ca și mai înainte de republică și să îndeplinească cererile D-lui Aubert du Bayet cu grabă și bunavoiță cu care îndeplinea pe predecesorilor săi monarhiști. Grație acestei bine-voitoare dispoziții, supușii francezi din Turcia și Principate fură tratați cu o atenție și o ocrotire cu totul deosebită, și chiar protejații francezi Corfioții, Zanțioții și alți grreci din Insulele Ionice care se făcuse sudiți ai republicii, nu mai erau tratați ca în trecut, ci se bucurară de o mulțime de privilegii și imunități ca niște adevărați cetățeni francezi.</p>
<p>Amiciția Turciei către reprezentanții Franței crescu atât de mult, încât aceștia, în loc de a fi bătuți la tălpi ca altădată pentru că îndrăznise să ceară tainuri egale cu ale celorlalți reprezentanți străini sau taburel în divan deopotrivă de înalt cu acela al marelui vizir, acum erau sărbătoriți și onorați mai cu asupra cu cei mai înalți demnitari turci și li se satisfăceau chiar caprițiele când le plesneau prin minte să aibă capricii. Spre pildă Flury, cu toate că încă nu era recunoscut, având a se plânge de oarecare lipsă de atenție din partea marelui Armaș și a marelui Căminar din Valahia, avu satisfacția d-a vedea viind la conacul său pe acești demnitari, trimiși chiar de Hangerliu ca să-i ceară scuze.</p>
<p>Într-acest timp, adică în cursul lunii lui mai anul 1798, sosi din Constantinopol beratul de recunoaștere din partea Turciei, precum și scrisorile de acreditare din partea guvernului republicii franceze, însoțite de un ordin din partea lui Reis-efendi către Hangerliu de a face trimisului Franței o primire din cele mai strălucite. În ajunul zilei de 14 mai 1798, zi hotărâtă pentru primirea oficială, Flury ceru marelui Postelnic care, precum știm, făcea mai înainte funcția de ministru al afacerilor străine în Principatele Române, să-i comunice programul cortegiului ce-l va însoți până la palat. La astă cerere răspunse însuși Vodă că, neavând până atunci întocmit niciun program, căci predecesorii săi se prezentase la Palat ca să-și remită scrisorile de acreditare fără de paradă, îl învită pe dânsul ca să-și facă programul, ceea ce D-l Flury se grăbi a face la minut.</p>
<p>Iată programul acelei serbări, astfel cum este reprodus în Colecția Hurmuzache, supliment I, Vol. III.</p>
<p>În dimineața zilei de 14 mai, care se întâmplase a fi o zi senină și frumoasă, luminată de un soare de primăvară dintre cei mai strălucitori, drapelul tricolor al republicii fu ridicat pe marele catarg ce era înfipt în pământ în curtea consulatului din strada Ișlicarilor.</p>
<p>După aceea, de la 8 ore dimineața, începu să se adune în curtea consulatului, unii în trăsuri și cei mai mulți călări, toți supușii francezi stabiliți în București, care după invitația D-lui Flury aveau să-l însoțească în cortegiu până la palat.</p>
<p>Pe urmă, pe la ora 10, veni unul din oficerii domnești să vestescă pe consul că Domnitorul era gata ca să-l primească la palat, și în fine cortegiul porni imediat în ordinea următoare: În capul său mergea polcovnicul orașului urmat de 90 de cazaci; apoi pășea: căpitanul de dorobanți urmat de toți ofițerii săi și 90 de dorobanți în mare ținută; apoi veneau pe mărginea drumului: câte doi postelnici, unul după altul și la mijloc rachtivanul și al doilea pitar în rând, al doilea comis și al treilea postelnic tot în rând, ciaușul aprozilor și ciaușul lipcanilor tot în rând. Pe urmă veneau marele portar cu toți portăreii săi care găteau conacele turcilor trimiși de Poartă în Principat; după ei pășeau trei căpitani ai agiei de o parte și trei de alta, cinci ciohodari la drepta și cinci la stânga, și la mijloc, în cap, toți francezii călări, apoi trăsura domnească trasă de șase cai înaintași foarte luxos gătiți, în care se afla D-l Flury, care purta în mâini două săculețe de mătase galbenă, în care se afla, în unul beratul, și în altul scrisoarea de acreditare, iar lângă el cancelarul său Dubois St. Măurice, amândoi stând în fund, iar dinainte ofițerul curții. După consul venea trăsura consulului goală, după ea altă trăsură domnească asemenea goală și după ea șase trăsuri ale francezilor mai bogați.</p>
<p>La palat, jos la scară D-nu Flury fu întâmpinat de al doilea postelnic, de copii de casă, de bostangii și de edecul curții domnești; pe scară erau înșiruiți pe de lături, câte doi pe fie-ce treptă, postelniceii în marea lor ținută și cu buzduganele în mâini, iar în capul scării fu primit de marele postelnic care era îmbrăcat cu costumul ce îmbrăca la ceremoniile cele mari, iar în mâini purta marele său baston de argint cu măciulia cât pumnul. Acesta cum îl văzu sus, îl luă de o subțioară, pe când al doilea postelnic îl luă de cea altă, și cu astă ceremonie îl conduse în sala cea mare a spătăriei, unde Domnitorul îl aștepta pe tronul său, fiind înconjurat de toți boierii săi, de mitropolitul Dositeiu Filitis și de tot clerul cel înalt.</p>
<p>Îndată ce se văzu în fața tronului, D-nul Flury dădu în mâna Domnului scrisorile de acreditare și beratul, pe care, după ce le sărută, le dădu în mâna marelui postelnic Constantin Șuțu, carele dădu în mâna marelui dragoman și acesta le citi cu viu grai în auzul tuturor. După această lectură, consulul ținu în limba franceză un discurs de ocazia, la care răspunse în aceeași limbă Hangerliu, prin câteva cuvinte de bună venire. Pe urmă se servi dulcețuri, cafele și șerbeturi, și în, fine serbarea se termină și consulul francez fu condus la conacul său cu același ceremonial, în mijlocul unei aglomerații de lume nemaipomenită pe acele timpuri.</p>
</div> 
<div type="chapter" n="7">
<head>VII. Mișcarea grecilor în timpul revoluției franceze.</head>
<p>În urma acestei primiri nemaipomenit de strălucită, românii care contribuise foarte mult s-o facă atât de strălucită, începură a-și face o mulțime de iluzii una mai îmbucurătoare ca alta, toate bazate pe sprijinul Franței, care din zi în zi devenea mai puternică; asemenea și patrioții greci și toate popotele care gemeau sub jugul turcesc. Dar pe când speranțele celor apăsați creșteau pe cât se mărea și se întărea Franța, pe atâta diplomația franceză, care până aici se arătase către dânsele atât de bine-voitore, începuse să devină din zi în zi fața cu ele mai greoaie, mai îndiferentă și mai pretențioasă. Cu cât puterea Franței creștea, cu atât diplomația sa neglija chestiunile de detaliu, chestiunile de localitate, chestiunile cu orizonturi mici pentru moment dar cu mare viitor, pentru combinațiile cele mari, alcătuirile gigantice, concepțiile care aveau de scop să răstoarne cu dosul în sus toată fața lucrurilor în ființă spre a crea situații cu totul noi.</p>
<p>Pentru a aduce la îndeplinire aceste combinații uriașe, D-l Flury, îndată, ce se instală și instală și pe D-l Parant la Iași în calitate de vice-consul, în loc de a se ocupa cu consolidarea simpatiilor românilor cu Franța, care din zi în zi deveneau mai pronunțate, el începu a se ocupa într-un fel aproape exclusiv numai cu revolta lui Pasvantoglu și cu procurarea de mijloace ca acea revoltă să se întindă cât se va putea de mult.</p>
<p>Într-același timp, D-l Flury, conformându-se ordinului ce primise de la Paris, începu a-și da toate silințele de a menține în permanență agitația grecilor din Principatele Române și a-i încuraja prin toate mijloacele ca să le împingă și mai departe înflăcărarea patrioților. Grație acestor încurajări, grecii deveneau din zi în zi mai demonstrativi, mai îndrăzneți și mai înflăcărați de speranța că pentru ei eroul Franței, Bonaparte, va fi modernul Abuchir mesia lor salvatoare.</p>
<p>Într-acest timp, adică între preliminariile de pace de la Leoben și tratatul de la Câmpformio, zice D-l Ionescu Gion în opera ce a citat mai sus Rigas care se afla la Viena și se ocupa cu tipărirea marei hărți a Greciei, l-a chemat de Bonaparte la Veneția pentu a-i da lămuriri în afacerile Orientului și ține cu el o convorbire care ținu mai multe ore, dar al cărei conținut nu lăsă nicio urmă, urmă-i căci de nimeni n-a fost scris. Curând după acesta convorbire, adică în primăvara anului 1798, mai înainte de a se instala bine pe tronul Valahiei Constantin Hangerliu, urmașul lui Alexandru Ipsilante, Țara Românească fu inundată de un manifest, scris în limba greacă modernă, tipărit la Viena în tipografia George Vendotti și trimis pe ascuns la București.</p>
<p>Acel manifest îndemna într-un chip înflcărat pe toți grecii să se scoale, să înceteze războiul cel sfânt al mântuirei, să rupă lanțurile robiei, să biruiască sau să moară și să se jertfescă toți până la unul pentru sfânta cauză a libertății.</p>
<p>Impresia ce produse acest act în Țările Române, precum și în toate provinciile subjugate de către turci, fu atât de puternic încât avu darul să dezmorțească chiar pe turci și să îndemne pe guvernul din Constantinopol să lucreze cu oarecare energie.</p>
<p>Toți valii, toate pașialele, toți aianii din Turcia din Europa, și mai cu seamă cei din provinciile locuite în număr mare de greci primiră ordine severe de a pune mâna pe toate exemplarele de proclamații ce va găsi, precum și să pedepsească cu severitate pe oricine va prinde împărțind exemplare din acele proclamații. Aceleași ordine primiră și Domnii din Valahia și din Moldova. Nu știu ce făcură pașialele din Turcia, mi se pare că din cauza proverbialei lor lene, mai nimica; Hangerliu însă arestă numaidecât patru greci. Acest act neașteptat din partea unui grec, produse o spaimă și o tulburare cu anevoie de descris, mai cu seamă în acele momente în care veștile cele mai îmbucurătoare curgeau de la Viena și îmbărbătau pe patrioții greci.</p>
<p>Tocmai atunci când aflase că generalul Bernadotte, amicul lui Bonaparte, acela care se făcuse stăpân pe cetățile Gradisca, Triestul, Laibach și Idria, și care mai apoi avea să devină rege al Suediei și Norvegiei sub nume de Carol al XIV, după ce contribuise foarte mult ca să silească pe austrieci ca să subscrie tratatul de pace de la Campoformio, fusese numit ambasador al Franței la Viena; tocmai când se împrăștia știrea că acest general ambasador, ajungând în capitala cezarilor romano-catoilci, se grăbise a arbora pe învelișiul palatului său tricolor republican, ceea ce scandalizase foarte mult pe Cesaro-Craesci, începuse a-și impune voința sa aproape în formă de ordine guvernului austriac, izbutise aproape cu sila a elibera din închisoarea Vienei pe un fost comisar secret al lui Mihai Șuțu și reușise să bage în groaza morții pe vestitul Thugut, primul ministru al împăratului Leopold, tocmai atunci zic, când francezii își impuneau voința lor pretutindeni și tuturor, se lăți știrea că turcii s-au deșteptat și au început să îndrăznească a lua măsuri de rigoare contra protejaților Franței.</p>
<p>Această veste schimbă bucuria în întristare și curajul în descurajare! Vai! această bucurie, din nenerocire pentru greci, nu avu lungă durată! Pe când ei sperau să vadă pe fugosul general, pe neînvinsul Bonaparte, că trece Carpații ca o vijelie, însoțit de grenadirii republici care nu știau de niciun obstacol, deodată aflară că austriecii au arestat la Triest pe Rigas, pe marele lor Rigas, pe apostolul lor cel mai zelos, încarnarea tuturor speranțelor lor, împreună cu mai mulți alți greci, și că l-au dat pe mâna pașii de la Belgrad care l-au aruncat în închisoare, spuneau unii, sau l-au aruncat în mare, spuneau alții.</p>
<p>Auzind această veste trăsnitoare, care le nimicea toate speranțele lor, auzind că până și turcii se deșteptau din amorțire ca să-i prigonească, bieții greci din principate, ațâțați de Societatea Amicilor fondată de Rigas, care avea reședința și centru de activitate la București, se hotărâ să aducă cu un moment mai curând la îndeplinire idealul lui Rigas, adică răscularea grecilor, războiul pe viață și pe moarte, și hotărâră ca după, ce se vor aduna la un loc mulți, mulți de tot, atât de mulți încât să spulbere prin suflarea lor pe turci și împărăția lor, cei ce credeau că Rigas era încă închis, se hotărâră să se ducă la Belgrad, să risipească ca o movilă de nisip puternica sa cetățuie, să elibereze pe Rigas, și, cu el în frunte să plece spre a elibera Bizanțul și a împlânta crucea pe turlele Sf. Sofia.</p>
<p>Din nenorocire pentru ei, pe când se zbuciumau cu cea mai nechibzuită imprudență ca să aducă la îndeplinire începutul acestei omerice încercări, o veste neașteptată le îngheță sângele în vine și le risipi pentru multă vreme toate înflăcăratele lor speranțe. Pașa de la Diiu auzind că grecii aveau de gând să facă lucruri mari ca să scape pe Rigas, se grăbise a-l sugruma, după o luptă disperată și demnă de eroul elen, care murind strigă: am semănat rodnica sămânță: va veni timpul când ea va încolți și patria mea va culege cel mai dulce rod. Vestea acesta, trista veste a morții eroului lor, care deși tânăr, abia de 32 ani, făcuse atâtea fapte mari care pregătiră viitorea luptă de eliberare, aruncă pe greci într-o desăvârșită uimire, într-o uluială cu anevoie de descris, într-o completă amorțire, într-o stare de prostrație care-i lipsi cu desăvârșire de cea din urmă energic, de cea din urmă rază de viață!</p>
<p>Această descurajare și amorțire în care căzuse grecii, fu mărită și prin vestea ce sosi pe la începutul lui septembrie anul 1798, cum că Bonaparte, nemaiputând suferi nenumăratele dovezi de ostilitate ce de un cârd de vreme îi arătau turcii, în urma ațâțărilor rușilor și englezilor, a intrat în Egipt cu o oaste foarte mare și o flotă de mai multe sute de vase. În primele momente turcii rămase uimiți de o îndrăzneala atât de mare și de neașteptată, dar nu se grăbiră a recurge la măsuri extreme; dar după ce aflară că francezii triumfători înaintau cu pas grăbit spre Siria, atunci fără să declare război cu turcii, relațiile atât de amicale dintre turci și francezi s-au rupt fără de veste, Aubert du Bayet, ambasadorul Franței la Constantinopol, a plecat de la postul său pe sub ascuns și fără de veste, în Istanbul se aprinse între musulmani cu o furie nebună o ură de moarte contra francezilor, care cu anevoie se putea stăpâni de oștirea Padișahului, și că s-a trimis la București și Iași ordine d-a se aresta și închide D-nii Flury și Parant, ceea ce se aduse la îndeplinire, cum vom spune mai la vale, tocmai în momentul în care D-l Flury se pregătea să se ducă la băile de la Elopatac, din Transilvania, ca să se caute de frigurile ce-l muncea mai de când venise în Țara Românească. Aceste noi întâmplări aruncă peste bieții greci nu un duș ci un potop de apă rece.</p>
<p>În primele momente după aducerea la îndeplinire a acestor evenimente atât de neașteptate, și mai cu seamă după ce D-l Flury fu arestat de către un bostangi și patru arnauți domnești, membrii societății amicilor vru să galvanizeze amorțirea în care căzuse mulțimea prin o înflăcărare artificială; ei se apucară să împrăștie pretutindeni știrea că Bonaparte a intrat în Egipt ca să apuce pe turci pe la spate, să le taie puterea lor cea mare care era concentrată mai mult în Asia, să treacă după aceea în Europa, să elibereze Elada, și dacă grecii vor fi într-adevăr eroii cântați de Rigas și se vor ridica ca un singur om și vor porni din Țara Românească spre Balcani, să pună pe turci între două focuri, să-i strivească între două ziduri de eroi, să stârpească cu desăvârșire pe păgâni și să scape creștinătatea pentru totdeauna de jugul turcesc.</p>
<p>Pentru ca să înflăcăreze și mai mult pe grecii cei proști, conducătorii lor începură să le spună că eroul francez ar fi fost grec de origine, că moșii săi ar fi fost mainoți din familia Calomeros (traducerea în greacă a cuvântului Bonaparte), care era foarte mult răspândită în Morea, că acea familie ar fi emigrat din Maina pe la începutul secolului al XVII ca să scape de prigonirile turcilor, s-ar fi refugiat mai întâi în republica Genovei și apoi, prin îngrijirea Genovezilor, care pe atunci stăpâneau Corsica și vreau să o populeze, s-ar fi stabilit în orășelul Paumia din apropiere de Ajacio capitala Corsicei.</p>
<p>Ei mai spuse cui vrură să-i creadă cum că grecii din insulele Ciclade și Sporade s-au revoltat, au pus mâinile pe arme, au năvălit în Morea, au pus mâna pe toate cetățile acelei peninsule, s-au făcut stăpâni pe dânsa, gonind de acolo pe toți turcii, și că toți grecii așteptau cu nerăbdare să le vină o diviziune din flota franceză, care în curând va sosi acolo din Alexandria, și cu ajutorul ei se vor îndruma spre Atica și de acolo spre Constantinopol, unde vor fi sprijiniți de altă diviziune a flotei franceze, care deja a intrat în Dardanele.</p>
<p>Aceste scornituri fură frumoase, prea frumoase, dar nu mai avură darul să miște mulțimea și s-o urnească de la vorbe la fapte. În cafenele și alte prăvălii de consumație se plimbară din gură în gură mult și bine aceste știri; cu paharul în mânase înflăcărară multe spirite, și se făcură puzderii Turciei, din gură, de mai multe ori, dar când fu la ieșirea pe teren, la aducerea la îndeplinire a mărețelor proiecte, combinate cu multă măiestrie, atunci tipotis! cum zice grecul, nimeni nu se mișcă din loc. Astfel se petrecu tot războiul anului 1798 și tot anul 1799; se vede că fructele nu erau încă coapte!</p>
<p>Nu se copsese încă pentru că pe lângă evenimentele politice, alte evenimente accidentale sili pe greci să stea cu mâinile în sân și să aștepte deznodămintele expediției din Egipt. Aceste evenimente fură: iarna dintre 1798 și 1799, vestita iarnă a lui Hangerliu, o iarnă de crăpau lemnele și pietrele, care uscă și slei tot germenii de vegetație din pământ și pricinui o foamete și o sărăcie din cele mai simțitoare; după aceea fu roadele văcăritului, birul cel nou impus de Hangerliu, care stârpi mai de tot vitele din țară, pe urmă fu revolta lui Pasvantoglu, urmată de o mulțime de incursiuni, mai cu seamă în Oltenia, care sărăci cu desăvârșire întreaga Țară Românească în care puneau grecii tot temeiul speranțelor lor și care era nevoită să suporte atât temutele consecințe ale acestor năvăliri cât și întreținerea marii armatei împărătești, adunată în jurul Vidinului, care nu număra mai puțin șaptesprezece pașale; și în cele din urmă fu tragica moarte a lui Hangerliu, care fu sugrumat de un peșchirgiu împărătesc în ziua de 18 februarie 1799 în palatul său din București, mai fără de nicio vină, abia după un an și trei luni de domnie. Aceste întâmplări repetate una după alta, astâmpărată pe greci și-i făcură să stea pe loc pană va întâmpina niște momente mai favorabile. Pe locul lui Hangerliu se sui pe tronul Țării Românești Alexandru Moruzi, pentru a doua oară, care după cum am spus pe larg în Epoca Derbedeilor, a adus asupra capului bietei țări ce avu parte să fie stăpânită de cele mai mari nenorociri.</p>
</div> 
<div type="chapter" n="8">
<head>VIII. Politica lui Napoleon I în Orient</head>
<p>Politica lui Napoleon cel mare, față de Principatele Române, nu se deosebi nici deloc de politica republicanilor în tot timpul cât fu simplu general și cât făcu parte din triumviratul directoratului și ocupă înalta funcție de prim-consul, dar de îndată ce fu numit consul pe viață și mai apoi se încoronă ca împărat și intră în numărul monarhilor, încetul cu încetul începu să se debaraseze de alurile republicanismului din trecut, să dezică ce a zis altădată, să facă cu totul altceva de ceea ce a făcut în trecut, să nu mai fie mojic ca altădată, ci să ia toate alurile omului de guvernământ.</p>
<p>Politica sa față de Principalele Române trecu prin aceleași schimbări, modificări, transformări și transfigurări. De unde pe când era simplu general umplea urechile tuturor care vreau să-l audă, de umflate cuvinte de libertate, fraternitate, egalitate, dezrobirea popoarelor ce gem în ghiarele sclaviei, emanciparea românilor de sub jugul turcesc, propagarea ideilor generoase arborate de marea revoluție, și alte cuvinte pline de mari promisiuni, care umpleau sufletele suferinzilor ce-l auzeau de cele mai îmbucurătoare speranțe, de îndată ce ajunse prim-consul și mai apoi împărat, începu s-o scalde, s-o mai moie, să se dezdică, și să recurgă la scuzele rațiunii de Stat, la echilibrul european, la integritatea Imperiului Otoman și la alte argumente de asemenea soi, pentru ca să-și ia vorba înapoi. Amarnic însă plăti această inconsecvență, pentru că-l sili să comită o greșeală mare, cea mai mare greșeală din câte a săvârșit acest copil răsfățat al aventurii și îndrăznelii: expediția cea nechibzuită din Rusia, care atrase dupe sine dezastrul de la Beresina, bătălia de la Lipsea, invadarea Franței, exilul de la insula Elba, Waterloo, și în fine Sânta Elena. Ce început! ce sfârșit! ce soare strălucitor la răsărit! ce nori întunecoși la apus! ce carieră plină de glorie și nemărginite speranțe la debut, și ce sfârșit trist, sumbru, dureros și plin de ingratitudine și de uitare la fine! O scurtă revistă retrospectivă nu e de prisos spre a urmări șirul împrejurărilor și a face rreflecțiile cuvenite asupra căușelor și efectelor care au provocat acele împrejurări.</p>
<p>Când plecă în Egipt Napoleon era numai Bonaparte și făcea parte de la încheierea tratatului de la Campoformio, (17 octombrie 1797), din membrii directoratului. Atunci era încă mic, deși deja purta titlu de Salvator și deja începuse să ia alurile unui stăpânitor, dar era încă departe de ținta aspirațiilor sale, prin urmare gura sa fu pe atunci plină de o mulțime de promisiuni, una mai strălucitoare ca alta. El plecând pe sub ascuns de la Tulon împreună cu o flotă de peste patru sute de vase, trimise reprezentenților Franței din tot universul o circulară prin care le făcea cunoscut că începea o expediție pe luciul mărilor, (nu desemna încă destinația spre care avea de gând să se îndrepte), nu pentru a face niscaiva cuceriri, nu pentru a lărgi frontierele Franței, nici pentru a făuri lanțuri altor națiuni, ci pentru a deschide noi debușeuri și noi drumuri de comunicație civilizației și comerțului european. El adăugase în acea circulară că pleca pentru a dezrobi pe cei robiți, pentru a elibera pe cei subjugați, pentru a îndreptăți pe cei nedreptățiți, aproape același limbaj ca acela ce ținu Petru-cel-Mare când trecu Nistru spre a intra în Principatele Române.</p>
<p>Acest limbaj plin de cele mai îmbucurătoare promisiuni, produse între popoarele creștine din Orient un entuziasm nepovestit, mai cu seamă după ce se lăți vestea că Bonaparte a luat deja Malta, s-a făcut stăpân peste Alexandria, a ținut memorabilul discurs din vârful unei piramide și se apropia ca un concherant de Cairo, pretutindeni biruitor, pretutindeni triumfător, pretutindeni stăpân absolut al situației. În fața atâtor prognosticuri îmbucurătoare, românii începură să hrănească cele mai îmbucurătoare speranțe, iar grecii fură cuprinși de delir.</p>
<p>Cu tot acest delir, totuși, francezii, și mai cu seamă consulul din București, Flury și viceconsulul din Iași, Parant, după cum reiese din raporturile lor adresate Ministrului relațiilor exterioare din Paris, nu se arătară nici deloc mulțumiți de greci, și mai ales de conducătorii lor, ci-i desemnară prin diferite raporturi ca emisari moscoviți și ca agenți secreți ai Curții din St. Petersburg, și-i denunțară Porții ca pe niște trădători, care, deși ocupau cele mai înalte posturi pe lângă divanul turcesc, totuși nu încetau de a comunica tot ce știau Rusiei, care-i plătea cu sume groase.</p>
<p>La aceste grațiozități din partea diplomației franceze, rușii se grăbiră a se achita cu aceeași monedă și cu dobândă pe d-asupra. Ei se grăbiră a zugrăvi pe francezi la Constantinopol cu culorile cele mai întunecoase, a-i înfățișa Sultanului și marelui Vizir ca pe dușmanii cei mai primejdioși ai Imperiului Otoman, a-i denunța, ei agitatorii cei mai activi din peninsula balcanică, ca pe agitatorii cei mai înverșunați, care aveau de gând să răscoale popoarele creștine contra stăpânilor lor, și împreună cu englezii se puse să prezinte expediția întreprinsă de Bonaparte în Egipt, ca o expediție care avea de țintă știrbirea integrității Imperiului Otoman, și ca un apropiat război îndreptat contra Turciei pentru ca să-i ia din stăpânire Grecia și Principatele Române. Rușii merse cu îndrăzneala și mai departe; ei spuse membrilor divanului turcesc, cum că răscoala lui Pasvantoglu a fost urzită din ordinul guvernului francez, de către generalul Carra St. Cyr, pe când reprezenta Franța în București în calitate de însărcinat de afaceri, și că ea era susținută numai prin încurajările și banii Franței, pe când toată lumea dintr-acea epocă știa cum că acel ce a încurajat pe aianul din Vidin ca să se revolte contra suveranului său, a fost numai D-l Ioan Severin, consulul rus din acea epocă, urmașul vestitului Lascarev, și că numai prin bani rusești se întreținea și se echipa atâta leotă de oștire câtă asculta de ordinile lu! Pasvant.</p> 
<p>Turcii crezură cu multă înlesnire pe ruși, pentru că, precum știm, era la mijloc o urmă de adevăr, și emisarii moscoviți putură să încredințeze prin dovezi pe regialii devletului, că într-adevăr Pasvant era în corespondență secretă cu consulul Franței din București, și guvernul Franței întreținea la Vidin un agent secret care se afla în cele mai prietenești relații cu rebelul de la Diiu. Această convingere, întemeiată pe acte, zdruncină și sfărâmă încetul cu încetul vechea și trainica amiciție dintre turci și francezi, care dura de mai multe secole, și sili pe turci să se uite la reprezentanții Franței cu temere și bănuială și să-l supună la un spionaj din cele mai minuțiose.</p>
<p>D-l Flury, prin care se schimbă toată corespondența dintre Vidin și Paris, cu toate că număra între greci o mulțime de amici și servitori devotați, și cu toate că acești greci erau în legături de rudenie și amiciție cu dragomanii și demnitarii cei mai mari ai Porții, care știau toate secretele ei, și cu toate că acei grecii se lăudau a fi patrioți, tot nu află nimic, patrioții pentru care francezii își vărsau sângele nu îi spuse nimic, consulul fracez nu fu de nimeni deșteptat, înștiințat, greșeala putu să se facă fără să o oprească nimeni d-a continua.</p>
<p>Se vede că D-l Flury nu știa cum că între greci se găseau mulți, foarte mulți, care ziua de față de el, strigau cât îi luau gura Ziua elefteria, iar noatea se duceau pe sub ascuns pe portița din dos la consulul rus și pentru bani sunătoși destăinuiau tot secretul ce știau, și comunicau tot depozitul ce primeau, căci altminteri nu ar fi avut încredere în loialitatea grecilor și nu le-ar mai fi încredințat corespondența sa cu Pasvant ca s-o trimită prin mijloacele de care dispuneau ei la Vidin, nici nu mai primea să le parvie tot prin ei corespondența trimisă lui de la Vidin.</p>
<p>El biet, nu știa că acești amici necredincioși, deși își întemeiau toate speranțele patriotice numai în ajutorul Franței, totuși nu se sfiise de a compromite și periclita interesele cele mai vitale ale Franței, nu se oprise d-a ascunde adevărul consulului francez, pentru că acela nu le da nimic, pe când rusul le da cu mâna plină, și mersese cu îndrăsneală până a ajuta prin elefetirilelor pe ambasadorul rus din Constantinopol pe lângă membrii marelui devlet ca să discrediteze pe francezi. O parte din asemenea greci trădători îndrăznise a abuza de credulitatea lui și-l făcură să creadă că de bună seamă, prin expediția lui Pasvantoglu, francezii vor sili pe turci să se arunce cu brațele întinse în brațele Franței, și să remână pentru totdeauna amicii ei cei mai devotați și mai credincioși. Această părere greșită fu susținută și împărtășită de el și către guvernul central.</p>
<p>Din nenorocire lucrurile nu ieșiră astfel. Turcii văzând că gluma cu Pasvantoglu se îngroșa prea din cale afară, și că cei unsprezece pașale ce a trimis spre Vidin ca să-l supună împreună cu Leu-pașa, au mâncat bătaie strașnică și n-au supus pe nimeni, în loc d-a chema pe francezi amicii lor cei vechi întru ajutor, chemară pe dușmanii lor cei mai înverșunați, pe ruși, după îndemnul Angliei, și pe dânșiî îi rugară ca să le trimită un corp de armată, cu care să supună pe aianul rebel.</p>
<p>Rușii care tocmai atâta așteptau, primiră cu mare grabă oferirea cerută, dar drept plată nu cerură nici mai mult nici mai puțin decât săracele Principate: Valahia și Moldova, care să rămână întotdeauna în veșnica lor stăpânire. Atunci se deschise ochii D-lui Flury, atunci pricepu el că a comis o mare greșită îndemnând pe Pasvant la revoltă, și ca s-o dreagă, alergă la toți boierii pământeni, le descoperi pericolul ce-i amenința, le enumeră nenorocitele rezultate ce ar proveni pentru ei și nenorocita lor patrie, dacă acel proiect ar deveni un fapt împlinit, și nu se lăsă până ce nu produse în țară un curent nemaipomenit de mare contra acestei odioase încercări de spoliație.</p>
<p>Imediat, adică în câteva zile, cu toată opunerea domnilor ambelor țări, care erau devotați politicii rusești, se alcătui o petiție monstră, care se acoperi cu zecimi de mii de iscălituri culese din toate clasele societății, și numaidecât se trimise la Constantinopol o deputație compusă din boierii cei mai fruntași ai ambelor țări, care numaidecât cerură și obținură audiență de la Sultanul și susținură cu cea mai mare căldură cauza patriei în pericol.</p>
<p>Auzind sultanul, marele vizir și regialii devletului aceea ce le spuse boierii români, limpede și răspicat, se spăimântară foarte și intrară în cea mai mare zăpăceală și confuzie. Din explicațiile ce le dădu boierii româini, turcii înțelese că rușii au vrut să le întindă o cursă vicleană care să le pricinuiască mari primejdii. Luându-le țările române, rușii, împreună cu două principate vasale, cari le plătea bun tribut și multe alte havaeturi, i-ar fi lipsit de grânarul cel abundent care-i hrănea cu tot ce le trebuia pentru întreținerea lor mai pe nimic, le ar fi luat din mâini toate porturile și schelele după malul stâng al Dunării, care erau cele mai principale și mai priincioase pentru negoț, și i-ar fi lipsit și de gurele Dunării, care în mâinile Rusiei ar fi fost pentru turci o amenințare veșnică.</p>
<p>Ca să scape de vicleșugul muscălesc, turcii năzuiră la ajutorul ambasadorului rusesc din Constantinopol și oferiră în schimb oricât de multe ostroave și cetăți în Circasia, și-i promise lui personal o mulțime de daruri bogate, dar văzând că cu binele n-o scoate la cale și că muscalul făcea gură mare, numaidecât turcii schimbară vorba și recurse iarăși la nesfârșitul arsenal al amânărilor, temporizărilor, tratativelor fără de sfârșit, și la tot soiul de marafeturi și tertipuri diplomatice, moștenite și învățate de la bizantini. Într-același timp își dădu toate silințele și puse o mulțime de mijlocitori ca să se împace cu Pasvantoglu, ca dispărând motivul care provocase cererea intervenirii rusești, să dispară și necesitatea acestei interveniri.</p>
<p>Scăpară francezii bine rău de această toroapă, dar nu se învățară minte; ei și mai cu seamă idolul lor cel nou, Bonaparte, nu se mulțumiră numai cu greșela ce făcură pe malurile Dunării prin încurajarea lui Pasvantoglu, agentul Rusiei, d-a o duce înainte cu rebeliunea contra stăpânului său; ci mai în același timp se hotărâră să facă o greșeală îndoit mai mare și cu rezultate mult mai păgubitoare adevăratelor lor foloase.</p>
<p>Francezii, cei mai buni prieteni ai turcilor, francezii, care trăsese cele mai bogate foloase din această amiciție, încă din timpul lui Ludovic al XIV-lea și al lui Colbert, prin comerțul cel însemnat ce făceau în Orient, francezii, care fusese mai favorizați ca toate națiunile în concesiunile ce obțineau de la Poartă, prin tratatele și convențiile ce încheiau, francezii, fără niciun motiv de supărare, fără de nici o provocare, și chiar din senin, se apucară să tulbure aceste relații prietenești, pentru niște certuri între ambasadori, și nesiliți de nimeni, să scornească zâzanie între două popoare care până atunci trăise în cea mai deplină înțelegere. Toate acestea le făcură numai ca să complacă lui Bonaparte.</p>
<p>Am mai spus în capitolul trecut că în anul 1798 generalul Bonaparte se hotărî și înduplecă și pe membrii guvernului francez ca să cucerească Egiptul. Scopul său era de a înlocui, prin luarea în stăpânire a acestei țări importante: Canada, India și mai multe alte colonii din America și Asia, care căzuse în stăpânirea englezilor, și totodată de a da o lovitură de moarte acestor veșnici inamici ai francezilor, creând pe coatele Africii un mare imperiu maritim francez care să cuprindă Algerul, Tunisia, Tripol și Egiptul, împreună cu Malta, Creta, Cirpus, insulele Ionice și alte insule mari din Mediteraneană, prin care să domine întreaga Mediteraneană, și în același timp să deschidă prin Siria, Persia și Afganistan, un drum direct pe uscat până la India, și să amenințe întinsele posesiuni ce dobândise englezii pe acea parte a Asiei.</p>
<p>Ca să împace pe turci și să le imprăștie temerea ce le-ar fi inspirat această expediție, care se făcea în cuprinsurile unei provincii vasale Imperiului Otoman, ministru relațiilor exterioare al Franței, de îndată ce Bonaparte intră în Egipt, se grăbi să scrie reprezentanților săi din Constantinopol, București și Iași, o notă prin care da instrucțiuni să pună în vederea guvernelor pe lângă care erau acreditați, cum că vederile directorilor față de Turcia erau dintre cele mai pacifice, că expediția din Egipt nu trebuia să fie privită decât ca o măsură de rigoare luată de Franța față de beii acelei provincii, pe care vrea să-i pedepsească pentru nenumăratele vexațiuni ce au îndurat din partea lor mai mulți supuși francezi stabiliți în Egipt, și că pentru a da dovezi de amiciția de care era animat guvenul francez față de Poarta, directoratul s-a grăbit a trimite, în calitate de ambasador al Fraței la Paris, în locul d-lui Aubert du Bayet care și-a părăsit postul fără știrea și autorizarea guvernului său un om de importanța d-lui Descorches care mai reprezentase o dată Franța pe lângă curtea Otomană. (De asta nu a apucat să sosească la Constantinopol și să intre în stăpânirea postului ce i s-a încredințat). Totdodat ministrul francez invita pe cel turc de a trimite în Egipt un corp de armată, care în cooperare cu trupele franceze, puse sub comanda generalului Bonaparte, să învingă pe Mameluci, să restabilească liniștea în Egipt, și pe urmă turcii să reintre în drepturile lor de putere suzerană, iar francezii să reintre în hotarele lor după ce vor dobândi garanții sigure că supușii francezi din Egipt nu vor mai fi tulburați și neliniștiți în exercițiul comerțului lor, iar posesiunile franceze din Africa nu vor mai fi infestate de Mameluci și Cabili.</p>
<p>Această notă fu trimisă numai de formă și ca un act de pură politeță, pentru că francezii, și mai cu seamă Bonaparte și Talleyrand nu erau oameni care să creadă pe turci până într-atât de proști și de naivi ca să creadă că francezii, odată stăpâni pe Egipt, se vor îndupleca să mai părăsească Egiptul. Ei dimpotrivă se așteptau ca Poarta, nelăsându-se a fi amăgită prin asemenea cuvinte, va privi expediția franceză ca un act de dușmănie neîndoielnică față de dânsa, se va pregăti numaidecât de luptă și va declara război Franței. Ce-i păsa însă lui Bonaparte și Talleyrand de un pas atât de extrem ce ar face Turcia în acel timp când puterea armatelor sale încetase de mult de a mai fi de temut? amiciția dintre Franța și Turcia era bazată pe interese comerciale; dacă Franța se făcea stăpână pe Egipt marele comerț ce făcea Franța cu Orientul nu pierdea nimic, ci dimpotrivă câștiga, căci se făcea de aici încolo direct iar nu prin intermediul traficanților armeni din Constantinopol, iar creștinii din locurile sfinte puteau să fie mai bine apărați din Egipt decât din Constantinopol.</p>
<p>Francezii stricându-se cu turcii se așteptau să intre în conflict cu un alt dușman, cu englezii pe care-i atingeau mai direct decât pe turci, pentru că amenințau posesiunile engleze din Egipt; dar nu fură numai englezii care se grăbiră a se sări între campionii Turciei contra Franței, ci și o altă Putere care până atunci încă nu intrase în niciun fel de conflict cu Franța și căreia Franța până atunci nu-i făcuse nimic. Acea putere fu Rusia.</p>
<p>Rușii dușmanii cei mai înverșunați ai Turciei, rușii gogorița cea mai înspăimântătoare a musulmanilor, rușii care slăbise mai rău ca toți inamicii Sultanilor prestigiul și puterea Imperiului Otoman, rușii veniră de la sine și de nimeni siliți să ofere ajutorul armatei, și mai cu seamă a flotei sale turcilor, și trimise pe Suvarov împreună cu oștile sale prin Austria în Italia ca să cuprindă pe francezi între două focuri, fără să pretindă niciun fel de subsidiu sau recompensă.</p>
<p>Rușii făcând acest pas nu săvârșiră un act de generozitate straniu și nepotrivit cu politica lor mai mult ca interesată, ci continuă și printr-însul vechiul său plan de a slăbi cât se poate mai mult pe vechia sa inamică, pe amica sa de un moment, pe Turcia prin înfrângerea ce de sigur va îndura din partea francezilor și prin pierderea amiciției lor, care în multe ocazii fu o piedică foarte serioasă realizării planurilor lor cuceritoare. Acest rezultat pe care într-adevăr îl obțineau rușii, prin niște sacrificii cu mult mat mici ca acele ce ar fi făcut dacă s-ar fi luptat ea direct cu Turcia, poate fi trecut pe bună dreptate la pasivul nepriceperii și nechibzuinței cu care fu condusă politica franceză în Orientul europen.</p>
<p>În urma întocmirii acestei prime întreite alianță, Turcia se grăbi a declara război Franței, declarație care avu loc în ziua de 2 septembrie 1798. Imediat după ce luă această măsură extremă, Poarta dădu ordine domnitorilor din Valahia și Moldova ca să aresteze pe reprezentantul Franței din acele două capitale Fluri și Parant, precum și pe secretarii lor Dubois și Ledulx și să-i trimită în fiare la Constantinopol; după aceea îndată ce aceștia ajunse acolo, ordonă să-i închidă în cetățuia celor șapte turnuri și mai apoi îi trimise în exil, pe Fluri și Dubois în Sinope, și pe Parant și Ledulx în Amasia. În același timp dădu, ordin Valiului din Siria ca să adune toate oștile de care dispunea, cu care să pornescă spre Egipt, și tot deodată să întărescă cât va putea mai bine cetățuia de frontieră El-Crich. Totdodată îmbarcă un număr de oștire turcescă în bastimentele flotei sale și în acele ce le pusese rușii la dispoziție, și le porni pe toate spre costele Asiei mici.</p>
<p>Bonaparte aflând toate aceste nu se speriă deloc nici își pierdu cumpătul, și cum era el om de acțiune repede și fără multă cumpănire, care nu lăsă pe inamic să vină la dânsul, numaidecât trecu frontiera turcească, intră în Siria, luă fără multă bătaie de cap cetățuia El-Crich, înaintă în interiorul Siriei fără să întâmpine alte obstacole decât o căldură nesuferită, o osteneală din cele mai înfricoșată, lipsă de apă aproape completă și o pustietate îngrozitoare. Cu toate acestea după un drum lung, obositor, plin de primejdii și de privațiuni, reuși a lua pe rând cetățile Gaza și Iafa, a repurta victoria de la Muntele Tabor, și a ajunge sub zidurile cetățuiei St. Jean de Acre, pe care o găsi foarte bine întărită și apărată de o garnizoană formidabilă.</p>
<p>Cum ajunse acolo Bonaparte înconjură cetatea și începu să o bombardeze, dar nu putu să o ia, ci dimpotrivă fu nevoit să ridice asediul și să se retragă înapoi spre Egipt, după ce făcu în decurs de patru luni uri mare număr de încercări nefolositoare. În tot timpul cât durase acest asediu el fusese nevoit să se lupte deodată cu doi inamici: cu turcii care mereu făceau ieșiri din cetate și-i prăpădeau mulți ostași, și cu ciuma pe care oștile sale o adusese de la Gaza, unde acest flagel secera lumea de mai mult timp, care-i prăpădea oștirea mai rău ca turcii.</p>
<p>Bătaia de la Abuckir puse capăt expediției din Egipt, expediție care nu aduse Franței niciun câștig, ci numai pagubă, căci chiar după încheierea păcii cu Turcia, turcii mult timp nu mai fură pentru francezi amicii leali și încrezători de altădată, și chiar până în ziua de astăzi francezii sunt priviți ca niște amici a căror bună credință trebuie pusă la carantină. După acea bătălie în care Nelson lipsi la Abuckir pe francezi de flota lor care le împrospăta oștirea, Bonaparte mai aflând și noutăți neliniștitoare din Franța și Italia, fu silit să-și lase în Egipt armata sub comanda lui Kleber, care susținu încă mult timp la înălțimea sa onoarea armatei franceze, și el se îmbarcă în ziua de 23 august 1799 pe sub ascuns într-un vas cu pânză, și după 41 zile de călătorie debarcă în ziua de 8 octombrie la Freuis, și de acolo zbură la Paris spre a repara relele ce s-au făcut în lipsa sa și a profita de entuziasmul cu care fu primit pentru a crea o nouă armată, a zdrobi a doua alianță Austro- Rusă-Prusiană ce se înjghebase în contra sa și a răpi Italia din mâinile lui Suvaroff.</p>
</div> 
<div type="chapter" n="9">
<head>IX. Politica lui Napoleon în Țările Române</head>
<p>Francezii încheiară cu turcii pacea tocmai în iulie anul 1801, dar relațiile cu Turcia precum am mai zis nu mai putură să dobândească multă vreme intimitatea de mai înainte, pentru că turcii pierduse încrederea ce aveau în vechia lor amică Franța, și minciunile rusești împrăștiate cu multă dibăcie prin emisari bine stilizați, băgase și făcuse să încolțească în inimile conducătorilor guvernului turcesc temeri și bănuieli îngrijorătoare față de Franța. Acei emisari știuse să împrăștie pretutindeni știrea cum că Bonaparte, care se hotărâse a schimba cu totul harta Europei, ar avea intenția de a ocupa Morea, d-a împărți în mai multe fâșii Imperiul Otoman din Europa, de a reda Poloniei independența, și a sui pe tronul ei pe Ludovic al XVIII competitorul vechilor Regi din familia Burbon la tronul Franței, de a da Prusiei în schimbul ducatului de Posen, ce va încorpora cu Polonia, regatul Hanoverei, de a da Austriei Bosnia, Herțegovina și Serbia, de a da Rusiei Moldova, Valahia și Bulgaria, de a declara state libere insulele Ionice, pe care deja le luase rușii și englezii de sub stăpânirea Franței și le ocupase militărește cu osti Anglo-Ruse, și de a se mulțumi pentru el și Franța sa numai cu Grecia, Candia, Sporadele, Tesalia, Epir și Salonicu.</p>
<p>Prin asemenea știri împrăștiate cu multă dibăcie și astfel ca să fie crezute de toată lumea, rușii reușiră a face pe mulți creștini să renunțe de bunăvoie la amiciția francezilor și să-și arunce aiurea, mai ales spre Rusia privirile și speranțele. În numărul acestora fură și mai mulți boieri români, al căror trai în patria lor devenise peste putință de suportat, mai cu seamă de la revolta lui Pasvantoglu care din zi în zi devenea mai pretențios și împovărător pentru bieții români. Dintre toți aceia, care își sprijinise speranțele și aspirațiile lor în Franța și în Bonaparte, cei mai zeloși, cei mai înflăcărați și cei mai nestatornici fusese boierii români; pe ei nu-i speriase trecătoarele adversități ce întâmpinase francezii în anii din urmă, nici nu-i făcuse să-și plece cu înlesnire urechile la îmbunările muscălești, dar fură foarte izbiți când auzise că Bonaparte vrea dea peșcheș muscalilor!</p>
<p>Cu doi ani mai înainte de repedele și neașteptatul deznodământ al evenimentelor petrecute în Siria și Egipt, boierii pământeni români, în urma unui consiliu secret ținut în București în casa marelui ban Dumitrașcu Ghica, care avu loc în seara de martie 1797, consiliu ale cărui peripeții am descris în «epoca Derbedeilor» (Calendarul pentru toți românii pe 1891. Cap. II) la care luară parte toți fruntașii boieri români, vornicul Nicolae Dudescu plecase din București la Paris învestit cu deplină putere din partea tuturor boierilor pământeni, de îndată ce ajunsese acolo intrase în relații de amiciție și de informațiuni reciproce; personajele cele mai însemnate care înconjurau pe Bonaparte și chiar obținuse de la el mai multe audiențe.</p>
<p>Veștile ce trimise din Paris boierul Dudescu celor din București în cursul anilor 1797, 1798 și până la începutul anului 1980 fură dintre cele mai îmbucurătoare și mai încurajatoare pentru aspirațiile românilor; ele avură darul de a îndupleca pe români să privească mișcarea lui Pasvant cu niște ochi mai puțin defavorabili cu toate că Pasvant jefuia prin oamenii săi Țara Românească și mai cu seamă Oltenia, ca cel din urmă brigant, și să îndemne pe boierii români a înnoda oarecare relații secrete cu acest alian răsculat, și chiar să-l ajute prin înrâurirea lor pe lângă înalta Poartă ca să se împace cu guvernul din Istanbul.</p>
<p>Cei din Iași nu rămăsese mai pe jos: dimpotrivă ei se arătase cu mult mai partizani ai francezilor și își dăduse la iveală simpatiile lor francofile într-un mod mai demonstrativ și mai compromițător francezii. Iașii devenise un azil dintre cele mai ospitaliere pentru francezi, mai cu seamă pentru gerondinii și legitimiștii refugiați; cetățenul I.B. Trecourt devenise perceptorul lui Scarlat Calimach primul dragoman al Porții care la 1806 deveni domn în Moldova, tribunul Felix Beaujour trăise mai mult timp în Iași ca oaspete sărbătorit al lui Alexandru Moruzi, unde fusese primit și găzduit boierește, care drept recunoștință la plecare trimisese Ministrului relații exterioare din Paris un memoriu (1802 iunie 10) prin care îndemnă pe guvernul francez să sprijine încercarea Austriei de a anexa Principatele Române, ca o măsură de apărare contra rușilor, iar pe refugiatul legitimist, pe așa numitul generalul Duce de Gaspari-Belleval principele Constantin Ipsilante, și după el Alexandru Șuțu, îl făcuse mare postelnic și ministru al relațiilor sale exterioare. Pentru acest venetic francez Șuțu făcu ceva și mai mult; pentru a-l favoriza scrise ministrului francez Talleyrand o scrisoare foarte călduroasă, prin care-l ruga să-l primească bine în timpul concediului de patru luni ce i-a acordat, și să-l amnestieze, și să-l șteargă din lista emigranților, rugăciune ce i-a fost pe deplin satisfăcută. Moldovenii făcură ceva și mai mult; prin o deputație compusă din boierii cei mai tineri și mai fruntași ai lor, prin tineri ca Ilie Catargiu, Constantin Cantacozino românul, Vasile Beldiman, Iancu și Alecu Sturdza, care se dusese la Paris, cerură lui Bonaparte asistența Franței și autorizare de a proclama republica în patria lor.</p>
<p>Cu toate acestea Bonaparte după ce se înturnă din Egipt, după ce deveni mare consul, eveniment care avu loc în ziua de 10 noiembrie 1799, și după ce se împacă cu toți inamicii săi în cursul anilor 1800 și 1801, în timpul celor doi ani de liniște și de pace ce urmă după atâția ani de zbuciumări și de tulburări, în loc de a-și aplica urechile spre rugăciunile românilor, care se compromisese atât de rău față de rușii cu care se învecinau și care puteau să le facă relele cele mai prejudiciabile, se arăta față de ei din zi în zi mai rece, din zi în zi mai rezervat, din zi în zi mai puțin binevoitor, astfel că veștile ce primeau de la Paris, boierii români de la Dudescu deveneau din zi în zi mai rele.</p>
<p>Fostul revoluționar, fostul agitator, fostul răsculator al popoarelor creștine din Orient contra jugului Turciei și Rusiei care pe fie ce zi devenea mai împovărător, deși era în fiecare zi îndemnat și fără de precurmare rugat de către amicele sale D-nele de Stael și Recamier, care se aflau în cele mai bune relații cu Dudescu, cu care el își cheltuia imensa sa avere, totuși nu se mai arătă tot așa de grăbit cum se arătase când era simplu general, de a-și întinde brațele sale mântuitoare către Țările Române, ci începu s-o mai moaie, s-o scalde cum trebuie, și s-o ducă într-una numai în promisiuni și amânări ca să treacă timpul de surda și fără de nicio ispravă. Revoluționarul se hotărâse să devină om de guvernământ, adică reacționar.</p>
<p>Aceste temporizări, mâhniră foarte mult pe boierii români și le răciră mult focul ce-i anima mai înainte. Cel slabi de înger începură a rări rândurile amicilor Franței, spre a se încorpora între partizanii Rusiei, al căror număr iarăși începu să se îngroașe, iar cel care rămase, deși rămase statornici și hotărâți d-a face uz de toate mijloacele putincioase pentru a îndemna pe Bonaparte să le fie favorabil, totuși fură foarte mâhniți și întristați de răceala cu care erau întâmpinați de dânsul. Victoriile lui, mereu crescânde și pașii săi care într-una se îndreptau spre frontiera lor, de astă dată prin calea Carpaților, iar nu pe a Dunării cum sperau în 1798, îi îndemnau să urmeze această cale statornică și neabătută.</p>
<p>Situația lui Bonaparte nu era atât de lesnicioasă precum credeau în nerăbdarea lor boierii români, ci dimpotrivă dificilă, foarte dificilă, pentru că interesele patriei sale îi dictau să fie protectorul popoarelor creștine din Orient pentru ca să le scape de înrâurirea Rusiei care în prezent le promitea mult pentru ca mai pe urmă să le ia tot; și tot în același timp aceleași interese îl povățuiau să fie amicul Turciei, să trăiască împreună cu ea în cele mai bune relații, și să-și dea toate silințele de a o smulge din ghiarele Rusie făcând pe oamenii ei de Stat să înțeleagă că rușii se munceau cu o răbdare și o statornicie admirabilă, ca s-o slăbească, să-i creeze dificultăți peste dificultăți, și să o apropie din zi în zi mai mult spre prăpastia pierzării.</p>
<p>Cum să împace și să îmbine aceste interese cu totul opuse? cum să râmână în același timp amic și al apăsaților și al apăsătorilor? cum să împace și să ușureze pe unii fără a jigni pe alții? această problemă se încercă Bonaparte a o dezlegă pe când în fruntea oștilor sale împrospătate zbura din biruință în biruință, culegea cu brațele pline laurii victoriei și scria cu litere de aur pe paginele istoriei Franței: Marengo, (14 iunie 1800), Hoenlinden, (3 decembrie 1800), Pusicolo, (ianuarie 1801), Tratatul de la Luneville, (9 februarie 1801), tratatul de la Amiens, (25 martie 1802), luarea Hanoverei, (5 iulie 1803).</p>
<p>Aceste fapte de arme strălucite care mări hotarele Franței prin anexarea Belgiei și Hanoverei, care creă State noi ca republica ' Liguriana și Cisalpina, precum și regatul Etruriel, permise lui Bonaparte să încheie pace cu Rusia, Neapolul, Bavaria, Portugalia și Turtia, și mai pe urmă cu Marea Britanie, după aceea să dobândească pentru sine titlul de consul pe viață, îi dădu prilejul să trăiască câtva timp în liniște și să se gândească la mjjlocul de a păstra tot ce a dobândit pe căi pașnice. În acest răstimp (martie 1802 — mai 1803), avu prilejul de a se ocupa și de Țările Române și de a se gândi a face și pentru ele ceva.</p>
<p>Intenții bune poate să fi avut Bonaparte față de Principatele Române, dar acei ce-l povățuiră în ceea ce privește calea ce urmă, nu-l povățuiră nici spre binele francezilor nici spre binele românilor. El mai întâi de toate nu dădu nici deloc ascultare lui Dudescu și boierilor moldoveni ce venise până în Franța după băjenia cea mare, ci pentru ca să combată înrâurirea rușilor în Principate, se puse să imite pe ruși și să facă tot ceea ce făceau și aceștia.</p>
<p>În loc de a da ascultare boierilor români și de a înrâuri pe lângă turci ca să restabilească domnia pământeană și să-i dea stabilitatea, măcar cea prevăzută de tratatul de la Kuciuk Kainargi, adică o durată de 7 ani, francezii își dădură toate silințele prin ambasadorii și consulii lor ca să-și creeze partizani între grecii fanarioți și să facă tot ce le-o sta prin putință ca să suie pe tronurile Principatelor pe doi dintre aceștia care erau mai devotați cauzei franceze.</p>
<p>Rufin, însărcinatul de afaceri al Franței trimis în grabă la Constantinopol mai înainte de a fi numit din nou un ambasador, se grăbi a aduce la îndeplinire ordinul primit de la Paris, dar fiind de curând sosit la Constantinopol, și neputând întemeia numai în câteva luni vechia încredere a turcilor în sfaturile ce primea Elciul Galicesc, abia putu să-și atragă în partea sa simpatiile unei singure familii fanariotă, pe a Șuțuleștilor, dintre care cei mai mulți își făcuse studiile în Franța și numărau printre rudele și amicii lor pe mulți francezi influenți din Paris.</p>
<p>El ar fi putut să recruteze printre fanarioți un număr mult mai însemnat de partizani cu doi ani mai înainte, adică mai înainte de a intra Franța în război cu Tucia, căci pe atunci Franța în Orient dobândise o preponderanță însemnătă, numele Franței înflăcăra sângele mai tuturor creștinilor și chiar turcii sperau ca prin francezi să scape de înrâurirea, rusescă care pe zi ce trece devenea mai apăsătoare; dar acum după un război cu rezultat nenorocos pentru francezi repurtat în Orient după o pace proaspătă, fanarioții care niciodată nu s-au expus d-a da inimii lor avânt prea pronunțat, și care și-au manifestat simpatiile întotdeauna în mod discret, pe sub ascuns, pe șoptite, cu cea mare prudență, văzând că steaua Rusiei iar a început să strălucească și că D-l Tamara elciului rus la Constantinopol era foarte ascultat de regialii turci și mai atotputernic în sfatul Divanului, primiră propunerile elciului francez cu cea mai deplină rezervă, și mai toți se păziră de a se da pe față ca partizani ai Franței.</p>
<p>D-l Rufin ca să încurajeze pe cei sfioși și să dea probe celor neîncrezetori de puterea influenței sale, se hotărî să dea o lovitură teatrală politicii rusești și să joace deodată toate atacurile, ce o ieși să iasă. Așadar aflând că Alexandru Moruzi a încurcat atât de rău lucrurile în Țara Românească cu nenorocita răscoală a lui Pasvantoglu încât el singur a cerut să fie înlocuit și că Constantin Ipsilante în Moldova s-a compromis cu boierii moldoveni prin zburdălnicia și nechibzuința vieții ce ducea acolo, a pus piciorul în prag, a alergat în toate părțile, la sultanul, la marele vizir, la reiz efendi, la căpitan pașia și la toți regialii Divanului; se rugă, promise, amenință, zugrăvi cu colorile cele mai negre administrația celor doi protejați ai Rusiei, adică a lui Moruzi și Ipsilante în Țările Române, dădu bani mulți, mulți de tot pe la regiali, și mersese și mai departe: făgădui că cu ajutorul celor doi protejați ai săi va putea reuși să potolească răscoala lui Pasvantoglu, și nu se lăsă până ce nu obținu tronul Valahiei pentru bătrânul Mihai Șuțu feciorul lui Costache Șuțu, care mai domnise în Țara Românească încă de două ori și lăsase în urmă-i bune amintiri, iar al Moldovei pentru a tânărul Alexandru Șuțu Dracache, fiul lui Nicolache Șuțu, care-și făcuse studiile în Paris, și aducea cu el reputația unui june serios, energic și necorupt.</p>
<p>Intrarea acestor Domni în stăpânirea tronurilor ce au dobândit avu loc cam pe la mijlocul lui octombrie anul 1801. Boierii pâmenteni îi primi bine, căci erau suiți pe tron prin influența Franței, și nu ridicară de astă dată nici o reclamație contra sprijinului ce dăduse ambasadorul Franței iarăși unor străini, unor fanarioți, căci din cauza Pasvantlîilor care infectau Țara Românească, împrejurările deveneau din zi în zi mai grele și mai îngrijitoare. Boierii rusofili și fanarioți îi primiră cu rezervă și cu oarecare sfială căci prin ei politica rusească înfruntase o înfrângere simțitoare, dar nu li se arătară ostili nici le făcură vreo dificultate, ci ca să nu piardă tărâmul pe care să-l câștige pămentenii dușmani Rusiei, își păstrară posturile ce ocupau și dădură noilor domnitori tot concursul putincios ca să-și îndeplinească sarcina după cum găseau ei cu cale.</p> 
<p>Sarcina lui Alexandru Șuțu în Iași fu mai lesnicioasă, căci nu avea altă greutate decât să repare prin o domnie blândă înțeleaptă, economă și într-același timp strașnică relele ce pricinuise în tezaurul statului și în societate domnia libertină și destrăbălată a lui Constantin Ipsilante, care în decurs de doi ani trecuți o dusese nu numai într-un chef și chiolhan. Acesta sarcină ușoară fu dusă de Alexandru Vodă cu multă pricepere și mare înțelepciune la bun căpătâi, încât chiar Postelnicu Panait Drăghici, care nu prea era darnic în laude, spune în istoria sa că a apărat drepturile fiecărui pământean cu sfințenie și a adus țara în cea mai bună stare, încât poporul întreg se simți fericit cu asemenea domnie și-l numi părinte al patriei.</p>
<p>Sarcina bătrânului Mihalache Șuțu fu mult mai grea, pentru că Oltenia era aproape întreagă și în mod permanent în mâinile Pasvantlîilor și Cârjaliilor, care o jefuiau și o pârjoleau când vreau și cum vreau. Cu toate acestea el își dădu toate silințele ca să facă ceva de oarecare utilitate și puse câte ceva la cale ca să ușureze întru câtva starea de jale a nenorociților români. Din nefericire pentru el și pentru țară sarcina sa era prea grea pentru vârsta sa cea înaintată și pentru priceperea sa cea cu totul mărginită. Trebuia să facă economii ca să ușureze greutățile statului, a cărei visterie se sleise cu totul, și în același timp să întrețină cu aprovizionări și lefuri mari oștirea împărătească concentrată în Oltenia precum și oastea de adunătură ce strânsese spre a apăra restul țării și mai ales capitala de vre-o năvălire eventuală; era silit să dea bani mulți lui Pasvant ca să-l lase în pace și în același timp să ușureze pe popor care sărăcise cu desăvârșire și să-l scutească de biruri noi, dacă nu putea să-l mai ușureze de cele vechi.</p>
<p>Neputând aduce la îndeplinire atâtea sarcini care se contraziceau una pe alta, el mai întâi alergă la economii și micșoră numărul voluntarilor numiți și tăie merticul ce dăduse predecesorul său lui Pasvant. Aceste măsuri bune dar neoportune aduse pe spinarea țării două rele foarte mari: înfuria pe Pasvant atât de mult încât îl făcu să asmută asupra Țării Românești pe Manaf Ibraim împreună cu groaznicii săi Cârjalii, care transformă întreaga Oltenie într-un vast morman de ruine, și umplu munții și pădurile Munteniei cu o mulțime mare de tâlhari, ale căror nenumărate cete fură recrutate din voluntarii turci și arnăuți concediați de Mihai Vodă, care începură să jefuiască nu numai prin drumurile mari ci chiar prin sate și orașe mai mici, de țipa și pruncul din pântecele mamei.</p>
<p>Aceste rele nu fură îndestulătoare; altul mult mai groaznic și cu rezultate mai triste veni ca să pună vârf celor îndurate până atunci de bieții români; rușii nu fură mai deloc mulțumiți de eșecul ce încercară la Constantinopol prin triumful însărcinatului de afaceri al Franței. Ei, ființele cele mai răzbunătoare în politică, luară hotărârea de a-și lua revanșa, o revanșă spăimântătoare, și de a-și răzbuna contra francezilor făcând zilele cele mai triste și mai imposibile celor doi domnitori protejați de Franța. Ca să-și ajungă la scop ei își alese pe Mihai Șuțu ca victimă și Țara Românească ca teatru al răzbunării lor. Știm cum că între ruși și Pasvantoglu era o convenție secretă dar mult mai efectivă decât aceea ce existase la început între francezi și acest aian răsculat. O vorbă trimisă din București de consulul rus la Vidin prin emisarii cei mai secreți fu de ajuns ca Oltenia să fie în foc și în flăcări.</p>
<p>Imediat după ce se lăți știrea că Cârjalii au devastat satul Clenov din județul Mehedinți, mai toți boierii partizani Rusiei începură să-și încarce avuturile și familiile în chervane mari ce țineau în permanență în curțile lor, și împreună cu ele să treacă munții și să se stabilească în Transilvania prin Brașov și prin împrejurimi.</p>
<p>Curând după aceia sosi în București un colonel rus anume Barozzi, care venea în calitate de consul al Rusiei la Veneția însoțit de scrisori de recomandare subscrise de ambasadorul Tamara din Constantinopol, și care, în loc de a pleca de îndată la postul său, se stabili în București, în localul consulatului rusesc, începu a ține casă deschisă și a primi pe toți boierii rusofili câți mai rămăsese în București și a se sfătui întruna cu ei.</p>
<p>Curând după stabilirea sa în București, într-o zi cam pe la începutul lunii lui mai, anul 1802 intră în capitală un număr oarecare de taingii și de poslujnici împărătești, unii cu carele lor, alții călări și alții pe jos, cei mai mulți cu nasurile, urechile și bărbiile tăiate, dar toți înspăimântați într-un mod înfricoșat, și spuse că un număr mare de cârjalii, după ce au jefuit și pustiit Oltenia, au trecut dincolo de Olt și au pornit-o spre capitală într-o goană nebună, tăind, pârjolind, sluțind, jefuind și robind tot ce întâlneau, ca să aducă și aici jaful și pustiirea. Astă veste produse în capitală o panică, o spaimă și o învălmășeală cu anevoie de descris. În ziua de 15 mai toți boierii mari și mici se duse la palat, și după ei veni și poporul în cete foarte mari și cerură lui Vodă să le dea sfat ca să știe ce trebuie să facă. Vodă sta în cumpănă, nu știa ce să zică și ce să răspundă. Atunci Barozzi care era de față împreună cu Consulul rus le zise: Fugiți căci altă mântuire nu e. Auzind acest îndemn nenorocit rostit de un demnitar rus, boierii se speriară foarte și începură a fugi; asemeni și poporul începu să fugă și mitropolitul, episcopii și tot clerul fugi, și chiar Vodă împreună cu curtea sa și toți Consulii fugi peste munți în Brașov, și în trei zile capitala se sparse, și avutul locuitorilor rămase pradă jafului tâlharilor și a derbedeilor! Toate aceste nenorociri căzură peste țară numai din cauza unor vești care se dovediră a fi mincinoase și în urma îndemnului unui reprezentant al Rusiei, și numai pentru ca Rusia să-și ajungă un singur scop, să compromită pe Mihai Șuțu protejatul Franței. Nenorocirile spăimântătoare ce rezultară în urma acestei băjenii fără de pereche sunt pe larg descrise în «Epoca Derbedeilor», cap. XIV publicată în Calendarul pentru toți românii pe 1891.</p>
</div> 
<div type="chapter" n="10">
<head>X. Alexandru Șuțu Domn peste ambele Principate</head>
<p>După fuga lui Mihai Suțu, nimicirea tâlharilor și alungarea derbedeilor de care Hasan Pașa de la Nicopoli și de Terseniei care ocupase principatul cu un număr oarecare de oaste turcească, acești turci care se nimeriră a fi oameni de inimă, nu tocmai lacomi, cu multă pricepere, se grăbiră a înființa un guvern provizoriu prezidat de banul Nicolae Brâncoveanu, care fu chemat din Focșani unde reușise a se adăposti de frica Cârjaliilor, și a aduna în capitală pe toți băjenarii câți se găseau pe la Gherghița, Vălenii de munte, Câmpina și Buzău, și cu chipul acesta reîntemeiară activitatea orașului care în timp de optsprezece zile încetase cu desăvârșire. Acest guvern provizoriu începu să funcționeze din ziua de 3 iunie anul 1802.</p>
<p>După această primă organizare care spre lauda turcilor se făcu de astă dată cât se poate de puțin turcește, adică cât se poate de regulat, de echitabil și fără mare vărsare de sânge, guvernul central din Constantinopol se hotărî să ocupe tronul țării remas vacant prin fuga lui Mihai Șuțu, cât se poate de repede și fără de zbuciumări, dar nu putu să-și ajungă la scop cum vru el, pentru că ambasadorii Franței și ai Rusiei prinse de veste și începură să tragă fiecare plapuma pe spinarea sa și să ceară fiecare pentru sine, adică pentru protejatul său acest post însemnat.</p>
<p>D-l Ruffin ceru ca Mihai Suțu, care se retrăsese după tron nu de buna sa voie, ci silit de niște împrejurări extraordinare, de forța majoră, de dorința de a mântui viața sa și a familiei sale, să fie îngăduit să se întoacă înapoi din Sighi; oara unde se află? și să-și reocupe tronul, ca unul ce nu săvârșise niciun act vrednic de defăimat și nu se arătase prin nimic necredincios față de suzeranul său Sultanul.</p>
<p>D-l Tamara dimpotrivă cerea cu stăruință în virtutea tratatului de la Kuciuc-Kainargi ca să fie îndepărtat de la domnie și chiar dat judecății acest domn poltron, care a părăsit locul de onoare în fața primejdiei, care a fugit fără să se convingă dacă era sau nu motiv de fugă, care a dat dosul mai înainte de a încerca să se împotrivească năvălitorilor dacă năvălitori erau, cu oștile de adunătură de care dispunea, și care prin poltronăria sa a băgat pașnică în orășeni, a pricinuit locuitorilor pagube de mai multe milioane de lei prin jafurile ce au suferit în urma fugii lor, și chiar a cauzat mortea a sute de copil, femei, bătrâni, oameni bolnavi și oameni sănătoși căzuți victime nenorocitului accident de la Orații.</p>
<p>D-l Tamara se vede că uitase, sau se prefăcea că nu știa, cum că acela care a povățuit să fugă pe Mihai Suțu a fost un rus, un consul rus de curând sosit de la Constantinopol, consulul rus Barozzi, care fugise la Brașov împreună cu Vodă și cu personalul consulatul rus din București, sau că primise ordine speciale de la St. Petersburg, căci numaidecât se grăbi a șopti la urechile marelui Vizir cum ca acela care a îndemnat pe Suțu să fugă a fost secretarul său Condrica, care era francez. Nu se mulțumi numai cu atât, ci formulă contra fostului Domn, o acuzație mult mai gravă, care era în același timp și infamantă; el spuse că Vodă a oprit pentru sine ca să preîntâmpine cheltuelile fugii și traiului său în străinătate, banii trimiși de Poartă ca să se împartă la ostașii adunați pentru paza orașului, ca ajutor dat din partea împărăției turcești către visteria Țării Românești care se afla în mare deficit, și că din această cauză s-au răsculat neferii și arnăuții lui bimbașa Sava din Negotin și au făcut acea formidabilă demonstrație armată din ziua de 17 mai 1802, care pusese pe goană pe cei din urmă băjenari ce mai rămăsese în București.</p>
<p>După ce formulă această acuzație care se cam potrivea cu rapoartele ce Poarta primise în același timp de la Hasan Pașa, ambasadorul Rusiei ceru despagubirea formală a fostului Domn și înlocuirea sa prin favoritul Rusiei cel mai devotat, adică prin Constantin Ipsilante.</p>
<p>Turcii față de acuzațiile formulate de elciul Rusiei și cu dovezile ce primise din București, nu mai stătură în cumpănă, ci destituiră pe Mihai Suțu, îl dădură în judecată ca pe un prevaricator, puseră sechestru pe toată averea ce avea la Constantinopol, aresta și amenințară cu tortura pe fiul său care se afla în Constantinopol, care scăpă numai cu o dare de 300 pungi împrumutată de la amicii tatălui său, și ceru de la guvernul austriac prin internunciul apostolic din Constantinopol, extrădarea acuzatului; iar în ceea ce privea numirea lui Constantin Ipsilante nu se învoi, căci Rufin se împotrivea cu statornicie la această numire și avusese grija de a pune în vederea devletului toate pericolele ce ar rezulta pentru Poartă în caz de a avea un agent rus pe tronul Țării Românești. În urma acestui refuz, ca să spargă mai repede certa dintre ruși și francezi, marele vizir scrise lui Alexandru Suțu, care era Domn în Moldova, ca să meargă în București și să ocupe în mod provizoriu tronul acelei țări.</p>
<p>Cum primi acest ordin, Alexandru Suțu se grăbi a trimite înaintea sa pe Dimitrie Hangerliu în calitate de caimacam al său, care să ia frânele țării din mâinile guvernului provizoriu, și după aceea se grăbi a porni și el din Iași spre București pentru ca să intre cu un moment mai curând în posesia noii sale funcții. Intrarea sa în stăpânirea Țării Românești avu loc în ziua de Sântul Petru 29 iunie anul 1802, și rămase pană pe la finele lui august același an, adică În decurs de două luni domn stăpânitor peste ambele Principate. Prin această numire Poarta realiză fără să vrea, din nenorocire pentru un timp cât se poate de scurt, dorința cea mai scumpa a zecimi de venerații de patrioți români: unirea Principatelor, dorință ce se realiză abia peste 57 de ani.</p>
<p>Francezii fură mulțumiți de această soluție, pentru că Alexandru Suțu era iarăși un partizan al Franței, dar rușii nu fură nici de loc mulțumiți și dădură ordin D-lui Tamara ca să se servească de mijloacele cele mai energice ca să desființeze cât se poate de curând această stare de lucruri și să răstoarne după tronul ambelor Principațe pe această creatură a D-lui Rufin, care număra o mulțime de amici între republicanii din Paris.</p> 
<p>Într-acest timp Alexandru Vodă își dătu toate silințele ca să îndrepte lucrurile, după cât puterile îl iertau; a plătit cu banii săi cea mai mare parte din datorii către oștirile de adunătură câte nu fusese plătite de unchiul său, pentru ca să le licențieze cu un minunt mai curând, și întreținu iarăși cu banii săi toate serviciile publice, căci în visterie nu era nici chioară para, și chip d-a strânge biruri din țară nu era, căci țara era cu desăvârșire sleită și sărăcită. Într-același timp ei scrise Mitropolitului, episcopilor și tuturor boierilor câți se aflau în Sibiu sau Brașov și-i rugă fierbinte ca să se întoarcă în țară, și făcu tot ce-i stătu prin putință ca să inspire tuturor băjenarilor încredere d-a reveni la casele lor și d-a se apuca iarăși de obișnuitele lor ocupații.</p>
<p>După aceea stărui pe lângă Poartă ca să obțină iertarea unchiului său, plăti cu banii săi o mare parte din aceea ce dânsul datora arnăuților și neferilor, iar datoriile câte avea Mihai Suțu în Constantinopol fură plătite cu banii prinși din vinderea caselor, mobilelor și bijuteriile ce avea dânsul în Constantinopol, precum și cu vinderea moșiilor sale din Țara Românească. După ce cu chipul acesta își plăti mai toate datoriile; Mihai Suțu fu iertat și îngăduit de a merge la Constantinopol fără de nicio supărare; însă bietul nu se folosi mult timp de această grație, că îndată ce obținu iertarea, se grăbi a pătrunde în Sighișoara și a se duce la Constantinopol, dar ajungând acolo și văzând jaful și răpirea frumoasei sale averi, care fusese cu desăvârșire nimicită pentru ca să plătească orice datorie de nimic, fiind cuprins de măhnire și supărare căzu la pat, și după o boală de câteva zile muri.</p>
<p>Prin mortea sa dispărea unul din fanaioții partizani ai Franței, dar rămânea unul și cel mai înfocat, și acela, deodată pe tronul ambelor Principate! această stare de lucruri nu putea să fie mult timp tolerată de ruși, și nici nu putu să dureze mult timp. D-l Tamara de îndată ce primi ordin de la St. Petersburg ca să se servească de toate mijloacele putincioase ca să răstoarne pe Alexandru Șuțu după tron, numaidecât se puse cu ardoare pe muncă, și mai întâi de toate trimise o scrisoare prin un curier special boierilor refugiați în Brașov.</p>
</div> 
<div type="chapter" n="11">
<head>XI. Epoca nedumiriților!</head>
<p>Numirea lui Alexandru Șuțu bucură foarte mult pe boierii pământeni câți se aflau la Sibiu, pentru că acesta era protejat de Franța, aducea cu sine reputația unui domn cu blând și puțin lacom, care nu se prea înconjurase de greci, și mai cu seamă pentru un că domnia lui era numai temporară, adică îngăduia aspirațiilor ambițioșilor ca să ia tot avântul dorit, și să viseze încă restabilirea domniei pământene. Ei cum primiră această noutate, se grăbiră a alcătui un arz adresat către Poartă, prin care îi facea cunoscut suferințele ce îndura țara din cauza deselor schimbări de domnie, îi expuneau sărăcia în care se găsea atât vistieria țării, cât și tot poporul român, din cauza desele incursiuni de peste Dunăre și a lăcomiei Domnilor fanarioți și a funcționarilor lor, și ruga pe Sultanul ca pentru curma aceste rele, să se îndure a numi în viitor domni pe viață aleși dintre pământeni, și da voie acelor domnitori să întrețină o armată de 10000 oameni miliție pământenă, cu care să apere țara de tâlhari care s-au înmulțit prea mult și de năvălirile de peste Dunăre care mereu se îndesesau, și să reducă haracii numai la darea legiuită întocmită prin hat șerifuri și tratate încheiate din vechime de Domnii români, scutindu-l de toate accesoriile.</p>
<p>Acest arz fu iscălit de mitropolitul Dositeiu Filitis, Nectarie episcopul Râmnicului, Constantie episcopul Buzăului, Iosif episcopul Argeșului. Banul Dimitrie Ghica cu fii săi, Manolache Brâncovenu, Dumitrache Racoviță, Radu Golescu cu fiul său Dinicu, Scarlat Câmpineanu cu fratele său Ioan, Isac Ralet, Alexandru Văcărescu, banul Pană Filipescu cu fiii săi Nicolae și Constantin, Dumitrache Fălcoianu, Tudorache Iuliano și alți boieri craioveni și boieri mai mici bucureșteni câți se aflau În Sibiu.</p>
<p>După aceia, îndată ce expedia arzul prin o delegație dintre ei trimisă direct la Constantinopol, porniră de la Sibiu împreună cu toate familiei lor spre Brașov, unde găsiră pe banul Scarlat Ghica, banul Costachc Ghica, vornicul Stirbeiu, logofătul Băleanu, stolnicul Alexandru Farfara și alți boieri mijlocii și mai mici pe care-i găsi într-o fierbere și o agitație neașteptată.</p>
<p>La Brașov se adunase mai toți boierii partizani Rusiei, pe când la Sibiu, în afară de mitropolitul și episcopii care întotdeauna o scăldau între două ape, își găsise adăpostire toți aceia ce înclinau spre o politică occidentală și mai cu seamă francofilă; la Brașov sosise trimisul lui Tamara, și o scrisoare primită de la el era cauza acelei zbuciumări și a acelei fierberi care pricinui multă mirare boierilor sosiți de la Sibiu.</p>
<p>Cei noi sosiți se grăbiră a intra în contact cu boierii aflați la Brașov, și numaidecât aflară de la aceștia cum că și ei alcătuiau un arz mai cu același conținut, dar că acel arz nu era adresat Porții conform datinelor și capitulațiilor, ci împăratului Pavel Petrovici autocratul tuturor Rusiilor. Printr-acel arz ei nu cereau domnia pe viață ci numai pe șapte ani, nici nu cereau domn pământean, ci pe Constantin Ipsilanti creatura Rusiei, însă cereau ușurarea haraciului și o miliție pământeană de 10000 de oșteni, care în mâna unei creaturi a Rusiei să poată servi la vreme de trebuință drept antigardă a armatei moscovite.</p>
<p>În deșert se rugară fruntașii boierilor sosiți de la Sibiu ca să nu se trimită acel arz la St. Petersburg ci la Constantinopol, în deșert îi îndemnară ca într-însul nici să pomenească de Ipsilante, căci nu fu chip să înduplece la acest sacrificiu pe acei boieri, pentru că ei primise de la Tamara ordin de fi urmare și trebuia să se supună. Asemeni în deșert bătrânul Dumitrache Ghica ăși dădu osteneala să enumere pericolele la care s-ar expune țara la caz de a încăpea pe mâinile unei creaturi rusești și foloasele ce ar trage dacă ar rămâne afară de influența rusă; și Scarlat Câmpineanu le puse în vedere foloasele ce ar trage ei și țara dacă s-ar alipi de politica popoarelor occidentale, și mai ales a Franței și a lui Bonaparte, a cărui stea mereu creștea și mereu se facea mai luminoasă, căci boierii rusofili rămase neînduplecați.</p>
<p>La aceste argumente se grăbi a răspunde banul Scarlat Ghica în chipul următor:</p>
<p>— Departe de noi de a ne învoi să urmăm politica franțuzească, căci franțuzul este nerecunoscător și necredincios, care se folosește de om cât îi este trebuincios, și în urmă îl lasă în părăsire fără să se gândească la soarta ce-l aștepte mai apoi. Ce ați folosit voi cu Bonaparte al vostru? au v-a împlinit ceea ce ați cerut? au v-a dat mâna de ajutor așteptată? au v-a ajutat ca să faceți domn pe Nicolache Brâncoveanu alesul vostru? Nimic din toate acestea, nimic decât făgăduieli și amânări, cu toată trimiterea lui Dudescu al vostru la Paris, care-și toacă acolo averea de surdă. Am zis nimic, dar m-am înșelat; ne-a adus pe cap răscola lui Pasvantoglu, jafurile Cârjaliilor, domnia lui Mihai Suțu care a îndrăznit să pună la bir până și pe boieri și mânăstirile, și în cele din urmă pe Alecu Suțu, care de bun ce e Poartă porecla de Drachache, iar boierii moldoveni îl mai numesc și Romanomacos. Voi cereți să ve dea domn român, și el vă hărăzește cu greci cum v-a hărăzit până acum și turcii. Pe când muscalul nostru săracul ne dă tot ce vrem, ne sprijină cum vrem, și chiar jertfește sângele fiilor săi pentru noi. Ia să vedeți ce o să faceți voi cu arzul vostru și ce o să facem noi; al vostru va fi pus la o parte și dat uitării ca o hârtie netrebuincioasă, cu tot D-l Rufin al vostru, pe când noi cu al nostru o să zguduim din temelii împărăția turcească și o să facem pe sultanul Selim să înghețe de frică pe tronul său împărătesc, căci muscalul e creștin ca noi, vecin cu noi, încât poate oricând să ne vină în ajutor, și dragostea lui cu turcul e pe picior, gata a se schimba în gâlcavă oricând, căci n-are ce pierde dacă s-o certa cu turcul; pe când franțuzul e altceva, el e legat prin interese de negoț prea mari cu turcul și e nevoit să trăiască cu el în legături de prietenie.</p>
<p>Aceste cuvinte produse în boierii sosiți de la Sibiu o confuzie și o nedumerire mare, pentru că multe din cele zise de Scarlat Ghica din nenorocire erau foarte adevărate; în urma lor partea cea mai mare dintre cei mai puțin hotărâți se grăbiră a subscrie arzul adresat împăratului Rusiei alături de partizanii muscălești. Numai banul Dumitrache Ghica și fii săi, Costache Ghica, Manolache Brâncoveanu, Dumitru Racoviță, Radu Golescu și fiul său Dinicu, Scarlat și Ioan Câmpineanu, Isac Ralet și încă câțiva boieri mai mici nu voiră să subscrie acest act de supunere către Rusia și rămase statornici în credințele lor.</p>
<p>Cuvintele lui Scharlat Ghica nu rămase fără de ecou nici în urechile acestor boieri; ele zdruncinară foarte rău credința lor cum că francezii și Bonaparte le vor face vreun bine, și se grăbiră a trimite la Paris pe junele Dinicu Golescu care să le aducă vești de la Dudescu care iarăși nu mai da semne de viață. Acest june nu lăsă mult timp pe boieri în nedomirire, ci le comunică că a dat de urma lui Dudescu, și le aduse de la el știri. Acele știri însă nu erau nici deloc vesele; ele se mărgineau numai a vesti pe boierii de aici cum că trimisul lor își cheltuia starea cu D-nele de Stael și de Recamier fără să obțină de la ele, cu toată trecerea ce aveau pe lângă consul, niciun rezultat mulțumitor; că acesta a dobândit amiciția și protecția generalului Poniatovski, care era polonez de origine și cunoștea bine Țările Române, dar că nici cu ajutorul acestui preteșug ceva precis și hotărâtor n-a putut dobândi, fără numai încredințarea cum că D-l Ruffin avea instrucțiuni de a se opune din toate puterile la numirea lui Constantin Ipsilante ca domn al Țării Românești.</p>
<p>Tot acest boier le spuse că Codrica fostul secretar al lui Mihai Șuțu, care se afla în acel moment la Paris, își da toate silințele ca să convingă pe cei mari de acolo cum că în interesul Franței ar fi ca Principatele Române să fie date Austriei ca compensație pentru pierderile încercate de marele duce al Toscanei, și că Napoleon asculta aceste propuneri cu niște urechi îndestul de favorabile, căci ținea prea mult să cimenteze cu curtea Austriei o amiciție și o pace cât se poate mai durabilă. Această părere știm că era împărtășită și de tribunul Felix Beaujour, care la 10 iunie 1802 adresă consulilor un memoriu în acest sens, însoțit de motivele care militau în favoarea acestui pas, și pe care o recomanda el ca o armă puternică îndreptată contra aspirațiilor Rusiei în Orient.</p>
<p>Tot acest Dinicu Golescu le comunică cum că a întâlnit la Paris o deputație de moldoveni compusă din Ilie Catargiu, Constantin Cantacuzino, Vasile Beldiman și pe Alecu și Ioniță Sturdza, care venise acolo ca să ceară lui Napoleon asistență și protecție pentru țara lor, precum și autorizație de a lucra pentru constituirea Moldovei în republică. Acești boieri erau foarte amărâți și chiar gata să plece fără de nicio ispravă, pentru că Bonaparte care nu-i cunoștea și care-i luase drept fanarioți, îi primise foarte rece și-i concediase fără să le facă măcar o promisiune banală și fără de consecințe.</p>
<p>Auzind toate aceste vești care lipseau pe boierii pământeni de orice speranță, acei boieri fură cuprinși de multă descurajare și cufundați în cea mai mare nedumirirem cu toate acestea ei nu se aruncară în brațele Rusiei, ci se hotărâră a-și întoarce ochii de la străini, de la potentați întru care niciodată nu e mântuire, ca să-și ațintească privirile numai spre țară, spre norodul cel până atunci neglijat și nesocotit, spre mulțimea care poate mult când e bine condusă, și să formeze partidul național, acel partid patriot și devotat binelui obștesc care cu mari sacrificii din parte-le ne redobândi domnia pământeană și mai apoi ne dărui unirea, independența, regalitatea, la realizarea cărei acte contribuiră toți fiii cei buni ai țării fără deosebire de clase sau partide.</p>
</div> 
<div type="chapter" n="12">
<head>XI. Suirea pe tronul Țării Românești a lui Constantin Ipsilante.</head>
<p>Într-acest timp boierii rusofili își terminau arzul lor, îl subscrise cu toții, îl subscrise și mitropolitul, episcopii și mai mulți dintre boierii care subscrisese arzul adresat Sultanului din Sibiu; după aceea alese domn dintre boierii cei mai bine văzuți de către consulul rusesc și-i trimise la St. Petersburg împreună chiar cu consul ca să prezinte chiar împăratului acest act de doleanță.</p>
<p>Rușii făcuse tot ce le stătuse prin puțină ca să bage vrajbă între turci și francezi și reușise chiar a-i face să se războiască între ei, și în acele momente promisese ajutorul turcilor ca să se războiască cât s-o putea mai mult cu francezii, și trimisese câteva vase din flota lor din marea Neagră ca să transporte oștile turcești în Siria și să se unească cu flota engleză la Abuchir. Prin acest război ei sperau să țină în loc pe Napoleon cât o putea mai mult timp în Orient pentru ca în aceeași vreme Suvarov să aibă răgaz să gonească pe francezi din Italia, apoi trupele aliate să intre în Franța, să bată pe republicanii al căror cap și braț se afla încurcat în Egipt, să restabilescă pe tron pe legitimiști și să scape Europa și, mai cu seamă moscovismul reaționar și absolutist, de gogorița republicii. Planul era îndestul de ingenios și de machiavelic, dar nu reuși, căci Bonaparte, ca cum i-ar fi ghicit, trecu pe sub ascuns în Europa, și fără de veste isgoni pe Suvarof, îl goni din Italia, risipi speranțele celor din a doua triplă alianță, le impuse pacea cum vru el iar nu cum voise ei, și se împăcă cu turcii mai înainte de a sosi din Odesa ajutorul de oști rusești promis turcilor.</p>
<p>Graba cu care turcii o primiră a se împăca cu francezii și îndoita grabă ce divanul turcesc pusese de a primi pe însărcinatul Franței și de a asculta cu bunăvoință părerile lui, supără foarte mult pe ruși contra turcilor și-i determină ca să-și răzbune cum știau ei, adică prin foc și prin sânge. Pe lângă acest afront ei aveau să mai spele încă un afront, acela ce le făcuse turcii pe timpul domniei lui Moruzi, când după ce dânșii îi poftise ca să-i scape de Pasvant, și după ce ei nesiliți de nimeni subscrisese o convenție, prin care cedau Rusiei Valahia și Moldova, în schimbul înfrângerii lui Pasvant, pe urmă își luase vorba înapoi, lăsase lucrurile baltă și se împăcase cu Pasvant fără vărsare de sânge.</p>
<p>Atâtea afronturi nu puteau să le sufere rușii fără a-și răzbuna, fără a vărsa sânge, fără a se bate cu turcii. Jurămintele de amiciție eternă scrise și subscrise la Iași în 1791, jurămintele preânoite în 1798 când încheiă actul de alianță cu turcii contra francezilor, și toate cuvintele măgulitoare și toate demonstrațiile de prieteșug sincer și devotat fură uitate, și rușii se hotărâră de a profita de liniștea în care se găsea Europa de când potentații statelor celor mări se împăcase cu Napoleon, și începusă a se pregăti de război pentru ca să-și descurce vechile socoteli ce aveau cu turcii. Pentru ca acel război să izbucnescă, le mai trebuia rușilor încă ceva, un pretext de ceartă. Rușii niciodată nu au început un război chiar din senin fără vreun pretext și fără a fi provocați de turci; așa era tradiția lor și ei erau oameni care nu ieșeau din tradiții; au știut însă întotdeauna să prepare mai din vreme acel pretext și să silescă mâna turcilor ca ei să-i provoace, ei să le declare război, iar Țările Române erau întotdeauna câmpul în care rușii plămădeau pretextul.</p>
<p>În anul 1802 rușii erau îndestul de pregătiți ca să intre într-un nou război cu turcii, ei credeau că în acel an era momentul cel mai princios pentru ei de a se război cu vechii lor dușmani, pentru că Sultanul Selim începuse a-și organiza armata și a schimba în trupe regulate și disciplinate europenești vechile hozarde de ieniceri neregulați. Aceste oști, vechi rămășițe ale hoardelor Evului Mediu, care dusese pe turci odată la biruințe strălucite, pe când arta tacticii se mărginea numai la o năvălire impetuoasă ca o vijelie, acum în urma perfecționării puștilor, tunurilor și granatelor devenise o armată inutilă și chiar primejdioasă. Pe lângă acest defect, acele armate avea unul și mai rău: erau nedisciplinate. Ienicerii se răsculau când vreau contra șefilor lor și chiar contra Sultanului; se uneau când le venea la socoteală cu inamicii patriei, precum făcuseră cu ocazia revoltei lui Pasvant, a lui Giorgi-Osman și a altor pașiale răsculate, și când se luptau, se războiau cât se poate de prost și de primitiv, tot cum se luptase și strămoșii lor prin secolul al XIV, din care pricină un număr de oștire turcească îndoit mai numeroasă era bătut de dușmani chiar în locuri princioasele lor și nepriincioase dușmanilor.</p>
<p>Timpul era cât se poate de prielnic pentru ruși de a se bate cu turcii și de a câștiga victoria fără sacrificii, numai pretextul lipsea. Acest pretext trebuia să fie găsit cât se poate mai în grabă, și tot Țările Române fură alese ca să servească drept pretext; iată pentru ce Tamara trimisese de la Constantinopol în Brașov un curier special cu o epistolă adresată boierilor munteni refugiați acolo, și pentru ce D-l Ioan Severin consul general al Rusiei în Valahia consimți d-a se deranja să facă o călătorie în luna lui iulie pe o căldură de foc și să se ducă la Petersburg ca să însoțească deputația română.</p>
<p>Tot pentru același motiv țarul Pavel binevoi a primi deputația de îndată ce pică în Petersburg, a-i face o primire sărbătorescă, și a înconjura cu o solemnitate teatrală și un fast încă neobișnuit primirii oficiale ce făcu acestei deputații.</p>
<p>La această ceremonie invită pe toți ambasadorii și miniștrii străini, între care și pe al Turciei, lucru nemaipomenit până atunci la niște recepții de asemenea soi.</p>
<p>După ce primi deputații în sala cea mare a tronului, stând în picioare înaintea scaunului său împărătesc, împăratul Pavel primi din mâna capului delegațiunii actul de doleanță și îl dădu ministrului său de stat ca să-l citescă în auzul tuturor. Acest act era redactat în limba rusă, și dictat, dacă nu chiar alcătuit în toată întregimea sa, de consulul Severin și de colegul său Barozzi, căci conținutul său era o adevărată rachetă menită să aprindă o mină de iarbă de pușcă, un tocsin care prevestea focul, o trivogă care chema pe războinici la luptă. El descria starea în care se găsea Țara Românească în culorile cele mai negre, care din nenorocire în acea epocă nu erau nici deloc exagerate; el era un adevărat rechizitoriu din cele mai aspre contra turcilor făță cu românii, el era un adevărat act de acuzație contra administrației turcești.</p>
<p>Suntem fugari de răul turcilor, strigau boierii prin acel act, am pribegit de groaza lor în alte țări, ne-am lăsat casele pustii; am cheltuit până am sărăcit, ne-am vândut moșiile și acareturile, și am fugit cu mic cu mare unde am văzut cu ochii, spărgând orașele și satele de groaza turcilor care ne-au ars orașele, ne-au pustiit satele, ne-au pângărit bisericile, au prădat toată țara, au omorât și tăiat mulți creștini, și pe cei ce nu i-au omorât i-au sluțit tăindu-le nasul, urechile și buzele ca să le dea bani, și pe mulți i-au luat de i-au dus robi peste Dunăre. Rugămu-ne în genunchi, prea strălucite împărate, și cu umilință te juruim ca să te milostești și să ne scapi de astă urgie. Ești crestin, cap al creștinității, și ai dat dovezi, tu și străluciții tăi părinți, că ai milă de creștinătate; nu ne lăsa să perim în ghiarele păgânilor, și fă în orice chip vei ști ca țara aceasta să fie în pace de către turci, căci dacă nimeni nu se va milostivi ca să ne ajute, noi boierii țării și povățuitorii norodului, nici nu mai avem la ce să ne mai întoarcem în țară.</p> 
<p>La finele acestui arz, compus până la sfârșit cam tot în același chip, boierii cereau ca împăratul Rusiei să stăruiască ca să le dea domn pe Constantin Alexandru Ipsilante.</p> 
<p>După ce se termină cu citirea acestei doleanțe, și după ce o traduse primul dragoman al imperiului punct cu punct în franceză, ca să fie înțeles conținutul ei și de soli, împăratul se înturnă către aceștia, și cu o voce foarte emoționată, chiar ștergând o lacrimă, spun cronicarii contemporani, le zise:</p>
<p>— Ce ziceți Dv. la acesta?</p>
<p>Solii au tăcut.</p>
<p>— Cade-se a ocroti Valahia după dreptate de nepastele ce-i vin asupră-i. Cade-se împărăției mele a ajuta și a ocroti această țară creștină, au nu?</p>
<p>— Da, Maiestate, răspunse tot atât de emoționat decanul ambasadorilor în numele colegilor săi, cade se a ocroti pe cei din Valachia după dreptate de nepastele ce le vin asupra-le.</p>
<p>— Excelența ta efendi ce zici? întrebă împăratul pe ambasadorul Turciei, și cum găsești cu cale?</p>
<p>— Cel ce pătimește se cuvine a i se da ajutor, răspunse elciul turc.</p>
<p>— Bine, așa voi face, răspunse Țarul Rusiei, și după aceea concedia cu bunăvoință deputația română, pe ambasadori și toată curtea.</p>
<p>După aceea împăratul Pavel ordonă secretarului împărătesc să scrie împăratului turc să caute să facă zapt turcilor de asupa acestor două țări Valahia și Moldova, să nu o mai ardă și să o prade și să o robească, gonind pe toți locuitorii țării în țări străine și sărăcind boierimea, arzând orășele și bisericile creștinilor. Prin același act mai ruga pe împăratul turc ca să îngrijească să aibă țara pace după ponturile păcii care s-au așezat la împăciuirea de la Kuciuk-Kainargi și să pună domn țării pe care-l va ales boierii țării, că de unde nu va fi țara în pace cu locuitorii ei, va strica prieteșugul cu  împărăția sa, și oștile Rusiei întoarse din Italia le va porni cu război asupra împărăției sale și va face zapt turcilor.</p>
<p>Primind Sultanul această scrisoare a Țarului Rusiei din mâna ambasadorului rus din Constantinopol, precum și un raport al ambasadorului turc din Petersburg primit prin Reis efendi, a rămas încremenit, căci el nu știa nimic din câte se petrecuse în cele urmă timpuri în Țara Românească, căci miniștrii săi îi ascundeau într-adins toate tristei rezultate ale revoltei lui Pasvantoglu. În accesul primei furii ce-i pricinui această ignoranță el dădu ordin ca numaidecât să taie capul fostului Domn Alecu Moruzi, care-i scrisese pe când era pe tron și îl încredințase că prin vrednicia sa a scos Cărjalii din țară și nu i-a lăsat să facă rău țării, încât prin hărnicia lui a rămas țara în pace. Aflând de aceasta ambasadorul Tamara, căruia nu-i trebuia capul lui Moruzi, ci dimpotrivă voia să-l păstreze în viață și la favoare căci era un zelos agent moscovit care ajutase foarte mult politica rusă în afacerile răscoalei lui Pasvantoglu, se puse cu stăruință ca mijlocitor pe lângă împăratul în favoarea lui Moruzi, împărți și câteva pungi cu bani date de Moruzi pe la regialurile mai influente, și nu se lăsă până ce nu reuși să obțină în favoarea protejatului său iertarea Sultanului. Argumentul cel mai puternic care determină pe Sultanul Selim să facă acest pas, amenințarea ce-i făcu Tamara că dacă va tăia pe Moruzi, va scârbi și mai mult pe împăratul Pavel, și-l va face poate să pornească cu război împotriva împărăției turcești.</p>
<p>Bietul Sultan era într-o poziție foarte critică, nu era nici deloc pregătit, mai toți guvernatorii săi erau revoltați și se războiau cu guvernul central, și ienicerii o duceau într-una în manifestații de nemulțumire, în demonstrații ostile și chiar într-o revoltă și rebeliune contrarie Sultanului care vrea să se lipsească de vechile lor privilegii și să-i transforme în armată regulată. El știa bine că în acel timp de transformare când Turcia era silită să lepede pielea cea veche de țara barbară spre a se îmbrăca cu altă nouă mai potrivită cu țările civilizate între care se afla patria sa era într-un mod firesc mai slabă și mai în neputință de a susține un război cu Rusia ca oricând; pentru aceea tăcu, înghiți, suferi impertinenta purtare a ambasadorului rus care o ținea întruna cu amenințările și cu grosolăniile, ca cum el suveranul Imperiului Otoman ar fi fost un otaman de cazaci, și-i satisfăcu toate exigențele.</p>
<p>El fu foarte scârbit de purtarea boierilor români care în loc de a veni la dânsul ca să i se plângă, s-a dus la Țarul Rusiei care nu avea niciun drept de amestec în țara lor, și l-au rugat pe el să precurme relele de care sufereau. În alte ocazii asemenea îndrăsneală ar fi fost înecată în valuri de sânge; de astă dată ea fu trecută cu vederea și sultanul se mulțumi cu mângâierea de a citi în același timp și arzul boierilor pământeni trimis din Sibiu, pe care abia acum marele vizir găsi de cuviință să-l scoată de sub saltea și să-l înfățișeze suveranului său.</p> 
<p>Ca să potolească pe ruși, sultanul scrise tutur pașialelor după marginea Dunării firmanuri, prin care le da ordine strașnice ca să se ferească de Țara Românească, să dea pace raielelor, nesupărându-i întru nimica, ca să vină fiecare la casa lui, și pe cârjalii să-i prindă și să-i înțepe pe marginea Dunării, că de se va mai înștiința că nu este Valahia în pace, sabia îi va mânca.</p>
<p>Tot într-același timp trimisese firman și boierilor din Ardeal, prin care îi învită ca să vină fiecare la casa lui în țară, că vor avea pace și nu vor pătimi niciun rău, că împrăția lui n-a știut de cele ce s-au întâmplat în Țara Românească. În urma acestor ordine exprimate într-un mod atât de sever și de hotărâtor, cârjalii fură goniți din Oltenia, Hasan pașa și Trisenicli pașa evacuară Țara Românească; iar boierii intrară în țară și începură a-și vedea de afaceri ca și mai înainte.</p>
<p>Țara Românească reintrase în liniște și urmele dezastrelor produse de băjenie începuse încetul cu încetul să se șteargă, prin urmare guvernul rus care numai pentru aceasta protestase ar fi trebuit să rămână mulțumit, dar nu fu, căci el alta căuta iar nu liniștea românilor; știm ce căuta el. Văzând că turcii primise amestecul Țarului Rusiei în treburi care nu-l privea și că executase cu grăbire și docilitate cererile sale care fusese exprimate cu tonul unor ordine, guvernul Țarului văzând că cu acest mijloc n-a putut dobândi pretextul de război, datu ordin ambasadorului său Tamara ca să ceară Sultanului cu insistență garanții formale în formă de tratat sau o iradea prin care guvernul turcesc să se lege a face pentru viitorime ca să nu se mai repete în Țările Române niște vexațiuni atât de barbare. Sultanul primi această nouă cerere cu multă neplăcere și cu mare supărare, dar văzând că chip nu era d-a evita acest nou hop, fu nevoit să facă și acest nou sacrificiu, și după multe negocieri și deliberări, se hotărî a adresa guvernului rus un fel de notă diplomatică, prin care guvernul turcesc aducea la îndeplinire această nouă cerere a guvernului rus. Prin conținutul acestei note însăși Turcia dă voie Rusiei să facă un pas hotărâtor spre stăpânirea Țărilor Române, schimba dispoziția abstractă și generală de protejare a Țărilor Române din partea Rusiei într-una specială și practică, care îndruma spre deplina supunere a acestora sub autoritatea rusă.</p>
<p>Prin acea notă Turcia se lega, spre a ușura starea materială a Țărilor Române, ca toate proviziile făcute de turci în acele țări să fie cumpărate pe prețul zilei, iar nu după nartul impus de turci, cum se obișnuise de un cârd de vreme până atunci, și să se plătească imediat cu bani peșin, fără ca locuitorii să mai fie obligați a le transporta gratis până la schele. Trimișii turci în Muntenia sau Moldova să nu poată pretinde hrană și găzduire fără plată nici cai de olac mai numeroși decât era însemnat în ordinul lor, și negustorii turci să nu poată avea în stăpănirea lor imobile sau turme. În schimb locuitorii din Principate să fie obligați a nu mai ascunde de negustorii turci obiectele de consumație ce ar avea, și în același timp negustorii turci să fie obligați a plăti după prețul zilei aceia ce a cumpărat cu bani gheață. Silitra nu va mai fi culeasă în țară de turci fără nicio despăgubire pentru proprietari, ci cumpărată și transportată cu plată la schelele Dunării. Vama din Galați și Brăila va fi percepută de gospodari prin oamenii lor, și nu va mai fi apucată de perceptorii turci din Chilia. Dregătoriile publice în Principatele Române vor fi încredințate boierilor celor mai destoinici, fără deosebire de sunt greci sau pământeni. Darea anuală către Poartă nu va fi mai mare de suma de 619 pungi pentru Muntenia și 135 pungi și 445 lei pentru Moldova, care bani vor fi remiși Porții în Constantinopol la finele fiecărui an. Afară de haraciu Muntenia va mai da 90000 lei pentru Idiye și 34000 lei pentru Richiabiye, iar Moldova 90000 lei pentru Idiye și 25000 lei pentru Richiabiye. Gospodarii afară de aste sume nu vor mai plăti nimic pentru confirmarea în posturile lor în fiecare an. Zaireele și havaeturile ce se cer la confirmarea în posturile principilor, vor fi plătite din veniturile lor proprii ale ocnelor și vămilor, și nu din dările supușilor. Domnia gospodarilor este fixată la șapte ani; înainte de acest termen el nu pot fi depuși decât numai pentru o vină vădită.</p>
<p>În schimbul acestor mici avantaje, care nu adăuga nimic la drepturile ce avusese Principatele până atunci, și care în acest act figura numai ca o obligație că în viitor vor fi respectate cu sfințenie, întrucât unele din ele prin trecere de vreme au suferit oarecare strămutare, în schimbul zic a acestor mici avantaje, în care Rusia nu vru să introducă nici măcar condiția cum că funcțiile publice vor fi ocupate de boieri pământeni, această Putere care întotdeauna s-a lăudat că ne vrea binele, fără a ne dovedi vreodată, în partea politică a acelui tratat își făcu partea leului, își aroga drepturi ce niciodată n-a avut, și institui față de români o adevărată tutelă moscovită.</p>
<p>Astfel în preambulul acelei note Sultanul recunoștea că în puterea tratatelor încheiate la Kuciuc Kainargi și Ainali Kavach între Turcia și Rusia, această putere având dreptul de a interceda pentru cele două provincii, Muntenia și Moldova, și după aceea cam la finele notei tratat zicea cele următoare: îndată ce s-ar face vacanță la unul din tronurile acestor Principate prin destituire, Turcia se obligă să înștiințeze pe ambasadorul rus, care și dânsul trebuie să se convingă că delictul care a provocat destituirea gospodarului într-adevăr s-a săvârșit, fiind dovedit într-un chip neîndoelnic vinovăția Domnului, și atunci numai depunerea lui va fi permisă. Gospodarii Moldovei vor da atenție la reprezentațiile ce trimișii Rusiei vor putea face atât pentru afacerea impozitelor, cât și pentru privilegiile țării și mai cu seamă pentru paza stipulațiilor conținute în acest ordin imperial.</p>
<p>Prin acest tratat notă, cum vedem, Rusia mai făcea încă un pas, de astă dată mult mai însemnat, în stăpânirea ei de drept asupra Țărilor Române, cu toate acestea nici conținutul său atât de favorabil cauzei ruse nu mulțumi pe guvernul din St. Petersburg, căci el vrea ceva mai mult decât atât, adică stăpânirea de fapt, iar nu numai cea de drept asupra principatelor, prin agenți devotați cauzei moscovite care s-ar sui pe tronurile acestor țări.</p>
<p>Pentru a ajunge la acest rezultat, D-l Tamara ceru Porții ca să trimită lui Alexandru Suțu domnul ambelor Principate o notă foarte aspră, prin care să-i atribue și să-i impută lui toate fărădelegile câte se comisese până atunci de către toți predecesorii săi. Marele vizir se supuse și de astă dată și se grăbi a trimite lui Suțu o notă prin care punea în vederea principelui că exagerarea nemăsurată a impozitelor sub care zac locuitorii acelei țări a umplut de milă pe Sultanul care s-a hotărât a le întinde o părintească mână de ajutor și cere numaidecât reducerea lor. Mai protestează apoi contra despuierii oamenilor de avutul lor din partea turcilor și a Domnului, fără a li se da despăgubirea corespunzătoare; protesta contra nenumăratelor clăci, podvezi și beilicuri, care ar răpi tot timpul țăranilor și nu le-ar mai îngădui a se ocupa de gospodăria lor, și în cele din urmă imputa acestui Domn care venise de mai puțin de două luni din Moldova aproape singur, că a adus un număr mare de greci din Constantinopol, care ar despuia țara fără de milă. Acest paragraf se bătea în capete cu una din dispozițiele finale ale tratatului notă, citat mai sus, în care se prevedea explicit cu aprobarea Rusiei, că gospodarul e autorizat să aleagă dintre grecii onești ori pe câți va găsi că sunt apți și posed abilitatea d-a ocupa funcții publice, pe care-i va trata, înainta, destitui și pedepsi ca și pe boierii pământeni. La finit prin acea notă Vizirul cerea Domnului răspuns în scris.</p>
<p>Ambasadorul rus nu dădu turcilor răgaz ca să aștepte acel răspuns, ci ca cum imputările aduse Domnului prin acea notă ar fi fost recunoscute și dovedite ca adevărate, ceru numaidecât Porții destituirea lui Alexandru Suțu și înlocuirea sa prin Constantin Alexandru Ipsilante. Până aici turcii îndepliniră mai fără de opunere toate cererile și pretențiile rușilor; de astă dată însă stătu o clipă la îndoială, căci însărcinatul Franței, în virtutea tratatelor încheiate între această putere și Turcia, care interzicea aceștia de a acorda altui stat un tratament mai favorizat de orice natură ar fi fost, protestă într-un mod formal contra numirii lui Ipsilante care era de toată lumea cunoscut ca agentul cel mai devotat al Rusiei. Un schimb de note foarte vii avu loc între Poartă, ambasada Franței și Ministerul relațiilor străine din Paris în acea privință, dar nu putu reuși de a împedica realizarea acestui act, care în prima linie avea să fie prejudiciabil mai mult turcilor ca oricui altcuiva, căci luă partea rușilor în astă privință și ambasadorii celor alte puteri, mai cu seamă D-nul de Knobelsdorf ambasadorul Prusiei, care deveni avocatul cel mai zelos al lui Ipsilante.</p>
<p>Boierii români nu rămase mai pre jos; afără de partidul național de curând format, care din cauza bolii șefului lor Nicolae Brâncoveanu rămase cu totul străin oricărei mișcări politice, ceilalți boieri pământeni și greci cerură cu stăruință ca să li se dea ca Domn Constantin Ipsilante, căci rublele rusești curgeau din mâinile Consulului rus în pungile lor ca un izvor nesecat. În fața acestor stăruitoare interveniri venite din toate părțile, turcii fură nevoiți să se supună, să numească pe Constantin Ipsilante domn în țara Românească și să scrie lui Suțu să se întoarcă în Moldova mai înainte ca acesta să aibă răgaz să răspundă Porții la nota fulgerătoare ce i-a trimis. Suțu părăsi Bcureștii în ziua de 20 august 1802, și plecă cu familia sa spre Iași.</p>
<p>Tamara nu rămase mulțumit nici cu asta, ci ceru Porții ca să destituie pe Suțu înlocuiască cu Alexandru Moruzi, al doilea agent al Rusiei. Turcii ca să scape de orice pretext de gâlcevă, pe care rușii o căutau cu lumânarea, accedă și la această cerere destituiră într-un mod definitiv pe Suțu, care-l chemă la Constantinopol, pe la începutul lunii lui octombrie același an, și numi în locu-i pe Alexandru Moruzi autorul nenorocirilor căzute pe capul Țării Românești, după urma Pasvantlîilor. Ambasadorul Timara ca să nu-și dea pe față deplina mulțumire ce-i cauza acest îndoit succes, se arătă pe față că ar fi fost nemulțumit de suirea pe tronul Moldovei a lui Moruzi, a cărui familie s-a arătat întotdeauna simpatică Franței, și juca comedia atât de bine, încât chiar D-l Rufin căzu în cursa moscovită și raportă D-lui Talleyrand acesta nemulțumire.</p>
<p>Prin asemenea înjositoare sacrificii Turciei scăpă în anul 1802 de războiul cu Rusia, dar nu scăpă pentru mult timp după cum vom vedea mai la vale.</p>
</div> 
<div type="chapter" n="13">
<head>XII. Domnia a doua în Moldova a lui Alecu Moruzi.</head>
<p>Domnia lui Alecu Moruzi pentru a doua oară în Moldova, după cum ne-o descrie postelnicul Manolache Drăghici, un boier pământean și contemporan în Istorice Moldovei a fost relativ bună și până la un oarecare punct blândă. El, cum a venit în Iași de la Constantinopol, a tras la logofătul Alecu Mavrocordat în Săracia-de-sus unde era instalată curtea domnească de la arderea pământului domnesc din timpul lui Alexandru Mavrocordat Firariu; puțin timp după aceea a cumpărat casele vistiernicului Balș din dosul Sf. Spiridon și s-a stabilit acolo și a stat într-însele până la mazâlie.</p>
<p>Acest stăpânitor, zice Manolache Drăghici, cum s-a așezat pe scaun, a început a lucra, nu domnește, de pe tandur, cum se zice la noi, ci gospodărește, urmărind însuși toate lucrurile de aproape.» Se vecă depătitaniile din trecut, care în cele din urmă l-au adus până la primejdia d-a-și pierde capul, și poate și înaintarea vârstei, îl învățase minte și îl silise să se poarte cu supușii săi mai omenește și să mai pună frâu lacomelelor sale porniri.</p>
<p>Mai întâi s-a apucat să reclădească curtea domnească, puind supraveghetori asupra lucrărilor pe hatmanul Sandu Sturdza, pe vornicul Tudorașcu Balș și pe vornicul Iordache Drăghici. Cu toată această priveghere neadormită, Vodă, spune cronicarul, nu se lăsa numai în nădejdea lor, ci venea în toate zilele și de câteva ori pe zi ca să vadă singur progresul lucrării și modul cum se executa, de frică să nu se facă mare risipă și pe urmă să fie din nou acuzat că a făcut hoții.</p>
<p>După aceea s-a apucat să aducă apă mai multă în orașul Iași, a îndreptat cursul izvoarelor de la Ciric și le-a adus pe țevi panâ la al doilea rând al cerdacului de la Golia, unde a clădit un mare rezervor din care le a împărțit în tot orașul; a reparat și cișmele în ființă făcute din timpul lui Grigorie Ghica; a adus și apele de la Copou, cu care a îndestulat partea de sus a orașului și cu chipul acesta a îndestulat tot orașul, cu apă bună și rece spre deplina mulțumire a târgoveților.</p>
<p>După ce a terminat cu apa, văzând starea cea nesuficientă a străzilor pe care nu era chip a umbla trăsuri pe vreme ploioasă și după ploaie, din cauza noroiului celui mare, mai cu seamă toamna la întoarcerea cărăușilor din țara de jos, căci numai o mică parte din strada Mare era pavată cu podini de grinzi de stejar, puse d-a curmezișul, din poarta Curții domnești și până la Sf. Nicolae cel Sărac, precum și podul vechi până la vamă, iar în colo celelalte străzi erau cu totul nepavate, sau unele cu niște podele vechi și putrede care mai mult rău decât bine făceau, s-a apucat d-a îndreptat și străzile, pavându-le pe unele cu podele de lemn, și pe altele cu molozul luat din dărâmâturile palatului, dărâmând în același timp și o mulțime de barace, foișioare și cerdace de lemn, care atârnau în unele locuri și până la jumătatea drumului, cele mai multe povărnite și stricate, încât amenințau în fiece moment viața trecătorilor. În același timp a înființat și năzâria podurilor, adică dregătoria însărcinată cu facerea din nou și repararea pavajelor, căria îi puse la dispoziție sume îndestulătoare pentru a preîntâmpina cheltuielile necesare pentru îmbunătățirea pavajelor orașului, funcție ce a stat în ființă până la punerea în lucrare a regulamentului organic care a înlocuit-o cu Eforia pavajelor.</p>
<p>După aceea Moruzi a regulat și luminatul străzilor cu felinare puse la distanță de 25 case unul de altul; desființând obiceiul de mai înainte de a obliga pe proprietari și pe prăvăliași de a ține fiecare câte o lumânare sau feștilă la ferestra despre stradă, obligație care nu se păzea decât foarte arareori prin târg, iar în mahalale rămâneau străzile în întuneric, căci mai toate casele pe atunci se făceau cu spatele iar nu cu fața spre stradă.</p>
<p>Pentru paza străzilor și a felinarelor, ca să fie într-una aprinse, Vodă înființă corpul culucciilor, pe care i-a pus sub ascultarea lui Vel-căpitan; a mai orânduit și trei streje care să se preumble neîntrerupt noaptea prin toate străzile orașului.</p>
<p>Terminând cu capitala, Moruzi a început sa se îngrijească și despre nevoile țării, ca să nu fie greutățile pe spinarea celor nevoiași mai presus de puterile lor; mai întâi, spune Drăghici, a stârpit dihonia ce era între proprietarii de moșii și țăranii pentru pământ, înfruntând cu mare asprime pe tulburători și mai îndulcind întru câtva ponturile Ghicăi, căci locuitorii se mai înmulțise de un cârd de vreme, de când încetase băjenăriele din Moldova.</p>
<p>Pentru a precurma abusurile funcționarilor, mai cu seamă a celor inferiori, care întotdeauna au fost plaga celor săraci, el deschise largi porțile palatului său, primi cu cea mai mare înlesnire în audiență pe oricine i se prezenta în toate zilele, la ore anume hotărâte, și lua de îndată măsuri de cercetare și de îndreptare a oricărui rău sau abuz i se denunța.</p>
<p>Regula ca treptele privilegiate, adică ruptașii, ruptele vistieriei, ruptele cămării gospod și ale maziliei, care mai înainte erau împrăștiați neregulat cu darea către mai mulți zapcii ai statului, să fie trecuți într-un registru deosebit și i-au supus pe toți a plăti către vistierie dările la care erau supuși.</p>
<p>El se arătă foarte zgărcit în dare și înaintare de ranguri, cu totul deosebit de cum fusese mai înainte, și nu dădu boieriile pe bani ca mai înainte, ci numai după merite, și acelea într-un mod cu totul restrâns și zgârcit, din care pricină mulți boieri doritori de ranguri înalte, se scârbiră pe el și își arătară adesea nemulțumirea lor contra domniei săle cea prea mult pocăită.</p>
<p>Lucru de mirare, de astă dată el se arăta cu un caracter foarte serios și aspru, dar judecător drept și nepărtinitor, și mai cu seamă nelacom și nemituitor, fapt ce pe mulți din cei cel cunoștea de mai înainte miră mult, căci rămăsese de poveste iubirea de hrănire a lui Moruzi din alte vremuri. Această schimbare în bine făcu pe toți fără deosebire, și chiar pe cei nemulțumiți, să se teamă de dânsul și să-l iubească toți fără de excepție, un avantaj foarte rar de care nu s-a bucurat până la el niciun fanariot din toți Domnii ce au ocupat tronul Moldovei.</p>
<p>Cu toate acestea când să zică doamne ajută și să se bucure și el de roada ostenelilor sale, cu trei zile mai înainte de Sf. Alexandru, ziua sa onomastică, pe care se hotărâse să o sărbătorească cu mare pompă, căci în acea zi se hotărâse să inaugureze palatul domnesc care se terminase de curând, adică în ziua de 27 august anul 1806, după aproape patru ani de domnie, îl sosi ordinul de mazâlie, fără să fie acuzat de vreo vină, contrar tuturor tratatelor și ultimei învoieli din 1802, care fixau domnia la 7 ani.</p>
<p>Îndată ce primi acest ordin, Vodă fu nevoit să lase toate lucrurile baltă, să-și lase familia la Iași și să se ducă la Constantinopol în conformitatea ordinului ce primise, fiind însoțit numai de amicul său,Divan Efendi.</p>
<p>Cauza acestei neașteptate destituiri a lui Moruzi era tot vechiul antagonism dintre Rusia și Franța, tot lupta pentru preponderanță în influență pe lângă Poartă a ambasadorilor Rusiei și Franței din Constantinopol.</p>
<p>Știm că cu ocazia suirii pe tronul Moldovei a lui Moruzi, Tamara se arătase în vileag nemulțumit de această domnie, învinovățind pe Alecu Vodă că ar fi fost partizan al Franței. Ca să fie crezută și mai mult această fabulă, Moruzi aduse ca institutor al copiilor săi pe un republican francez înfocat anume Clameron, și îl consultă pe acesta de mai multe ori în privința soluționării oarecăror afaceri publice. După aceea când sosi la Iași pe la 15 iunie anul 1803 D-nul Mechain în calitate de sub-comisar la Galați și consul general provizoriu la Iași, Vodă îi făcu o primire foarte simpatică, pot zice solemnă, și se grăbi a comunica generalului Brune noul ambasador al Franței la Constantinopol această primire prin o epistolă, în care zicea: că a făcut trimisului Franței o primire solemnă, atât de datorie, în amintirea vechii amiciții a familiei sale către Franța, cât și din plecare către națiunea franceză.</p> 
<p>După ce-și lustrui astfel reputația și-și făcu nume bun în diplomația franceză, se puse apoi cu ardoare să lucreze pentru interesele rusești, însă nu pe față și în mod demonstrativ, ci pe sub ascuns, prin intrigi de culise, și acestea toate numai pentru ca să mărească influența rusescă și să nimicească pe cea franceză în Orient.</p>
<p>Așadar el intrigă împreună cu Ipsilante ca să înlocuiască pe însărcinatul de afaceri al Turciei la Viena anume Tipaldo, care era italian dar devotat Turciei și favorabil francezilor, cu un grec anume Arghirupolo, care era frate al rezidentului turc din Berlin care era rusofil fanatic, cu intenția de a împăna toate centrurile cele mari numai cu creaturi moscovite pentru a trăda pe turci și a servi pe ruși.</p>
<p>În același timp, el amicul francezilor, aduse pe fratele său Dumitrache Moruzi care ocupase pe lângă Poartă postul de mare dragoman, ca să combată din toate puterile influența franceză și să înduplece pe Turcia a reînnoi alianța cu Anglia amica Rusiei, iar pe francezi să-i poarte cu vorbe bune până va găsi vreme cu prilej de a se scăpa de el. În același timp el Alecu Vodă denunță Poarta ca spion francez pe un ofițer polonez anume Talcowsky, trimis de francezi spre a cerceta cetățile dispre Nistru, și în cele din urmă luă parte alături de Ipsilante la tratările cu Georgevici capul răscoalei din Serbia scornită de Rusia în paguba Turciei, pentru ca să silească pe aceasta ca în fața pericolului provocat de această revoltă să alerge la ajutorul Rusiei și să renunțe la Franța, cum mai făcuse încă o dată în anul 1798.</p>
<p>Ceva mai mult, fratele său Dumitrache Moruzi, începu a lucra pe față ca să dărâme influența francezilor pe lângă înalta Poartă: el cumpără bijuterii de peste 150000 lei, cu ai cui bani? toată lumea ghicește, și începuse a le împărți cu dărnicie pe la regialurile divanului, și a le cere în schimb numai câteva vorbe bune în favoarea Angliei și Rusiei, și cât se poate de multe vorbe rele și defăimări împotriva Franței. La îndeplinirea acestei lucrări de propagare și corupție el era ajutat într-un mod zelos și călduros, de cine credeți? de capuchehaiaua Domnului Moldovei Alecu Moruzi, care se lua la întrecere cu acela al Țării Românești,</p>
<p>Împărțind asemeneă daruri bogate, el șoptea la urechile tuturor că a aflat prin fratele său Domnul Moldovei, care era amicul francezilor, că Napoleon care în ziua de 2 decembrie anul 1804 s-a încoronat împărat, va veni pe marea Adriatică însoțit de oști numeroase și o flotă formidabilă ca să ia Constantinopol și să desființeze împărăția turcească, dar să nu se teamă, că va fi apărat de Rusia, care va veni despre Nord, însoțit de 250000 de oșteni, sub comanda neînvinsului Suvaroff.</p>
<p>În fața acestor intrigi atât de dușmănoase, Franța nu putu să stea cu mâinile în sân, ci fu nevoită să se servească de aceleași arme pentru a zădărnici intrigile muscălești. Așadar ambasadorul Franței, generalul Brune și urmașul său generalul Sebastian, pe lângă Alexandru Suțu care se stabilise în Constantinopol după detronarea sa și care rămăsese devotat Franței, câștigară în favoarea lor și pe Calimachi și pe Caragea, familii puternice și numeroase, care ocupau posturi importante și se bucurau de mare trecere pe lângă Poartă, și se servi de toate mijloacele cele mai disperate pentru ca să le desjoace intrigile și să împiedice reînoirea alianței cu Turcia.</p>
<p>Se servi mai cu seamă de o femeie, o greacă anume Caterina, fiica grecului Scanavi și sora soției lui Iancu Caragia, care mai apoi deveni Domn în Țara Românească, femeie care nu era nici tânără, nici frumoasă, dar care era plină de spirit și cu mare trecere pe lângă femeia chehaielei marelui Vizir. Cu ajutorul acestei femei, generalul Brune reuși să zădărnicească intrigile rusești, să împiedice reînoirea alianței cu englezii și să dobândească dizgrațiarea muruzescilor, destituirea și punerea averii lui Dumitrache Moruzi sub sechestru, destituirea lui Alecu Moruzi din domnia Moldovei, contrar tratatelor încheiate cu Rusia, și înlocuirea lui cu Scarlat Calimache amicul Franței.</p>
</div> 
<div type="chapter" n="14">
<head>XIII. Domnia I-a în Muntenia a lui Constantin Ipsilante</head>
<p>Muntenii nu fură tot atât de fericiți ca moldovenii ca să se bucure de un trai liniștit și netulburat de furtuni, măcar în decurs de patru ani, adică în decursul anilor 1802 — 1806, cât dură domnia lui Ipsilante. Ei nu avură parte să se bucure de odihnă, și bună pace, să vadă pe Domnul lor ocupându-se de gospodăria orașelor și de chiverniselă țării, cum se bucurase moldovenii cât durase domnia lui Moruzi, ci în decursul acestor patru ani se ținură lanț numai pocinoage, nenorociri, catastrofe și pe urmă ca coroană; războiul, cel mai crunt și mai îngreunător pentru țară dintre toate războaiele de până atunci, ca cum D-zeu nu voise ca boierii țării să-și aleagă ca Domn o unealtă rusească, și ca cum pentru că îl alesese fără voia sa se hotârâse a-i pedepsi cu asprime.</p>
<p>E un proverb românesc care zice: ziua bună se cunoaște de dimineață; acest proverb se adeveri pe dintregul cu Constantin Ipsilante, ca cum natura ar fi vrut să prevestească românilor soarta ce avea să-i aștepte în cursul domniei acestui Domn svăpăiat și moscovit pasionat.</p>
<p>Poporul se adunase din timpul scurtei domnii a lui Alexandru Șuțu și reîntemeiase capitala și orașele câte se spărsese de frica Cârjaliilor, dar boierii, ca mai prudenți și, de ce s-o tăinuim? mai fricoși ca talpa casei, căci aveau mai mult ce să piardă decât prostimea, nu trecură granița decât după ce aflară că Ipsilante a fost numit Domn, a primit învestitura și a și pornit din Conantinopol spre Dunăre. Atunci cu mic cu mare porniră și boierii din Brașov și ori de unde; se găseau, se înturnară în București, se bucurară foarte că, mulțumită grabnicei veniri a turcilor, găsise casele aproape neatinse și lururile din case prea puțin jefuite, și de îndată ce-și puse puțin casele în ordine, plecară cu toții din București spre Giurgiu întru întâmpinarea Domnului lor cel iubit și îi pregătiră o primire dintre cele mai strălucite.</p>
<p>Domnul nu întârziă mult, în ziua de 14 octombrie anul 1802, ziua preapodobnei Paraschiva, călcă pe pământul Țării Românești, și cum ajunse și primi cu bucurie entuziastele hiritiseli ale boierilor celor mai tineri câți apucase să ajungă până la Giurgiu, se sui în butca ce i se pregătise, și, urmat de boierii și de o mulțime de țărani, boierii în butcă și țăranii călări, porniră în goana mare spre București. Ajungând însă în satul Radovanu, proprietatea marelui ban Scarlat Ghica, căpetenia partidului moscovit, unde îl așteptau mitropolitul, episcopii și boierii cei mai învârstiți, Domnul fu nevoit să se oprească în dreptul bisericii satului, să se dea jos din butcă, și să între în biserica, precedat de înaltul cler care-i ieșise înainte cu crucea și Evanghelia, însoțit de osanalele și axiosurile cântăreților și urmat de toată boierimea cea mai alesă din protipendadă, intră în bisericuța satului și se așeză în jețul ce este pregătit în orice biserică ortodoxă, fie oricât de mare sau mică, pentru capul statului sau al bisericii. Dar abia se așeză în jeț și abia începură rugăciunile de mulțumire, și iată că deodată, pe la 6 ore din zi (12 europenește), începu pământul să se cutremure cu o furie și o putere nemaipomenită, încât pereții bisericii începură să trosnească, să crape, să se clatine, și să începă a se prăbuși. Văzând această primejdie atât Vodă cât și toți cei din biserică, începură să fugă val vârtej, căzând clae peste grămadă, îmbrâncindu-se unii pe alții, fără să mai țină seamă de rang sau întâietate, și scoțând din piepturi țipete înspăimântătoare. Din această învălmășeală mulți ieșiră striviți, mulți contuzionați și mai toți cu câte un beteșiug, încât de voie de nevoie fură siliți să rămână noaptea acolo și să plece spre București a doua zi.</p>
<p>Când ajunse în București Domnul și cortegiul său, avură prilejul să vadă nenorociri mult mai mari, cataclismul în toată grozăvia sa! Mai toate casele cele mari zăceau la pământ în mijlocul străzilor cotropite de ziduri ruinate, mai toate bisericele crăpate dacă nu dărâmate, turnul cel mare al Colții, artistica operă a inginerilor și soldaților suedei ai lui Carol XII, rupt pe la jumătate și căzut la pământ peste casele Șuțulescilor din față, care asemeni fură ruinate, și palatul domnesc zdruncinat, plin de crăpături și în stare de nelocuit, încât Domnul fu nevoit să stea pentru câtva timp în mânăstirea Văcăreștilor, în care se opreau toți Domnii veniți din Constantinopol și locuiau până ce li se pregătea alaiul și ceremonia ungerii.</p>
<p>La această ceremonie, la care Ipsilante ar fi ținut din toată inima, căci era om vanitos și iubitor de fasturi, Vodă de voie, de nevoie fu silit să renunțe, căci atât orășenii cât și boierii îngroziți de nenorocierea ce-i izbise care a secat izvoare abundente, a făcut să izbucnească altele noi, a crăpat pâmântul în mai multe locuri, din care au ieșit lacuri și râuri sulfuroase, a dârâmat o mulțime de case și a ucis mulți oameni, erau siliți să stropolească pentru scoaterea din ruine a morților și răniților ce fusese apucați sub dărâmături, și câți fusese cruțați de asemenea nenorociri fură siliți să îngrijească a-și repara casele și palatele, din care prea puține rămăsese în stare bună. Mai târziu însă Vodă, după ce se așeză în palatul domnesc, pe care îl întări și îl repară, făcându-i ziduri împrejur, își scoase din capete cu vârf și îndesat pentru astă involuntară privație.</p>
<p>Ca să-și facă mână bună pe lângă turci, pe care până una alta trebuia să-i menajeze măcar până s-o întemeia pe tron, și mai cu seamă ca să scape de oștile lui Hasan pașa, care cu tot firmanul Sultanului încă se afla în țară tăbărâte în apropiere de Giurgiu, scoase bani, bani mulți, de unde? mister și moscovism, și plăti oștilor toate rămășițele câte mai aveau să ia din timpul lui Mihai și Alecu Suțu, plăti și pe toți creditorii câți se prezentară cu pretenții că mai aveau să ia datorii de la Mihai Suțu, pe care Alecu Vodă nu avusese încă vreme să-i plătească, și făcu tot ce-i stătu prin putință ca să-i urnească din țară.</p>
<p>După ce se cotorisi și de astă pacoste și văzu țara curățată de turci, Vodă își dădu drumul fireștilor sale apucături, și se puse pe chefuri și chiolhanuri, pe mese și ziafeturi, pe baluri și nunți, trai neneco cu banii babachi! În timpul pasvantlîilor, cârjaliilor și a băjeniei, boierii nu avusese nici timp, nici inimă să-și însoare flăcăii și să-și mărite fetele, ci fiecare amâna aceste vesele evenimente pentru niște timpuri mai bune. De îndată însă ce se potoliră lucrurile, unde mi se puse oamenii pe nunțit și pe încuscrit, de se țineau cununiele lanț una după alta, la care Constantin Vodă lua parte cu cea; mai mare tragere de inimă, în cele multe ocazii ca nun mare, căci era din fire darnic, în unele ocazii și ca simplu nuntaș când se întâmpla ca tinerii să aibă naș vreun boier fruntași și bătrân. Cronicarii contemporani, Dionisie Eclisiarcul, Dionisie Fotino și Zilot românul câte trei, care după scris se dovedesc că au fost rusofili și partizani ai lui Ipsilante, profitând de prilejul chiolhanurilor și ziafetelor ce însoțeau aceste nunți, care se petreceau numai între boerii cei mai mari, exlamă cu entuziasm și strigă cu bucurie «că nefericita Țară Românească a rămas în liniște și pace, și sub un domn pe drept zis părinte al patriei, a început să simtă că face din zi în zi câte un pas spre îmbunătățire și spre vindecarea cumplitelor rane de care suferea.» Asemeni și Zilot românul fu luat de vâltoarea curentului contemporan care era moscovismul, el spune că «Domnul porni a oblădui țara cu bune începuturi, pe boieri cinstindu-i și înlesnindu-i, pe săraci dorindu-i și mituindu-i, cu ce nu spune; așezăment făcu în toată țara de se cumpără toate braslele la darea dăjdielor după stare și putere: cu un cuvânt nu se căi țara că l-a cerut Domn fără numai câți se boierise în zilele lui Mihai și Alecu Suțu s-au mâhnit asupră-i.</p>
<p>Spunând toate aceste laude la adresa lui Ipsilante, Fotino și Zilot nu pomenesc și nu numesc nimic, cum pomenesc și numesc Drăghici în istoria vieții lui Moruzi, despre ce anume fapte spre folosul obștesc a făcut acest favorit al lor, nu spune nici că a înființat măcar o ceată de culuccii cum făcu Moruzi, ci, precum am mai zis, unul abundă în generalități și celălalt înșiră pomelnicul benchetuirilor și nunților ce au fost prezidate de dânsul, pe când de bună seamă calicimea și prostimea se uita făcând zimbre la mesele boierești și muncea până asuda ca să plătească mulțimea birurilor ce înființase și adăugase Ipsilante ca să plătească nenumăratele satarele ce i se cereau.</p>
<p>Adevărul adevărat al celor întâmplate sunt nevoiți să-l mărturisească însuși tămâitoriî acestui domn, căci evenimentele nemiloase nu vrea să știe nici de adunători, nici de apologiști, ci se însărcinează ele însăși prin condeiul neînduplecăcios al faptelor împlinite să scrie istoria astfel cum s-a petrecut.</p>
<p>Așadar acele nemiloase și necoruptibile evenimente ne spun, și apologiștii sunt nevoiți să mărturisească, că Constantin Vodă ca să astâmpăra pofta ce avea Pasvantoglu ca să supere țara, a trimis prin noie,brie 1803 la Vidin pe marele Postelnic Constantin Caragea cu daruri și cu bani, cerând pașialei răsculate a nu tulbura țara. Pasvantoglu s-a arătat foarte mulțumit de purtarea Domnului, și i-a promis amiciție sinceră; clar după ce Caragea se întoarse de la Vidin și primi de la Domnul său, ca răsplată pentru vestea cea bună ce adusese, postul de caimacam al Craiovei, Pasvant se vede fiind îndulcit de bogatele daruri ce-i trimesese Ipsilante, se grăbi a tulbura pe Domn chiar în toiul nunților și sărbătorilor, și a-i trimite o scrisoare prin care-i cerea noi daruri. Domnul ca să nu-și tulbure firea și să nu zătihnescă șirul ziafetelor, se grăbi a-i trimite carete frumoase, cai aleși, butci de călătorie, șaluri scumpe și altele, dar fostul alian, se vede, nu ținea la asemenea mărunțișuri, căci se grăbi a-i trimite o nouă scrisoare, prin care îi cerea nu mai puțin decât una mie pungi cu bani, că de unde nu trimite pe manafii și cârjalii lui ca să-l întrebe de sănătate.</p>
<p>Văzând că se îngroașă gluma și că Pasvant iar se întindea să transforme amiciția în dușmănie cotropitoare, pe de o parte scrise la Constantinopol, scrise și lui Tersenicli, vestindu-i de cele ce uneltea pașa Vidinului, dar văzând că nici din o parte nici din alta nu se vedea vreo ispravă, trimise la Vidin pe Divan-Efendisi amicul său cel mai devotat cu misiunea de a da lui Pasvantoglu 500 pungi, și în același timp îl însărcină să studieze mișcările pașii și să descoase gândurile lui. Pasvantoglu primi banii, se arătă foarte bucuros de acest dar ce cu niciun drept îl pretindea, și pofti pe Domn să se grăbească a-i trimite și restul, că în curând îi va mai cere și alte sume mai însemnate.</p>
<p>Nu apucă Divan efendisi să meargă mai departe de Craiova și nici putu să ghicească cât stătu la Vidin gândurile fostului aliant, și iată că acesta profită de gerul cel mare și de iarna cea aspră ce începuse de un cârd de vreme, care înghețase toate apele, până și Dunărea, de treceau peste ea oamenii cu carele mocănești, și iată că în ziua de 18 ianuarie anul 1803 Pasvant își porni oștirea sa spre Oltenia, în număr ca la 6000 de oameni cu o mulțime de tunuri, sub comanda groaznicilor Manaf Ibraim, Cosangiali, Hagi Mimișoglu, Cililoglu și alți doi bei albanezi, care trecură Dunărea pe la Ostroveni și o apucară mai întâi pe marginea râului.</p>
<p>Vestea vizitării acestor groaznici ospeți, cu toate că ei asigurau prin jurăminte că ei au intrat în țară nu ca să-i facă rău ci ca să meargă să ia Nicopole prin această parte, pentru că pe dincolo drumul era rău, înspăimântă foarte rău pe români și-i puse pe fugă, cu tot gerul de trăsneau lemnele și pietrele și cu toată zăpada care era până la brâul omului. «Astfel, zice Fotino, pe când bieții locuitori credeau că și-au ispășit păcatele prin suferințele trecute, pe când sperau că se vor bucura de liniștea lor cea mult dorită, întorcându-se fie care pe la vetrele sale, văzând de odată venind atâta oștire asupra lor, s-au cuprins de spaimă generală și au început a se împrăștia, care încotro putea. Dar iarna era așa de grea, ninsoarea așa de mare și gerul așa de tare încât bieții fugari se cufundau în troene (nămeți) ca în apele de mare, iar lupii, vulpele și urșii ieșiau la drumuri ca orbi și turbați de sfâșiau muierile și copii.</p>
<p>Sosind această știre la București s-a răspândit între orășeni o spaimă și o groază tot atât de mare, mai cu seamă că vedeau că Vodă cu o imprudență copilărească, mai înainte de a fi liniștit cu totul despre Pasvantoglu dătuse drumul oștilor turcești, concediase și oastea de adunătură ce încropise în grabă Alecu Suțu în scurta sa domnie, și lăsase capitala absolut fără de nicio apărare. Într-acel timp spaima orășenilor fu îndoit mai mare ca cea din anul trecut, căci de astă dată era iarnă iar nu vara, apele erau înghețate încât nu opuneau nici o împiedicare năvălitorilor, tâlharii veneau drept spre București fără să se mai oprească prin Oltenia, și Ipsilante nu avea pe nimeni, nici pe acei harvați năimiți ca să li se opună în cale. De sigur ei ar fi fugit și de astă dată, ar fi spart iarăși Bucureștii Și ar fi dat dosul prin nămeți pe gerul de foc, dacă Vodă nu ar fi avut nimerita idee de a întări streji din puținii slujitori ce avea pe la toate barierile și nu ar fi făcut publicații că va pedepsi cu cea mai strașnică asprime pe oricine va îndrăzni să dosească din capitală, ori de ce treaptă ar fi fost.</p>
<p>Într-acest timp Manaf și ai săi înaintau încetinel prin laturea de jos a Olteniei îndreptându-se spre Turnu fără să se grăbească deloc, ceea ce ar fi trebuit să facă mai înainte de a avea timp Tersenicli să se pregătească de apărare, dacă într-adevăr ar fi voit să ia Nicopoli.</p>
<p>Mai înainte de a trece dincolo de Olt, Manaf scrise caimacamului din Craiova ca să-i trimită cât mai curând zacherele pentru oștire, previziuni de cafea și zahar, capoturi și blăni de samuri, contese și șalvari, precum și telegari pentru transportul tunurilor; asemeni să le pregătească conace în trecerea lor, dacă vor să-i lase în pace; căci la caz contrar dacă vor suferi vre-o sminteală sau întârziere, îl vor pedepsi pe el și pe locuitorii Craiovei în modul cel mai strașnic. Caimacamul primind astă știre se grăbi a scri Domnului, și acesta îi răspunse să-i dea orice va cere, ceea ce și făcu.</p>
<p>În timpul acestei furtuni înfricoșate, Ipsilante în loc de a se arăta cu cumpănirea și curajul unui corăbier experimentat la furtunile și talazurile mării, precum spune Fotino că s-a arătat, avu curaj d-a da la iveală egoismul și lăcomia cea mai revoltătoare în mijlocul unei nenorociri generale. Sub pretextul de a rosti de bani ca să creeze o armată cu care să apere capitala, el în acest al doilea an al domniei sale, spune protosingelul Naum Râmniceanu în efemeridele sale, a îngreunat țara cu dări, cu îndoite husmete (servicii personale, beilicuri) cu adăugase la vinărit, dijmărit și oerit, care dări le întinse și asupra mânăstirilor, eparchielor, și tuturor boierilor; pe lângă aceasta a strâns și toate rămășițele lă sate ne încasate din cauza greu tăței timpurilor de Mihai și Alecu Suțu.</p>
<p>După ce adună în grabă din aceste biruri noi bani mulți trimise în județele de munte și de peste Olt de adună pe toți plăieșii, poterașii și pandurii, urmași ai oștenilor români dezarmați de Const. Mavrocordat, pe care-i concentră în București, îi îmbrăca cu mintene, poturi și căciulițe uniforme, pe unii în culori roșii și pe alții în culori verzi, și îi într-armă cu tot soiul de rugini și arme vechi ce găsise aruncate prin magazinele din București și Târgoviște.</p>
<p>Nemulțumindu-se cu acest număr de oșteni, al căror număr nu atingea cifra de 4000 oameni, Ipsilante dădu ordin tuturor orășenilor tineri și voinici ca să se organiseze militărește și să formeze un corp de oștire aparte numit al orășenilor; mai recrută dintre foștii tunari ai lui Mavrogheni români și venetici, câți se mai întâmplase a fi în Țara Românească, un număr oarecare cărora le dădu pe mână tunurile lui Mavrogheni de cireș, cu care alungase pe austrieci la Sinaia și Cozia, și le dădu ordin să le echipeze cu ce trebuie spre a forma un corp de artilerie.</p>
<p>După ce încherberi cum putu pentru partea orașului un număr oarecare de armată, în cea mai mare parte nedisciplinată și într-un număr inferior cetelor lui Manof, Ipsilante se gândi și la siguranța persoanei sale, pentru care fu mai generos și mai îngrijorat. Mai întâi mai își formă din cei mai curajoși arnauți câți putuse găsi în țară o gardă de corp de vreo 400 de inși, tot călări și armați cu săbii, pistoale și șușianele mai aduse din Basarabia Moldovei iarași vre-o patru sate de călăreți, vestiți ca iscusiți în arta războiului, pe care-i îmbrăcă în haine căzăcești și cu armă cu hangere încovoiate și culițe lungi, pe care asemeni îi orânduise numai pentru paza persoanei sale și cu ajutorul combinat al acestor diferite elemente de armată alcătuise planul de apărare al orașului. </p>
<p>După toate aceste pregătiri ce se făcură în curs de vre-o 2 săpătmâni, Vodă trimise vre-o 500 călăreți aleși și voinici cu ordin ca să stea ascunși prin satele și pădurile din partea Giurgiului, și când vor vedea pe Pasvantlîi venid spre București, să îi lase să treacă, să-i urmărească pe departe fără a se arăta, și numai când vor vedea că cei din București vor începe a-i lovi, atunci să-i atace și ei pe la spate și să-i cuprindă între două focuri.</p>
<p>Din norocire pentru țară, Pasvantlîi nu se grăbiră deloc de a înainta, căci dacă s-ar fi grăbit, de bună seamă toate aceste pregătiri de oști bune de paradă, dar prea puține apte pentru luptă, capitala ar fi fost mai mult primejduită decât apărată. Pasvantlîi aveau toată bunavoință de a înainta, căci jaful Bucureștilor fusese ținta cea mai principală a expediției lor, dar nu putură căci din cauza zăpezii celei mari drumurile devenise cu totul impracticabile încât întroienise satele dimprejur și-i împiedeca de a înainta. Altă cauză nu mai puțin serioasă îi ținuse pe loc. Manaf și ai săi aflase că Ipsilante avea pe lângă sine peste 6000 cazacii zaporoji care-i prăpădise atât de rău în trecuta expediție și de care se temeu foarte, (noi știm că erau numai 400 de moldoveni îmbrăcați căzăcenește iar nu zaporoj). Pe lângă această frică se iscase între Manaf, Cusengeli și Mamosoglu o ceartă și o împerechere strașnică în privința modului de execuție al planului lor, care asemenea îi ținu pe loc. </p>
<p>Pe când erau în cea mai mare nedomirire și încurcătură din cauza acestor certe, iată că sosi de la Vidin ordin subscris de însuși Pasvantoglu, prin care-i invită să se întoarcă înapoi sub pedeapsă cu moartea. Acest ordin fu rezultatul tardiv al scrisorilor lui Ipsilante scrise încă de la începutul mișcărilor lui Pasvantoglu, pe care le împrospătă intervenirea ambasadorilor Rusiei și Austriei, care tocmai după ce Oltenia fusese din nou devastată, se îndurase a scrie lui Pasvant să se astâmpere și să-și retragă oștile din Țara Românească dacă nu vrea ca să vină ei să-i scoată. Frica dar scăpă pe români de cârjalii, iar nu isprăvile lui Ipsilante, pe care Fotino îi ridică până la nori și îl face domn nemuritor, care și a atras bine cuvântarea lui D-zeu și mărturisirile de recunoștință ale țării întregi. În loc de recunoștință țara era în tot dreptul să-i impute că prin nechibzuita sa neprevedere a atras asupra sa această nouă calamitate, de care numai împrejurările a scăpat-o, și că el i-a adus numai biruri și satarale pe cap, iar banii ce a strâns i-a cheltuit în strângeri de oști de paradă și de gărzi de corp personale pentru el, pe care le-a păstrat și după retragerea cârjaliilor.</p>
<p>Trei plăgi teribile pentru o singură țară în decurs de câteva luni: cutremurul, o iarnă fără de pereche și năvălirea Pasvanților, se vede că nu păru îndestulătoare Provedinței, pentru a pedepsi pe români că de bună voia lor s-au aruncat în ghiarele zgripțorului moscovit, căci găsi de cuviință să-i dea, de astă dată numai capitalei, o a patra și mai înfricoșată. Iată cum este descrisă de către cronicarii contemporani și a patra calamitate:</p>
<p>După ce descrie pe rând și amănunțit toate nenorocirile de mai sus ce căzu în decurs de trei luni peste capul Țării Românești, Dionisie Fotino cel mai detaliat și mai apologist din istoriografii acestei domnii, ne spune într-un mod patetic și ditirambic că: «după trecerea iernii cele grele și a nevoilor descrise, viind timpul cel dulce al primăverii, toate s-au întors în veselie și fericire. Munții și câmpurile au început a înflori și a înverzi în toate părțile, încât părea că însăși natura s-a însuflețit. Locuitorii au început a se dea cu mulțumire la ocupațiile lor, bucurându-se de pace și de liniștea dorită. Domnul s-a apucat de cârmuit treburile cu îngrijorare, cu zel și cu dreptate ca un adevărat părinte. (Se vede că a terminat cu cununatul tinerelor perechi de fii de boieri ce nu avusese vreme să cunune în toamna trecută, sau nu-i dăduse mâna, de frica Pasvanților să cunune în timpul carnavalului, căci urmă de alte fapte bune și folositoare obștii de nimeni nu se pomenește). Iar țara urmează Fotino, dăruită cu o recoltă bogată și mănoasă răsufla o bucurie și o veselie nespusă. Ursita geloasă însă, după datina ei, n-a voit să lase mult timp ca bucuria și veselia generală să fie neatinsă de dureri și de lacrimi.</p>
<p>Ceilalți cronicari, ca unii ce după nume și scris păreau a fi români și oameni mai prieteni cu adevărul, deși dovediți partizani ai lui Ipsilante, nu pomenesc nimic despre fericirile ce aduse peste țară părintele patriei, Ipsilante, dăruind pământuri cu o recoltă bogată și mănoasă, care cauză țării o bucurie și o veselie nespusă, ci ca oameni iubitori de adevăr, povestesc numai ceea ce s-a întâmplat, adică faptele bune sau rele care cu bună dreptate se pot atribui hărniciei sau nepriceperii Domnului, și ca istoriografi conștiincioși înșiră un pomelnic de nenorociri unele mai mari decât altele, care se succedară aproape fără de întrerupere în timpul bine cuvântatei domnii a acestui copil răsfățat al Rusiei. Nici Fotino nu se încearcă de a acoperi cu fumul tămâiei faptele nenorocite săvârșite în timpul acestei triste domnii, dar le prezintă numai ca niște rezultate ale unei ursite geloase.</p>
<p>Așadar atât Fotino cât și Dionisie Eclisiarhul, (Zilot nu pomenește nimic) spun că în ziua de 28 august 1803, înainte puțin de apusul soarelui, cam pe la 7 ore după amiazi, luând foc o potecă (farmacie, spițerie) care se afla în mijlocul orașului, (Farmacia foișorului de foc din apropiere de biserica Răsvan, calea Moșilor), din pricina unei clăi de fân care era în curtea farmaciei, spune Fotino, din pricina lucrării unor medicamente cu foc, spune Eclesiarhul, de la care s-ar fi aprins unsorile sau spirturile cu care se lucrau acele doctorii, de la care luând foc farmacia cu medicamentele din ea cele mai multe tari, spirtoase și unsuroase, a cuprins flăcările casa întreagă și de la această casă, fiindcă sufla un vânt dinspre răsărit foarte tare, s-au aprins și alte case și s-au răspândit flăcările purtate de vânt asupra orașului cu o repeziciune înfricoșată, și sporind focul de la casă la casă, a sosit la prăvălia cu mărfuri și la băcănii în puterea târgului, și atunci mai groaznic împuternicindu-se focul, căci se învălvăta din butiele cu spirt și rachiu, din chiupurile cu unt-de-lemn, din butoaiele cu uleiuri și vopseli și mai cu seamă din balercele cu praf de pușcă barut, din care cauză s-au produs explozii din a căror zguduitură se cutremurau și cădeau și casele neatinse de foc. Atâtea materii inflamabile și explozibile amestecate la un loc într-un incendiu nemărginit făcură ca aerul să se umple de trosnituri și zgomote cu anevoie de descris, iar fumul cel negru și înăbușitor și flăcările cu nenumăratele limbi ce zburau din casă în casă ca niște balauri înaripați, să se ridice în spațiu atât de sus încât reflexia lor fu văzută chiar din depărtare de șase ore.</p>
<p>Vai! cine poate descrie groza și spaima ce cuprinse pe bieții locuitori, văzându-se deodată și pe neașteptate învăluiți din toate părțile de flăcări?! cine poate spune țipetele și strigătele oamenilor și ale femeilor care-și luau copii în brațe și de mână și nu știau încotro să fugă de fum și de dogorirea focului?! O! ce jale mare! exclamă Eclesiarhul, că nu era foc arzând o casă sau două, măcar și zece, ci tot târgul, din care s-a mistuit peste cinci sau șase sute de case și prăvălii care au fost prada acestui flagel mistuitor.</p>
<p>Cu ocazia acestei calamități publice Domnul și autoritățile publice ar fi avut prilejul să-și arate capacitatea și activitate lor pentru a face ca acest rău să se micșoreze și să nu capete o întindere prea mare dacă nu era prin putință ca să-l facă a înceta cu mijloacele de care dispunea orașul pe atunci, dar nu vrură sau nu fură în stare nici unul și nici ceilalți să și le arate, cu tot brevetul de hărnicie ce-i dădu Fotinol căci Eclesiarhul ca mai sincer îi dă desmințirea cea mai zdrobitoare.</p>
<p>Răposata bunică-mea care locuia în dosul Colții, care pe atunci era fată de vr-o zece ani, care a fost martoră oculară a incendiului de la izbucnirea sa, îmi spunea pe când trăia că farmacia care s-a aprins era cu o latură lipită de foișorul de foc unde să păstrau puținele și primitivele tulumbe (pompe) de care dispunea orașul în acel timp, și că dacă ar fi lucrat tulumbagii cu mai multă repeziciune și cu mai mare activitate, focul s-ar fi stins mai înainte de a răzbi la marea învelitoare de șindrilă cu streșini late a casei spițeriei. Ei însă lucrară cu atâta moliciune, cu atâta încetineală și cu atâta nepăsare, încât până să se dezmeticească și să scoată tulumbele din magazii, să adune cai din întinsa câmpie de suhat din dosul Foișorului, unde pășteau, și să facă rost de apă, focul se întinse în voie, și prima casă vecină, cuprinsă de foc fu însuși foișorul de foc cu tulumbele și tot dichisul lor cu tot. Iată prima probă de părintească îngrijorare a lui Ipsilante.</p>
<p>Iată și pe cea d a doua, mărturisită tot de un contemporan, dar care a scris ceea ce a văzut iar nu a povesti aceea ce i-a trăsnit prin cap moși pe groși, și care mărturisire dă la iveală puțina îngrijire a guvernului lui Ipsilante pentru siguranța publică.</p>
<p>Mărfurile negustorilor, zice Eclisiarhul, se tăvăleau prin picioarele oamenilor, iar arnăuții și cătunele domnești și spătărești și ale agăi, care aveau poruncă să dea năvală să stingă focul, ci se incărcau de postavuri și alte materii și mătăsuri și fugeau fiind noapte.</p>
<p>Iată ce isprăvi făceau oamenii părintelui patriei, iată de ce milă și de iubire pentru aproape erau înflăcărați oamenii stăpânirei de atunci! Să vedem acum ce făcu Vodă Ipsilante ca să stingă acel foc, și cu ce contribui ca să nimicescă acest flagel înfricoșat, care după spusa lui Fotino s-a stins cu mare osteneală din partea Domnului și a boierilor săi.</p>
<p>Iată ce spune și în astă privință Eclesiarhul:</p>
<p>Focul s-a aprins la 7 ceasuri din zi, și a ținut până a doua zi iar până la 7 cesuri, când milostivul D-zeu a poruncit cu minune unui norișor ce era d-asupra focului de a plouat și a stătut și vântul și s-a mai muiat flacăra focului, și ajungând focul la zidul hanului Șerban Vodă se opri focul cu flacăra în zid. Deci mai sporind a ploua mai tare, și aruncând apă și din tulumbe (negreșit se găseau la localul Agiei care era în altă parte iar nu la foișoru de foc), s-a potolit, dar tot au fumegat din temeliile caselor focul o săptămână, și am văzut, zice autorul, cu ochii mei lucru jalnic și vrednic de plângere care cuprinde pe om mirare, că și parii sau țepele podului de pe Dâmboviță ce au fost, au ars până în fața apei».</p>
<p>Iată la ce s-a redus concursul lui Vodă spre a stinge focul: la ajutorul primit din partea milostivului D-zeu care i-a trimis un norișor.</p>
<p>Ceea ce făcu Ipsilante de oarecare folos fu măsurile ce a luat după incendiu ca să reconstruiască casele incendiate; atunci ce e drept, a luat măsuri ca străzile din târg să se facă mai drepte și casele la linie, atunci a dat ajutor omenilor de a-și procura cherestea din pădurile domnești și mânăstirești, cu bani nu e vorbă, dar cu prețuri mai omenoase; asemeni înființă pentru celelalte materii și pentru lucrători nart, adică prețuri fixe după cursul zilei, ca să nu profite lăcomia omenească de o nenorocire pentru a spolia pe cei necesitoși.</p>
<p>Pentru ca ordinele sale să fie exact executate el ieșea mai toate zilele în târg și împăca pe locuitori atât în prigonirile pentru locuri, cât și în orice alte prigoniri, și îndemna pe toți la lucru, astfel că în decurs de un an orașul fu reclădit la loc mai frumos ca mai înainte. Asemenea și foișorul de foc fu reconstruit în același loc ca să ardă încă o dată în ziua de Paște a anului 1847. Ceea ce a făcut bine, eu ca cronicar conștiincios sunt bucuros să mărturisesc că a făcut în proporția putinței și mijloacele dintr-acele timpuri, dar mai mult de cât adevărul nu pot spune.</p>
<p>Destinului nu i se păru că ar fi îndestulătoare această a patra plagă ce căzuse peste țară pentru că ceruse ca Domn pe un agent moscovit, fiindcă alte două palme nu mai puțin simțitoare veniră una după alta ca să mărească și mai mult șirul nenorocirilor.</p>
<p>În primăvara, și în vara anului 1804, zice Naum Râmniceanu, în luna lui iulie 1804 spune Fotino au venit și alte nenorociri. Două inundații zice cel dintâi, o revărsare înfricoșată de apă zice cel d-al doilea, a înecat câmpiile și a stârpit semănăturile și pășiunele și a cauzat daune nedescriptibile, nimicind mai cu seamă lunca Dâmboviței și pricinuind pagube foarte simțitoare caselor din partea de jos a Bucureștilor, care fusese cuprinse de apă, cele mici până la învelitoare și cele mari până la doilea etaj.</p>
<p>Iată în rezumat șirul calamităților ce fură siliți să îndure din partea naturii și a elementelor românii în cursul domniei lui Constantin Ipsilante. În capitolul următor vom rezuma șirul nenorocirilor ce le aduse el însuși prin conduita sa politică și prin rusofilismul său mai exagerat cu al tuturor, care în cele din urmă fu încoronat de cea mai mare nenorocire, de un nou război dintre ruși și turci, al cărui rezultat fu o nouă dezmembrare, o nouă răsluire a pământului românesc, pierderea Basarabiei.</p>
</div> 
<div type="chapter" n="15">
<head>XIV. Un francez mare postelnic și Ministru Afacerilor străine al Moldovei și Valahiei.</head>
<p>Pe când se succedau cu o regularitate matematică nenorocirile mai sus descrise în distanțe aproape egale, Ipsilante Vodă nu se ocupa numai de nuntiri și banchetueli, ci-și îndeplinea cu credință și hărnicie și sarcina ce-și luase față de înalta sa protectoare: Rusia, aceea d-a îndeplini cu credință și cu zel tot ce i se ordona de către ambasadorul Tamara și de către consulul general rus din București.</p>
<p>Pentru ca să se arate față de toți al cui servitor credincios era, pe la începutul lunii lui martie anul 1803, abia după ce scăpă țara de Pasvantlîi și de iarna cea grea, aflând că D-l Tamara avea să treacă prin Țara Românească pentru a merge la St. Petersburg, îi trimise înainte, chiar dincolo de Dunăre, 50 cai care să-i transporte echipajele precum și garda sa de cazaci ca să-i servească de escortă; după aceea când sosi în București îi ieși înainte până aproape de Călugăreni, îi făcu o primire din cele mai strălucite, aproape împărătească, și-l umplu atât pe el cât și pe acei ce-l însoțea cu daruri foarte scumpe. După aceea se grăbi a trimite asemenea daruri prețioase prin curier într-adins la Constantinopol, și le împărți la toți demnitarii Porții și la toate persoanele influente câte erau cunoscute că favorizau politica rusească și erau dușmani Franței, și anume: Sultanei Valide, marelui Vizir, lui Kehaia bel, lui Iuzuf aba, lui Rustam aga, lui Kafegi-bașa favoritul Sultanului și lui Reis-efendi Mahmud.</p>
<p>După aceea ca să se arate față de turcii cât și cu ceilalți, și mai cu seamă cu francezii și cu Șuțulescii inamicii săi de moarte, cât era de tare și de puternic pe lângă curtea din Istanbul, începu să se arate semeț și nebăgător de seamă față de ordinele ce primea de la Poartă. Așadar la un ordin ce i se transmise prin capuchehaiaoa sa din Constantinopol din partea lui Reis Efendi, de a trimite o cătățime de oi, fiind capitala imperiului lipsită de carne de oaie, el autoriză pe capuchehaia să răspundă cu semeție cum că ultimele capitulații ale Munteniei cu Poarta sub garanția Rusiei, se opuneau la asemenea cerere. În alte timpuri Reis efendi ar fi zburat creierii sau ar fi pus să bată la falangă pe îndrăznețul capuchehaia care ar fi îndrăznit să dea un răspuns atât de îngâmfat; de astă dată Reis efendi care era tocmai îmbrăcat cu conteșul de samur primit cu câteva zile mai înainte din mâinile acelui capuchehaia din partea lui Ipsilante, se mulțumi a pofti pe agentul Domnului Valahiei, să iasă afară, și pe urmă înghiți hapul și tăcu. Crezând că încă nu s-a accentuat îndestul în vileag ca creatură moscovită, el începu să curtenescă și pe acei ce se aflau pe atunci amici rușilor, adică pe englezi, care deși se aflau încă în pace cu francezii, totuși în fundul inimii lor îi urau de moarte. Astfel pe când Kieffer Mihma-darul, adică ambasadatul Turciei pe lângă curtea din Paris, fu întâmpinat din partea lui Ipsilante cu o primire din cele mai seci și lipsită cu totul de ori ce fast oficial, același Domn făcea la doi lorzi englezi care nu erau învestiți cu niciun caracter oficial și care se întâmplase a trece în același timp prin București, o primire dintre cele mai strălucite, iar corespondența ambasadorului Angliei o trimetea prin lipcanii, adică curierii săi oficiali ce făceau de două ori pe lună drumul între București și Constantinopol.</p>
<p>Acolo unde a vrut Ipsilante să se distingă ca agentul moscovit cel mai zelos, fu în partea activă și demonstrativă ce luă în ațâțarea grecilor din Principat precum și în ațâțarea sârbilor de a se răscula contra Turciei. El în urma ordinului ce primi de la D-lu Fonton însărcinatul de afaceri al Rusiei în lipsa D-lui Tamara, trimise în Grecia o mulțime de agenți secreți plătiți de el le dădu ordin ca cu ocazia trecerii flotei ruse spre insulele Ionice, să provoace o revoltă a grecilor contra Imperiului Otoman și să ațățe un foc cât se poate de mare contra Puterii suzerane.</p>
<p>În același timp, aflând cum că sârbii sub conducerea lui Kara-Gheorghe, încurajați fiind de agenți ruși, au ridicat steag de revoltă contra Turciei, Ipsilante prin un agent secret interveni pe lângă căpetenia răsculaților și-i propuse ca el să-i servească drept intermediator între sârbi și curtea din St. Petersburg, și prin el să se schimbe toată corespondența cu acea Curte și să primească toate ajutoarele ce li se vor trimite de către ruși. Sârbii primiră cu bucurie această propunere și se grăbiră a trimite la București o deputație compusă din Proca Nenadovici, Joan Protici și Petre Ciaurdachia, care după ce se întâlniră cu Ipsilante și stabiliră bazele viitorelor relații, plecară voioși spre St. Petersburg, unde asemeni întâmpinară o primire favorabilă și asigurări formale care-i făcu să se întoarcă în patria lor foarte veseli. De aici încolo în decurs de aproape doi ani urmă între Ipsilante și sârbii răsculați o corespondență foarte vie și o mulțime de mijlociri între sârbi și ruși, încât chiar Zilot Românul, care, precum am mai zis, era amic lui Ipsilante, mărturisește în cronica sa că «Rusia foarte mult s-a îndatorat lui; și de aici mâna dreaptă avândul la aceasta, cum și la ridicarea sârbilor împrotriva Porții meșteșugind această Rusie ca să slăbească puterea turcului a nu putea să o pornească toată asupră-i după cum poftea Napoleon, ci să aibă în inima stăpânirii sale pe sârbii piedecă».</p>
<p>Cum vedeți toate aceste uneltiri ale lui Ipsilante fură îndreptate în contra Turciei de către el din îndemnul Rusiei, care era grăbită să pună mâna cu un moment mai curând pe mult doritul pretext de război. Rusia era grăbită să facă de petrecanie Turciei mai înainte de a reîncepe ostilitățile cu Franța, căreia, cu toate manifestările de amiciție ce-i arăta din gură de față cu toată lumea, prin uneltirile secrete ale diplomației sale și prin sârguința ce punea d-a arunca mereu bețe în roate diplomației franceze îi dovedea dușmănoasa sa gelozie; pentru aceia Ipsilante se expunea cu atâta îndrăzneală și lucra pe față și într-un chip cât se poate de imprudent contra Turciei sezarana sa. Însă din nenorocire toate aceste uneltiri ale lui Ipsilante nu punea în prijmedie numai capul său, ci expunea la grele încercări și soarta acestei nenoricite țări în capul căreia se afla, pentru că ceea ce făcea nu făcea ca simplu particular, ci ca Domn al Țării Românești, și ca să accentueze și mai mult oficialitatea conclucrării sale în răscoala sârbilor, își dăduse osteneala și reușise a amesteca în complicitate și pe Alexandru Moruzi Domnul Moldovei, care de un cârd de vreme prin voința consului rus devenise un simplu și devotat locotenent al său. Din norocire pentru români turcii nu erau atât de clarvăzători ca să zărească aceea ce se uneltea prin culise, sau darurile bogate ce primeau într-una de inamicii patriei lor îi făceau orbi și surzi.</p>
<p>Dacă turcii nu vedeau și nu auzeau, sau se prefăceau că nu aude și nu vede, începură să vadă și să audă francezii, pentru care existența și integritatea Imperiului Otoman de un cârd de vreme devenise o axiomă de siguranță și întărire pentru Franța, mai cu seamă în politica sa occidentală. Ceea ce nu văzu Marele vizir și Reis Efendi care purtau la ochi ochelari moscoviți, văzu generalul Brune ambasadorul Franței la Constantinopol și se grăbi a le comunica prin scrisori detaliate guvernului din Paris. Aceste rapoarte făceau mult rău rușilor, pentru că deșteptau pe turci și descopereau acestora toate uneltirile moscovite, căci cu bani D-l Brune reușise a împăna tot Orientul cu agenți ai săi devotați și în poziție de a fi bine informați, dar cauzau cel mai mare rău lui Ipsilante. În toate raportele el figura ca țapul ispășitor, el era capul de turc, el era zugrăvit ca cauza tuturor relelor, autorul tuturor intrigilor, ațâțătorul tuturor răscoalelor din întregul Orient.</p>
<p>În ceea ce privește răscoala lui Pasvantoglu, francezii în fine începuse să ghicescă adevărul, și generalul Brune fu nevoit să mărturisească în scrisoarea sa din 22 martie 1803, că acest pașe cu trei tuiuri, care nu se putea mulțumi și îndestula cu nimic, care la început a trecut drept unelta Austriei, pe urmă drept agent al Franței și pe care inamicii Franței și amicii Rusiei îl denunța că ar fi fost ațătat de către francezi, nu era în realitate, cum nu fusese niciodată, alt decât o unealtă moscovită, încurajată și gras plătită de către ruși. Dovadă pipăită erau incursiunile lui devastatoare care întotdeauna aveau loc numai atunci când vrea Rusia să provoace încurcături și pretexte de interveniri, și care erau îndreptate numai spre Țara Românească și niciodată spre provinciile turcești vecine care erau tot atât de bogate ca și Oltenia. Această îndrumare a lui Pasvant numai spre Principatele Române, pe care de mult Rusia le dorea să le ia în stăpânire, este în stare să lumineze până și pe cei orbiți și să-i facă să vadă și să priceapă, cum că politica moscovită își da toate silințele de a face soarta românilor oricât de rea, pentru ca dânșii, în neputință de a mai răbda atâtea prigoniri, să dorească și să ceară singuri alipirea țărilor lor de Rusia. Revolta lui Hasan pașa din Rusciuc, revolta lui Tersenicli pașa din Nicopole, revolta din Silistra, revolta lui Gurgi Osman pașa din Trapezunda și toate revoltele din Turcia, nu aveau alți ațâțători decât pe ruși și nici alt scop de cât nimicirea Turciei, pentru ca Rusia să pună mâna pe ruinele sale, și mai cu seamă pe cele două principate. Toate acestea fură puse în cunoștiința guvernului turcesc însoțite de acte justificative de către generalul Brune, care în toate notele denunța pe Ipsilante ca pe agentul cel mai harnic și mai primejdios al politicii ruse.</p>
<p>Ca să potolescă această pornire a ambasadorului Franței în contra sa, principele Ipsilante, după îndemnul D-lui Iosif Fonton primul secretar și însărcinatul de afaceri al Rusiei la Constantinopol începu să joace față de Franța și cu reprezentanții săi un rol cu două fețe; adică în vileag arăta o fățarnică smerenie și o grabă de a servi și mulțumi cu tot ce putea guvernul francez și pe reprezentanții săi, și în același timp pe sub ascuns împrăștia toate veștile defavorabile Franței și micșora cu intenție în știrile ce împrăștia ca sosite de la cel mai bun izvor însemnătatea netăgăduită a izbânzilor lui Napoleon cel mare, care reîncepuse a uimi lumea prin strălucirea victoriilor sale, despre care vom zice în curând câteva cuvinte.</p>
<p>Pentru a aduce cu punctualitate la îndeplinire ordinele stăpânului său, reprezentantul Rusiei, el făcu o primire dintre cele mai strălucite lui St. Luce în ziua de 29 aprilie 1803, când fu primit în audiență solemnă la Domn, pentru ca să-și prezinte scrisorile sale de acreditare ca comisar comercial al republicii franceze în principatul Țării Românești, primire care fu întocmai cu aceea cu care fusese altă dată întâmpinat de către Vodă Moruzi D-l Fluri.</p>
<p>Asemeni pe la finele anului 1804, întâmplându-se ca să treacă prin București generalul Brune care devenise mareșal, spre a se înturna la Paris, principelele Ipsilante îi făcu o primire îndoit mai strălucită și întru toate cu programul pus în aplicare cu ocazia trecerii prin București a Lordului Drummond, deși el părăsise Constantinopolul în urma unei temeri de rupturi a delațiunilor dintre Poartă și Franța, și în același timp în care părăsea Parisul Hallet Effendi ambasadorul Turciei pentru aceleași motive.</p>
<p>Asemeni când se întâmplă, că un curier francez numit Besancon să cădă după cal și să se rănească foarte grav la un picior, el se grăbi a-i da cea mai bună îngrijire, a-i transmite depeșile purtate de el prin curier special la Viena și a comunica generalului Brune atât această împrejurare cât și știri foarte des repetate despre mersul bolii acestui curier.</p>
<p>Prin asemenea prefăcătorii precum și prin protestări de sinceră și neabătută amiciție față de Franța și prin apărarea ce facea întruna cum că acuzațiile ce mereu i se aducea ar fi fost niște urâcioase calomnii, «el spera, zice D-l Xenopol în Istoria generală a Daciei, volum 5, pag. 359, să îndepărteze luarea aminte a francezilor de asupra adevăratei sale purtări față de ei. În acest dublu joc el era ajutat de minune de către un vântura țară care-și da numele și titlu de general și comite Luce de Gaspari Beleval, deși nimeni nu știa nici în care oștire dobândise rangul de general, niciunde erau pergamentele nobleții lui.</p>
<p>Acest personaj despre care am pomenit ceva mai sus cum că ar fi intervenit în favoarea sa, Alexandru Șuțu pe când era Domn în Moldova ca să obțină de la guvernul francez ștergerea sa din lista emigranților, cerere ce-i fusese mai târziu acordată, după părerea D-lui Xenopolu ar fi fost probabil de origină italian, în tot cazul a fost locuitor în Franța, a fost legitimist înainte de revoluție și fugar și proscris după revoluție, căci aminteri nu ar fi avut ce căta cererea lui Șuțu de iertare, nici favoarea ce-i acordase guvernul francez de a fi șters dintre emigranți în urma cererii unui Domn iubit de francezi. De bună seamă acest om, deși a dobândit această grație, și prin ștergerea sa dintre proscriși a încetat d-a fi un ci-de-vant, totuși și de aici încolo a rămas un inamic înverșunat al Franței republicane și napoleoniane.</p>
<p>Acest personaj, spune D-l Xenopol, începuse cariera lui prin a înșela pe fata baronului Iacoby ambasadorul Prusiei la Londra, care-și relua copila deși compromisă îndată ce află cine era Gaspari, era în foarte strânse legături cu alt vântură țară, anume Vitsch, care avea pretenții la tronul Iliriei și care pentru a câștiga bunele grații ale principelui Zubov, ambasador pe atunci al Rusiei la Poartă îi vânduse favorurile grației sale. Gaspari văzând că de Vitsch putuse obține tronul Iliriei, luă numele de Belleval și se dădu în partida rusească,  adică a grecilor constantinopolitani, la care el întâlni pe Ipsilante.</p>
<p>Acesta îl luă cu sine în Moldova în țară când fu numit la domnia acestei țări, făcând din el ministru său și secretar de stat la depertamentul treburilor străine. Gaspari rămase în Moldova în aceeași însușire după mazilnea lui Constantin Ipsilante, lângă urmașul său Alexandru Suțu, și-i dă în 1802 o scrisoare către Talleyrand în care-l roagă să primească cererea de la Belleval de a fi șters de pe lista emigranților, pe care ar fi fost trecut fără drept. Francezii necunoscând cu ce soi de fel aveau a face, și înșelați prin numele și înfățișarea lui franțuzească, îl îmbrățișară, când ambasadorul republicii franceze din Vidin îi dă un pasport, recomandându-l călduros Ministrului afacerilor străine, de care ar ține să îndatoreze pe principele Modvei, (Al Suțu).</p>
<p>Îndată după numirea lui Constantin Ipsilante în Muntenia, întâlnim pe Gaspari cu însușire de Ministru al său pentru afacerile străine la curtea lui în București. Aici aflăm punând mâna pe depeșele curierului Besancon spre a le trimite la Viena, cu pretext că ar fi urgente, încât când veni curierulu lui a nume Champagny din Viena spre a le lua, le găsește expediate. Fără îndoială că graba lui Gaspari de a pune mâna pe corespondența ambasadorului francez din Cpnstantinopol, nu avea imbold decât de a afla conținutul lor, pentru că Principele său, trimițându-l rusești, să-și creeze noi titluri de sen la dânsa. Beileval stiliza toate notele către ambasada franceză, în care se arăta Franței un deplin devotament la interesele ei, pe când în ascuns dânsa nu avea dușmani mai statornici și mai înverșunați decât pe Domnul Munteniei și pe elegantul său ministru.</p>
<p>Acești doi dușmani hotărâți ai Franței, agenți devotați ai Rusiei, pe când n-aveau în destule politețe, prevenințe și deferențe să arate cetățeanului St. Luce, pe care destabilirea sa în București nu-l mai slăbise cu dragostea, pe sub ascuns se purtau cu Franța și cu reprezentanții săi în modul mai odios și mai revoltător. El nu se mulțumiră numai cu falsificarea știrilor politicii europene în defavoarea francezilor și în folosul rușilor, ci merse cu îndrăzneala mult mai departe.</p>
<p>Pe când se plictisea pe St. Luce cu menajamentele și prevenințele, Reis Efendi adică Ministru afacerilor străine al Turcii, comunică într-o zi Mareșalului Brune, că i s-ar fi scris de la București cum că comisarul St. Luce ar fi cerut oficial Principelui Valahiei voie ca să facă un voiaj la Vidin, adică la curtea hainului Pasvantoglu.</p>
<p>Această comunicație puse în uimire pe ambasadorul Franței, și-i cauză îndoită mirare, pentru că el nu văzuse din corespondența ce-i adresase de curând comisarul său din București, nici prin comunicație directă, nici prin vreo aluzie indirectă că ar fi avut o asemenea intenție, și mai cu seamă că-l știa a fi om prea cu minte ca să întreprinză fără autorizarea sa ceva atât de primejdios, mai cu seamă în o epocă în care relațiile dintre Turcia și Franța, izbite mereu de Rusia și Anglia, începuse a se cam clătina.</p>
<p>Cu toate acestea D-l Brune ceru D-lui St. Luce explicații precise, la care primi drept răspuns din partea acestuia că toate aceste știri erau numai niște născociri inventate de Ipsilante și de secretarul său pentru ca să compromită pe Franța față de Poarta. Fiind chemat la răspundere de către Reis Efendi ca să-și dea seama de noima acestor minciuni, Ipsilante răspunse într-un mod cinic că el nu a comunicat Porții, că comisarul francez i-ar fi cerut asemenea autorizare, ci că a cerut numai instrucții ce să facă în caz d-a-i se cere asemenea autorizare de către comisarul francez.</p>
<p>Mai în urmă ambasadorul rus află cum că agentul oficial englez, care, fără a fi recunoscut oficial în asemenea calitate de către Poartă și Domnitor, totuși făcea funcțiuni de asemenea natură în București, și care împreună cu cel rus împingeau pe sub ascuns pe Pasvantoglu ca să ducă înainte revolta sa contra Turciei, fusese într-adevăr la Vidin, și Ipsilante și secretarul său de stat găsise de cuviință să treacă în socoteala comisarului francez această călătorie.</p>
<p>Aceste murdare machinațiuni scârbi pe boierii români, chiar amici ai Turciei, care stăteau spectatori triști dar neputincioși la desfășurarea acestor intrigi atât de primejdioase viitorului patriei lor, și-i amărâră atât de mult, încât unii din ei, și mai cu seamă Constantin Ghica, unul din căpeteniile partidului național, se scârbi până a cere din nou voia d-a emigra în Franța și de a-și vinde proprietățile, cerere ce în fine i se acordă, dar din cauza împrejurărilor ce urmară nu se mai putu aduce la îndeplinire.</p>
</div> 
<div type="chapter" n="16">
<head>XV. Destituirea lui Constantin Ipsilante</head>
<p>Pe când Rusia și Anglia alcătuiau atâtea uneltiri și intrigi pentru a băga zâzania între turci și francezi și a-i porni iarăși pe unii în contra altora, Bonaparte profita în liniște la pacea relativă ce-i acorda ultimele tratate pentru a-și înmulți și reorganiza oștile, pentru a crea patriei sale o nouă flotă, cu ajutorul căreia să poată ataca pe Anglia, inamica sa cea mai neîmpăcată și pentru a termina și completa organizarea interioară a Franței începută de la proclamarea republicii.</p>
<p>După ce termină această operă atât de colosală și se văzu îndestul de tare atât în întrucât și în afară pentru a-și impune voința sa, începu să pregătească terenul pentru a realiza o reformă mult mai mare. În timpul atotputerniciei sale el se convinsese că nici francezii nici Europa nu erau pregătiți pentru republică, că pentru cei dintâi această formă de guvern era o slăbiciune, căci provoca dese neînțelegeri și împerecheri, încât pentru a le precurma era de neapărată trebuință voința unui dictator, a unui șef unic, văzând asemenea că conducătorii tuturor celorlalte State din Europa se uitau la forma republicană ce-și dăduse Franța ca la un pericol permanent al liniștii Europei și că la un focar mereu aprins și ațâțător la revolte și împerecheri, care s-ar putea întinde și dincolo de frontierele sale, Bonaparte ca să înlăture toate aceste pericole și să potolească temerea și dușmănia monarhilor, începu mai din vreme punerea la cale pentru a îndupleca pe francezi ca să schimbe republica care le lăsase în minte, din nenorocire, impresia unei amintiri dureroase, cu o formă de guvern monarhică care să nu mai aibă la bază antica și reacționara milă a lui D-zeu, ci democratica și liberala voință națională, și după ce supuse cererea sa unui plebiscit, la care luă parte toți francezii, și după ce văzu că cererea sa fu aprobată mai de toți sufragianții, în ziua de 2 decembrie 1804, generalul Bonaparte fu încoronat ca împărat de însuși Papa Pius VII, care venise într-adins din Roma pentru acest scop, în biserica Notre Dame din Paris, și luă titlu de Napoleon I împărat al francezilor. Curând după aceea la 26 mai 1805 se încorona la Milan ca rege al Italiei cu corona de fier a regilor Lombardiei, și numi pe nepotul său Eugeniu ca vice-rege și guvernator general al regatului Italiei.</p>
<p>În urma acestui act care hrăpea monarhilor celorlalte state cel mai principal pretext al ostilității lor contra Franței, el care se aștepta la o destindere și o potolire a încordărilor din trecut, ce puse cu ardoare a duce mai departe la cel mai bun sfârșit opera sa de organizare interioară a țării sale, dar în curând fu nevoit să-și ia seama și se reapuce de reorganizarea armatei, căci în loc de a potoli prin încoronarea sa pe monarhi și pe monarhiști, dimpotrivă provocă o turburare și o dușmănie contra noului imperiu cu mult mai mare și mai înverșunată ca aceea contra republicii. Napoleon nu fu recunoscut ca împărat de către foștii săi dușmani, și imediat se formă o a treia coaliție în contră-i compusă din suveranii Angliei, Prusiei, Saxoniei, Suediei, Austriei și Rusiei, ale căror armate intrară imediat în acțiune fără a fi provocate de către francezi. Lupta începu în ziua de 8 octombrie anul 1805 și de la început ea fu pretutindeni pe uscat favorabilă francezilor atât în Italia cât și în Germania, iar pe mare francezii suferiră din nou o înfrângere, de astă dată la Trafalgar, unde generalul Villeneuf pierdu o mulțime de vase și nu putu să scape decât vre-o zece bastimente care găsiră refugiu la Cadix.</p>
<p>Astă înfrângere a francezilor pe mare ar fi avut rezultatele cele mai dezastruoase, dacă victoriile ce repurtară pe uscat nu ar fi fost atât de decisive și atât de strălucite, încât putură să lase cu totul în umbră nesuccesul de la Trafalgar. Austriecii în Italia întâmpinară înfrângeri peste înfrângeri, încât în curând părăsiră pământul Italiei și întrară cu dușmanii lor în coaste pe teritoriul austriac. Rușii nu fură mai norocoși; ei nici nu cutezară să încerce soarta unui război, căci încă nu le sosise grosul armatei, ci mereu se retrase din înaintea inamicilor, lăsând în mâinile francezilor pe rând orașele Brunau, Salzburg, Inspruc, Hall etc.</p>
<p>Napoleon însă nu era din acei ce lasă lucrurile să tărăgănească multă vreme; după ce goni pe ruși și-i respinse aproape de hotarele lor, el se grăbi a-și împreuna cele două armate ale sale, cea din Italia și cea din Germania la Ciagenfurt, și în ziua de 2 decembrie 1805, avu prilejul de a-și serba aniversara încoronării sale ca împărat, câștigând vestita bătălie de la Austerlitz, care distruse aproape cu desărvârșire armata austriacă împreunată cu cea rusă, care după sosirea celei d-a doua armate comandată de Cutuzov, îndrăznise să înainteze spre inima Austriei ca să dea ochi cu francezii. Consecința acestei teribile înfrângeri care se dădu în fața împăratului Alexandru, a împăratului Leopold și a marelui duce Constantin, care făcu pe francezi să pună mâna pe 45 steaguri, 200 tunuri și 20 generali făcuți prizonieri, fu tratatul de la Presburg încheiat la 26 decembrie, prin care Austria recunoștea independența Italiei și-i da în stăpânire Veneția, Dalmația și Albania, prin care acea putere împărțea între aliații francezilor: electorul Bavariei, ducele Vurtembergului și margraful Badenului, care deveniră cei dintâi regi, iar cel de-al doilea mare duce, principatul de Elcrich.</p>
<p>Cu toate acestea pe la finele anului 1804 după încoronarea lui Napoleon, intrigile rușilor și englezilor reușiră a provoca între turci și francezi o răceală atât de pronunțață, încât atât mareșalul Brune, ambasadorul Franței în Constantinopol, cât și Hallet efendi, ambasadorul Turciei în Paris, își părăsiră posturile și plecară, unul spre Paris prin București și altul, spre Constantinopol prin Viena, dar pe când cel dintâi ajunsese în București de vre-o patru zile, și celălalt încă nu părăsise Franța, se schimbară lucrurile, de bună seamă Napoleon scrisese Sultnsului că-și va trimite flota în Morea, căci ambii ambasadori primiră ordine încă fiind pe drum de a se reînturna spre a-și reoupa posturile, și Turcia reintra în sistemul său de strictă neutralitate.</p>
<p>Într-acest timp, și mai cu seamă după înjghebarea celei de a treia alianță și intrarea în acțiune fără declarare de război, Ipsilante crezând că de astă dată s-a sfârșit cu Franța, și convins că armatele atât de numeroase ale aliaților vor sfărâma în fine pe Napoleon și norocul lui, crezu că a sosit momentul de a nu se mai preface și a-și da pe față scopurile și sentimentele lui dușmănești ce hrănea în contra Franței.</p>
<p>Așadar mai întâi începu să se poarte cu nepăsare și răceală față de consulul frances, către care până atunci se arătase atât de politicos și atât de îngrijitor, după aceea dădu ordin tuturor boieriior ca să nu-l mai viziteze, și chiar pedepsi pe unul din ei care contravenise acestui ordin dându-l din funcție afară, și pe urmă se puse cu o ardoare și cu o înverșunare extraordinară ca să împraștie minciunile cele mai mari și știrile cele mai compromițătoare pentru Franța.</p>
<p>Odată el însuși spuse tainic la urechile sfetnicilor săi pe care-i știa devotați cu trupul și cu sufletul Turciei, (mai rămăsese câțiva dintre aceștia, mai cu seamă în rândurile fanarioților bătrâni), cum că Napoleon a propus rușilor și austriecilor ca preț al renunțării lor la întreita alianță și a recunoașterii sale ca împărat, împărțirea Turciei între Rusia care să ia Principatele Române, Bulgaria și Rumelia, între Austria care să ia Serbia, Bosnia, Herzegovina, Montenegru, Albania și Macedonia cu Salonicul, și între Franța care să ia Constantinopolul, Epirul, Tesalia, Grecia, Morea, insulele Ionice, insulele arhipelagului, Candia, Cipru, Turcia de Asia, Egiptul, Tripolul și Tunisul, informație care numaidecât zbură în urechile divanliilor turci.</p>
<p>Tot în același timp Belleval spunea cui vrea să-l asculte cum că francezii erau gata a debarca în Morea, dacă n-au debarcat încă; ceva mai târziu însuși consulul rus spuse confidențial partizanilor săi cum că ambasadorul francez era gata să părăsească Constantinopol, căci ruptura era aproape d-a izbucni. Curând după aceea marchizul de Beaupoil de St. Aulaire veni să înmulțească numărul scornitorilor de minciuni. Acest marchis sosise de curând în București din Polonia, unde trăise până atunci în rândul emigranților dîn Varșovia care formau curtea lui Ludovic al XVIII pretendentul legitimist la tronul Franței, care locuia în acel oraș, și cum sosi ocupă postul de preceptor al copiilor lui Ipsilante și ceva mai târziu pe acela de mare vornic al acestui Domn, cel mai neîncrezător în fidelitatea boierilor țării, fie pământeni, fie greci. Cum se văzu mare și tare în Țara Românească, acest venetic începu și el să îngroașe tăgârța de minciuni păgubitoare patriei sale și să șoptească pe ici pe colo că a auzit odată vorbindu-se în iordacul lui Vodă, cum că în curând D-l S-te Luce consul francez din București va fi arestat din ordinul Porții.</p>
<p>Într-această epocă de colportaj de minciuni, Ipsilante, care era foarte sigur că aliații au să iasă victorioși, începu să-și formuleze față de curtea rusă pretențiile sale de răsplătire pentru toate serviciile ce a făcut și credința ce a arătat față de pravoslavnica împărăție. Pretențiile sale erau foarte modeste. El se mărginea numai să ceară domnia Țării Românești pentru el pe viață și pentru copii lui hereditară din neam în neam, chiar când rușii ar intra în stăpânirea acelui principat. Pentru ajutorul ce-i ar da reprezentanții Rusiei și Angliei în realizarea acestei cereri, el promise fiecăruia câte 4 milioane lei vechi.</p>
<p>Pe când se țeseau aceste intrigi și capul lui Ipsilante se umplea mereu cu asemenea fumuri deșerte, iată că o veste trăsnitoare, sinistră, neașteptată izbucni ca o bombă și risipi ca un fum toate visele de o mărire și de îngâmfare ale fanariotului rusofil: strălucita bătălie de la Austerlitz nimicise armia ruso-austriacă și împreună cu dânsa toate speranțele și toate ambițiile rusofililor. Această izbitură fu atât de puternică încât însuși amicul lui Ipsilante, Dimitrie Moruzi fratele Domnului Moldovei și dragomanul Porții, fu nevoit să mărturisească ambasadorului Franței din Țarigrad, cum că în urma acestei victorii onoarea aramtei francezilor a atins apogeul, și că încercările ambițiosului său amic deveneau ridicole și periculoase pentru el.</p>
<p>Această victorie mai produse încă un rezultat: Poarta Otomană care suferise, atâtea umilințe și amăriciuni, fie din partea rușilor, fie din partea creaturii sale Ipsilante, după ce francezii repurtară un succes atât de strălucit, începu să mai respire și să prindă îndestul curaj d-a pune capăt cu toată asprimea cuvenită tuturor acestor intrigi și mașinațiuni care-i slăbea autoritatea și-i primejduia viața. Așadar ca să scape de dușmanii cei mai apropiați și de moscoviții cei mai periculoși, marele Vizir se grăbi să dea ordin lui Tersinicli ca fără de veste să sugrume pe Pasvantoglu, și lui Mustafa Bairactar pașa, alt aliant revoltat, ca să sugrume pe Tersenicli, promițându-le la fiecare pentru aceasta bani mulți și deplină iertare. Tersenicli căzu în cursă, se duse la Vidin, făcea lui Osman Pașa toate lingușirile și toate salamelicurile putincioase pentru ca să capete încrederea acestuia, mâncă și bău cu acești vre-o trei zile, până ce se îmbătă el singurel vre-o trei ori, dar nu fu chip să poată a-și aduce scopul la îndeplinire, pentru că Pasvantoglu care era o vulpe foarte șireată, nu se lipsi măcar o clipă în tot decursul celor trei zile cât stătu Tersenicli la el, de prezența gărdzii sele care-l păzea ziua și noaptea, schimbându-se într-una. Mustafa fu mai norocos, el găsi un rob eunuc îndestul de dibaci ca să gâtuiască pe stăpânul său într-o dimineață pe când era în pat. Ca resplată pentru această ispravă, Mustafa dobândi pașialicul Rusciucului. Tot această soartă pregăti Turcia și lui Ipsilante.</p>
<p>Mareșalul Brune își dătuse multă și îndelungată osteneală pentru ca să înduplece pe Poartă ca să ia mai din vreme această dispoziție de prevederedar până atunci încă nu reușise, cu toate că pusese la dispoziția marelui vizir o mulțime de probe care să-i asigureze pe deplin că Ipsilante era într-adevăr un trădător față de Poarta, iar Moruzi o creatură a sa docilă. În cele din urmă reuși să deschidă și ochii Turcilor. Odată, cam pe la începutul anului 1806, vizirul zise fără de veste D-lui Rufin, însărcinatul de afaceri al Franței, care ținea locul D-lui Brune, care fusese rechemat: Am să-ți comunic un mare secret; sultanul s-a jurat pe coran că nu așteaptă decât primul răspuns al noului său ambasador din Paris, pentru a trata precum merită pe ambii gospodari.</p>
<p>Această promisiune nu se putu realiza așa de curând, deși probele culese în contra ambilor Domni erau zdrobitoare; sultanul mai așteptă până în luna lui august 1806, adică până după sosirea la Constantinopol a generalului Sebastiani, noul ambasador al Franței pe lângă curtea Turciei. Ipsilante care de la bătălia de la Austerliț simțea că-i fugea pământul de sub picioare, își dătuse toate silințele ca prin istețime și prefăcătorie să ocolească pericolul; el făcuse generalului Sebastiani în trecerea, sa prin București care avu loc în luna lui iulie 1806, o primire mai strălucită ca a tuturor ambasadorilor câți trecuse pe aici, dăruise ambasadorului: șaluri, blănuri și pietre scumpe, în valoare de peste 200.000 lei, și se grăbise atât prin viu grai cât și prin scris să-și exprime sentimentele sale de amicie și devotament față de Franța, dar aceste minciuni și prefacătorii nu mai dobândise crezământ. Generalul Sebastiani se încercase mai întâi ca să-l determine a părăsi pe ruși și politica lor, dar pe urmă, după ce se încredințase că avea a face cu un fanatic incorigibil și incoruptibil, îi spusese lămurit că, mergând la Constantinopol, o să-l denunțe devletului ca hain Turciei, ceea ce și făcu îndată ce ajunse la Istanbul. Chiar în ziua recepției de introducere la marele-vizir, spuse acestui demnitar cum că s-a încredințat el însuși că într-adevăr Ipsilante da la iveală cele mai demonstrative înclinații față de Rusia și cele mai dușmănase intenții față de Turcia, și ceru distituirea lui și a lui Moruzi și înlocuirea lor cu Alexandru Suțu, pe care intrigile rusești îl exilase la insula Rhodos, și cu Scarlat Calimachi noul adept al politicii franceze, dacă vrea ca Turcia să nu fie înghițită de Rusia.</p>
<p>Vorbele generalului francez, unite cu promisiunea făcută de acesta în numele guvernului francez, cum că va desființa cererea de berate, de privilegii și de imunități nemărginite, de care se bucura în Turcia o mulțime de supuși și institute străine, care pricinuiau turcilor mult sânge rău, avură atât de mare influență asupra marelui-vizir și chiar a Sultanului, înaintea căruia fură repetate, încât la minut firmanele de destituire fură semnate, cu toate că ele erau contrarie stipulațiilor învoielii ruso-turce din anul 1802, și noii Domni fură îmbrăcați cu cavadele, adică însemnele de domnie, în ziua de 6 august 1806.</p>
<p>Odată cu principii Valahiei și Moldovei fu destituit și Dimitrie Moruzi, dragomanu Porții, și înlocuit cu Dumitrache Hangerliu Firmanul de destituire al lui Ipsilante fi însoțit și de o iradcă împerătescă secretă, prin care Sultanul da ordin capigiului său să taie capul lui Constantin Ipsilante.</p>
</div> 
<div type="chapter" n="17">
<head>XVI. Cauzele războiului dintre Rusia și Turcia dina anul 1806.</head>
<p>Am mai zis și în altă parte, o mai repet însă și aici, și afirm cu încredințare cum că cauza cea mai principală a decăderii în care a ajuns Turcia, este venalitatea și înlesnirea cu care se vând oamenii cei mari, sfetnicii cei principali și depozitarii celor mai însemnate secrete de stat ai Imperiului Otoman. Cu ajutorul unor asemenea oameni, prin dare de bani, Rusia a știut întotdeauna tot ce a vrut să știe că se petrece printre culisele diplomației turcești, și a luat măsuri de pază cu mult mai înainte de a se obști asemenea taine. Având împrospătată în memorie asemnea particularitate, lectorul nu va fi nici deloc surprins când va afla că chiar în seara zilei în care se subscrise firmanul de destituire și iradeaoa de ucidere a lui Ipsilanti, fu informat despre aceasta Italinski ambasadorul Rusiei, care numaidecât scrise el cu mâna sa o scrisoare lui Constantin Vodă, pe care o trimise împreună cu câteva cuvinte lui Alexandru Ipsilante tatăl lui Domnului care petrecea la Constantinopol și pe care-l rugă să o trimită fiului său. Mai înainte în același timp lui Manu, amicul și capuchehaiaoa lui Vodă, prin care-i făcu cunoscut același lucru.</p>
<p>Îndată ce dobândiră această informație, atât tatăl cât și capuchehaiaoa scrise câte o scrisoare adresată lui Vodă, pe care le trimise pe fiecare deosebit și prin căi deosebite, prin trei din lipcanii tătari care stau gata de ducă ziua și noaptea cu calul înșelat în cămările de jos ale palatului Vlachserai din Fanar, unde erau instalate cancelariile și locuința agentului Valahiei din Constantinopol. Acești tătari erau vestiți în iuțeala cu care traversau marea distanță dintre Constantinopol și București, pentru că erau crescuți de mici copii călărind în goana cea mai mare a stepelor Bugeacului tătăresc, și aveau în posesie cai de Misir, cei mai iuți și mai scumpi din câți traversează ca săgeata deșertele Saharei când fug dinaintea unei furtuni de nisip. Unul din acei tătari sosi la București, oră cu oră trei zile și trei nopți în cap, după ce plecă de la Constantinopol, iar celălalt cu două ore mai târziu, căci se rupsese chinga șelei și fusese nevoit să întârzie până să pună să i-o repare.</p>
<p>Cum primi această îndoită informație, Constantin Vodă fu cuprins de mare spaimă și de multă întristare și, după cum spune Dionisie Eclesiarchul, «nu dormi toată noaptea; cu toate acestea nu consimți să trimită Porții demisia ca să-și scape capul cum îl povățuise prin scrisoare tatăl său, ci a scris chiar în acea noapte pe la toate capuchehaielele ce avea pe la cetățile turcești de pe marginea Dunării care sunt în drumul Țarigradului, să păzească foarte cu priveghere când vor veni capigii împărătești pe la hanurile beilicului, adică pe la localitățile care de obicei adăpostesc pe drum niște funcționari atât de importanți, să rânduiască cercetători, să iscodească cu ce treabă vin la București, și pe care va dovedi că vine asupra domniei sale, să pună pe turcii beiliculul cu dare de bani, ca noaptea cu cumpătare să taie pe acel capigiu și să-i ia firmanul și să î-l trimită pe taină, iar trupul capigiulul băgându-l în sac, să-l arunce pe Dunăre. De această lucrare, adaugă Eclesiarchul, aflându-mă eu în București la Mitropolie, așa am auzit de la ipochimeni vrednici de crezut. Deci așa urmând capuchehaielele, spun că ar fi topit vreo doi trei capigii, și neîtorcându-se la împărăție nici unul, s-a mirat împăratul, și poruncind vizirului să se cerceteze, vizirul a scris pașilor și haianilor de pe la cetăți să cerceteze și să-l înștiințeze. Pașii și hainii au poruncit la niște odobași ca foarte cu amănuntul pe taină și cu cumpătare subțire și cu făgăduințe de bani către cei ce se află la hanuri purtători de grijă, și prin hangii să dovedească lucru, și cercetându-se ar fi arătat un hangiu, că viind un capigiu seara la conac, dimineața nu s-a văzut, socotind că a plecat noaptea pe taină. Așadar dovedindu-se lucrarea lui Ipsilante, pașii au înștiințat vizirului, iar vizirul a arătat împăratulul; împăratul s-a încredințat că Vodă este hain, după cum a arătat solul franțuzesc.</p>
<p>împăratul mâniindu-se și mai rău, a scris firman pașii Rusciucului ca să se scoale cu oaste să înconjoare pe Ipsilant, beiul Valachiei, căci s-a dovedit că este hain, și să-l prindă viu pe el și pe toți feciorii lui și tot haremul lui, să-i trimită în obezi și în lanțuri la împărăție. Trimis-a și la boierii săi mari firmanuri să păzească pe boieri să nu fugă. Iar Ipsilante sprijinind (adică punând mâna pe) firmanul, nu l-a dat boierilor ci l-a dat focului.</p>
<p>Pe când pe sub ascuns uneltea d-al de aste fapte, a căror aducere la îndeplinire făcu să treacă câteva zile, pe față el scrise într-un mod formal și ostentativ consulului rus din București, ambasadorului Italinski din Constantinopol și curții din St.Petersburg, note oficiale, prin care protesta în mod formal contra destituirii sale care era contra tratatului de la Kuciuk-Kainargi și ultimei învoieli din anul 1802, căci domnia i s-a încredințat lui pe șapte ani, și nici o vină dovedită și recunoscută, atât de curtea suzerană cât și cea protectoare, n-a săvârșit ca să fie destituit după o domnie care a durat mai puțin de patru ani. În același timp scrise și lui Cara George, amicul și îndatoritul său, o epistolă, prin care-l ruga să se grăbească a-i trimite un ajutor dintre vitejii săi sârbi, cu care, împreună cu oștile sale de cazaci și arnăuți ce știuse a-și agonisi din timpul încălcării cârjaliilor, și pe care-i mai înmulțise în loc de a-i concedia cum promisese Porții, să poată ține în loc oastea turcească ce va sosi de la Rusciuc până ce Rusia îi va trimite ca ajutor oaste însemnată care să pedepsească pe turci că au îndrăznit să calce în picioare un tratat formal.</p>
<p>Tot deodată el a dat ordin oamenilor curții sale ca să încuie porțile palatului și să le pună în stare de apărare, dat-a ordin tuturor căpitanilor de plăși, de poterași, de panduri și de oaste de țară, ca să se adune în București în cea mai mare grabă; strâns-a în jurul palatului său toată ceata arnăuților și a cazacilor, cărora le împărți muniție cu îndestulare și tainuri îndoite pentru o lună, dat-a ordin tunarilor ca să-și așeze tunurile d-asupra zidurilor palatului și pus-a să cresteze toată creasta zidarilor cu deschizături mici de meterezuri prin care să încapă gurile cele largi ale șuisianelelor; înconjurat-a zidurile palatului cu santinele dese și numeroase, pe care le schimba la fiecare două ore, pentru ca privegherea să le fie neadormită, și după ce se asigură în privința palatului de orice încălcare fără de veste din partea boierilor, începu să întărească și dealurile din marginea Bucureștilor care dominau capitala cu tabii de pământ și tunuri puse în meterezuri, precauții care băgă-n mare groază pe locuitorii orașului.</p>
<p>Mitropolitul și boierii cei mari, văzând asemenea strașnice pregătiri, alergară fuga la palat și întrebară pe Vodă despre noima acelor pregătiri. Vodă le răspunse lămurit cum că era hotărât a se împotrivi ordinului Sultanului de destituire, care nu era legal, și se va opune la putere prin putere. Cum vedeți, el lucra cu sârguință la crearea faimosului pretext, după care alerga de atâta timp Rusia fără a-l putea dobândi.</p>
<p>Mitropolitul și bătrânii țării auzind această hotârâre atât de îndrăzneață se spăimântară, și tremurând de frică își dătură toate silințele ca să-l facă să înțeleagă că hotărârea sa era nesocotită și primejdioasă țării și liniștii locuitorilor, dar nu fu chip să-l înduplece ca să renunțe la ea și să-l determine ca să plece până mai era vreme peste hotar pentru ca să lase tronul vacant. Până atunci nimeni nu știa despre ordinul de tăierea capului lui Vodă, ci mirosise numai despre destinuirea sa. Văzând că nu era chip de înduplecat, mitropolitul și boierii se retrase foarte amărâți, și chiar amicii lui personali și partizanii cei mai devotați ai Rusiei se grăbiră a-l părăsi în voia sorții ce-și crea. Mulți din ei chiar începuse a lua dispoziții ca să strângă din avut aceea ce aveau mai bun și să se pregătească de fugă, căci cele ce se preparau numai lucruri bune și asigurătoare persoanelor lor nu promiteau.</p>
<p>Aceia ce nu putură să facă ruga, argumentațiile și chiar amenințările mitropolitului și boierilor, putu cu prisos să facă niște vești ce sosiră de peste Dunăre și o epistolă primită de la ambasadorul Italinski. Vestea ce i se comunicase de către capuchehaiaoa sa din Rusciuc, îi facea cunoscut cum că chiar în acea dimineață Tresenicli pașia, ar fi fost gâtuit de către un servitor credincios al acestuia, din ordinul Sultanului, pe când acela era foarte bine păzit de oști numeroase, fără ca acele oști să prindă de veste ca să împiedice asasinatul; iar Italinski, prin epistola ce-i trimitea, îl îndemna să plece îndată din București și să-și pună persoana în siguranță. Aste două vești înfricoșară foarte mult pe Ipsilanti și îl determină ca numaidecât să poruncească, spune tot Eclesiarhul care a fost martor ocular, «domnei ca în grabă să se gătească și să strângă toate ale casei de drum, asemeni au poruncit și ginerilor săi, și celor din casă să strângă toate de grabă și să le așeze de drum. Poruncit-a și postelnicului cămărașiului să adune toate ale căinării ducându-le în lăzi, să le încarce în care mocănești. Poruncit-a vătașilor de curte în grabă să aducă care mocănești să încarce calabalâcurile. Poruncit-a lui bași ciohodar, bulucbașilor, bairactarilor, tunarilor, căpitănilor de panduri, căpitanilor de călărași, de grabă să se gătească careși cu ceata sa și cu armele sale, toți să fie gata de război spre paza și petrecerea Măriei Sale. Așadar, luând toți grabnica poruncă a Măriei Sale, în trei sau patru ceasuri gătirea s-a făcut, iar boierii cei mari, prinzând de veste că Vodă pleacă cu toată casa lui, și aflând prin iscoadele lor tainice că Sultanu nu ar fi vrând să plece, ci dimpotrivă să mai stea până va sosi un capigiu împărătesc cu o poruncă oarecare, se cercară de astă dată ca să-l rețină cu șiosele și momeli, și ca să-și ajungă scopul, s-au aduna la curtea domnească și au intrat la Vodă grăindu-i:</p>
<p>—Măria-ta vedem că acum vrei să pleci din scaunul domnesc cu toată casa Măriei Tale, și noi rămânând, vom cădea în primejdie și în urgie împărătească. Vodă a zis către dânșii: — Aveți firman împrătesc ca să mă opriți? Boierii au răspuns: — Nu avem. Vodă a zis: — Dacă nu aveți firman nu aveți grijă, că nu veți pătimi nimic, iar de voiți război cu mine, sabie și topor este în mâna mea; poftim. Și iar le-a zis: — Acum mă duc unde știu, și în curând și fără zăbavă mă voi întoarce, iar D-v. Să căutați de treburile domnești ale venitului din țară, precum este rânduit de domnia mea, și să urmați ca cum aș fi însumi Domnia mea de față și să mă înștiințați neîncetat de toate, și eu încă voi scrie D-v. și voi porunci cum să urmați, și rămâneți sănătoși.</p>
<p>În ziua de 16 august 1806, la șase ceasuri din zi, a plecat întâi calabalâcul și haremul cu ginerii lui, iar Măria Sa, dacă a isprăvit cuvântarea cu boierii în scurt, s-a suit în carâtă și s-a apucat de fugă sănătoasă deși rușinoasă, și cu oaste de arnăuți, ciohodari, cazaci români, horvați și cazaci moldoveni, și panduri, și tunari cu tunurile, și foarte cu iuțime și cu grăbire au mânat, având frică mare să nu-l ajungă turcii Tărstăninoglului, și ajungând la hotarul țării ungurești, la Schela, adică contumacia Brașovului, i s-a mai potolit frica iar nu de tot, temându-se ca nu cumva îl vor da nemții în mâna turcilor. Și a întors toată oastea și tunurile înapoi la Domnie, scriind Vodă boierilor caimacami să le dea lefile și să nu se risipească. A doua zi a intrat în Brașov, și o zi șezând aici să-și mai vină în fire, și de aici a plecat și a întrat în țara leșească, acolo fiind stăpânirea muscalilor i-a ieșit frica de la inimă, iar grija n-a lipsit, și odihnind trei, patru zile, a plecat la Petersburg la împărăție, unde ajungând îndată a găsit vreme și a intrat la împăratul Alexandru Pavlovici, că tatăl său Pavel a fost răposat de dambla».</p>
<p>Fuga lui Ipsilante, după cum afirmă Naum Râmniceanu, a avut loc în ziua de Sf. Maria Mare, într-o zi de joi, 15 august 1806, pe la 6 ore seara; el într-acea zi a mers numai până la moșia sa, Afumații din apropiere de București, și s-a închis în zidurile palatului său din marginea acelui sat și a plecat spre Brașov prin Predeal în revărsatul zilei de a doua. A doua zi, vineri 16 august, pe seară, a fugit din Craiova, Caimacamul său Postelnicul lordache Arghiropolu și a venit la București ca să plece împreună cu Domnul. Aflând că Ipsilante a fugit ca un hain spre Brașov, el se temu de mânia turcilor și luă calea spre Constantinopol. Scăparea lui Ipsilante pricinui mare necaz și multă supărare Sultanului, marelui Vizir și mai cu seamă generalului Sebastiani, care ținea cu orice preț ca să piară acel primejdios agent moscovit. Acel necaz fu în curând pe deplin justificat, căci peste câteva săptămâni numai fuga lui Ipsilante pricinui turcilor necazuri, amăriciuni și nenorociri covărșitoare.</p>
<p>În deșert se grăbi Poarta a trimite la posturile lor pe noii domnitori, și în deșert aceștia își dătură toate silințele ca să ajungă în București și în Iași cât se poate de curând, să pună mâna pe frânele guvernelor lor cât se poată să creeze în grabă fapte împlinite, care în diplomație au fost niște piedici foarte anevoie de ocolit, căci cu toată graba, Suțu abia apucă să între în țară împreună cu Doamna sa și cu Calimachi în diua de 1 octombrie și să stea în mânăstirea Vacăreștilor vr-o 11 zile, iar Calimachi abia apucă să traverseze Valahia și Moldova de jos, să ajungă în apropiere de Iași și să se instaleze în mânăstirea Galata, unde apucă să stea vr-o trei zile, și chiar joi, în ziua de 11 octombrie, când se pregătea să-și facă intrarea solemnă în capitalele lor, primiră ordin ca să se reîntoarcă înapoi fără de zăbavă și să lase frânele țării iarași în mâinile foștilor caimacami orânduiți de către Domnii destituiți, ceea ce aceștia fură nevoiți să facă cu grăbire, să iasă din țară în ziua de 14 octombrie iarăși împreună, cu toată părerea de rău ce simțiră, și să reapuce calea Țarigradului. Iată ce se întâmplase:</p>
<p>De îndată ce aflase că a reușit general Sebastiani ambasadorul Franței și că Poarta a destituit pe Ipsilante și pe Moruzi, ambasadorii Rusiei și Angliei pe de o parte, protestară cu cea mai mare energie prin o notă, adresată înaltei Porți, contra acestui act pe care-l calificară că ar fi o categorică încălcare a tratatului de la Kuciuk-Kainargi, iar pe de alta scrise guvernelor lor respective și cerură instrucțiuni. Acele instrucțiuni, cu toate că încă nu se inventase nici telegraful (chiar cel aerian nu era încă pus în funcțiune de către Chappe), nici vaporul, nici drumul de fier, sosiră numai în câteva zile prin curieri speciali care spintecară ca săgeata distanțele dintre Constantinopol, Petersburg și Londra. Ele fură teribile și neașteptate.</p>
<p>Mai înainte însă de a sosi acele instrucții ambasadorul Angliei, care întotdeauna a avut împuterniciri mai largi și inițiativă mai deplină, merse în persoană la marele-Vizir, și-i ceru în numele regelui său anularea firmanelor de destituire și reașezarea la locul lor a Domnilor destituiti, căci la caz contrar va fi nevoit să ceară amiralului comandant al flotei britanice din Mediterana, care deja a plecat de la Bessica unde staționa de ordinar spre Cavac, la gura strâmtorii Dardanelelor, ca să forțeze acea strâmtoare, să intre în Bosfor și să blocheze Constantinopol. Toate aceste dispoziții energice le lua reprezentantul Marii Britanii, nu îndemnat de vreo dragoste către noi sau către principii deposedați, ci împins numai de ura ce simțea pentru Franța, cea mai neîmpacată dușmană a Angliei, și de dorința de a înfrânge orice succes repurtat de reprezentantul Franței la curtea marelui turc, pe care elciul Albionului deja îl considera pe prizonierul său.</p>
<p>A doua zi, adică în ziua de 8 septembrie 1806, ambasadorul Rusiei se duse la rându-i la marele-Vizir și-i depuse în mână o nouă formală de protestare și-i comunică verbal cum că dacă în cincisprezece zile Domnia Principatelor Române nu vor fi restabiliți pe tronurile lor, atunci armata Țarului va trece dincolo granița, va ocupa Principatele și le va ține zălog până ce Înalta Poartă nu-i va da garanții suficiente, cum că tratatele încheiate vor fi de aici încolo păzite cu sfințenie. Garanțele ce credeau rușii că ar fi fost suficiente pentru acest scop, craii, ne spune însuși D-l conte de Langeron, (un legitimist francez intrat în serviciul Rusiei și devenit partizanul cel mai înfocat al moscovitismului și dușmanul cel mai neîmpăcat al foștilor săi compatrioți), în memoriile sale: Intrarea în deplină stăpânire a Principatelor Române, unicul obiect al dorințelor și intrigilor lor.</p>
<p>Această îndoită amenințare, la care imediat se asociă și aceea a ambasadorului Prusiei, produse asupra marelui-Vizir și a Sultanului, căruia imediat fură comunicate cuvintele ambasadorilor, efectul cel mai dezastruos, pentru că turcii erau mai puțin pregătiți ca oricând. Într-adevăr capitala era aproape în revoluție, mai toți pașii și aianii din provincie erau răsculați contra guvernului central și toți guvernatorii își stăpâneau provinciile ca niște mici tirănași, fără să mai dea ascultare celor din Constantinopol; iar armata, adică ienicerimea, în loc de a se ocupa cu instrucțiile militare, se ocupa numai cu plimbarea cazanelor lor pe străzi, ceea ce făceau numai în zile de revoltă, și cetățile după frontierele Basarabiei sau după marginea Dunării erau într-o stare de dărăpănare completă, încât mai că nu se puteau apăra, și cele mai multe erau deja căzute în mâini de briganzi sau aiani revoltați ca Pehlivan, Mustafa Pașa Bairactaru, Pasvant, etc. Cu toate acestea, marele Vizir, încurajat de generalul Sebastiani, se încercă a recurge la obișnuitul sistem de temporizare al politicii turcești, și a trimite ambasadorilor o notă prin care le explica cauza care a silit pe Poartă a destitui pe cei doi Principi și a le descrie purtarea sa față de ei ca cum nu ar fi fost deloc contrarie tratatelor existente; între alte justificări era și aceea că Ipsilante ar fi părăsit tronul și ar fi fugit din țară mai înainte de a fi gonit de către cineva, iar Moruzi, de bună voia sa, și-a cerut mazâlia. De astă, dată însă, această tactică, nu reuși, pentru că ambasadorul Rusiei, care deja primise instrucțiuni de la Petersburg, comunică Porții că avea la mână copia firmanului de distituire, trimis mai înainte de fuga Domnilor, prin urmare ei au fost destituiți iar nu retrași de buna lor voie; el adăugase că dacă Poarta nu va restabili imediat și fără de nici o întârziere pe Domnii depuși, ambasadorul va părăsi Constantinopolul împreună cu întregul personal al cancelariei sale și toți supușii ruși aflați în Constantinopolul, iar trupele ruse aflate în apropiere de frontiera Basarabiei sub comanda generalului Mihelsohn, va trece granița și va ocupa Principatele.</p>
<p>Această amenințare unită cu un început de execuție, adică cu preparative de plecare din partea D-lui Italinski și cu amenințarea rostită de către ambasadorul Angliei, care în numele guvernului său, de la care deja primise instrucțiuni, făcu declarația formală cum că va declara război Turciei și va da ordin flotei din Mediterana să blocheze Constantinopolul de îndată ce Rusia va întră în război cu acea putere, produse efectul dorit de inamicii Franței; firmanele de revocarea lui Suțu și a lui Calimachi și de reinstalarea lui Ipsilanti și Moruzi, fură iscălite și expediate spre Dunăre în ziua de 3/15 octombrie, și Sultanul Turciei fu nevoit să scrie în ziua 6/18 octombrie Împăratului Franței, punându-i în vedere și enumerându-i pe rând toate cauzele de supremă forță majoră care l-a silit să-și plece capul și să sufere această umilire.</p>
<p>Cu toate acestea, turcii, deși se umiliră până într-atâta, de ceea ce le fu frică nu scăpară, de război și de funestele sale consecințe nu fură cruțați, pentru că rușii, deși intrase chiar atunci, adică pe la 14 octombrie 1806 împreună cu Anglia, Suedia și Prusia în a patra coaliție contra Franței, și deși era amenințată, de un pericol din cele mai serioase din partea lui Napoleon, totuși nu se sfiiră de a distrage o parte din forțele lor și să le trimită peste Nistru, în loc de a le trece peste Oder. Ei vreau ca cu orice preț să culeagă într-acel moment roadele împerecherii dintre turci, care fusese de mult semănată de către diplomația moscovită, căci numai atunci devenise oportun, și să strângă fructele care tocmai atunci se întâmplase a fi coapte, și a intra în război cu Turcia, veșnica sa dușmană, tocmai în momentul când ea se găsea mai slabă ca oricând.</p>
<p>Alexandru I fu îndemnat ca să recurgă la această extremitate, mai cu seamă de către Constantin Ipsilante, care cum sosi la Petersburg și dădu ochi cu Împăratul, îi prezentă situația Turciei ca disperată. Fără armată, cu cetăți în starea cea mai dărăpănată și copleșită de războaie civile, Imperiul Otoman era în starea cea mai priinciosă pentru dușmani, de a fi bătut, astfel că în câteva săptămâni, cu o armată relativ mică, Rusia ar fi putut deveni stăpână peste tot cuprinsul dintre Nistru, munți și Dunăre. Aceste argumente fură mai puternice ca toate considerațiile contrarii opuse de către diplomații contemporani, cărora li se părură că un război cu Turcia, într-un moment atât de grav, în care se desfășura cea mai importantă și cea mai decisivă acțiune contra Franței, ar fi fost o nesocotință cu cele mai grave conscințe. Împăratul Alexandru fu hotărât să intre în acțiune cu Turcia, însă și de astă dată pretextul îi lipsea, pentru că turcii până atunci le satisfăcuse toate cererile și pretențiile, chiar cele mai absurde. În lipsa unui pretext logic și plauzibil, împăratul Rusiei fu nevoit să recurgă la unul plăsmuit și nesincer, pentru ca să grăbească cu o oră mai curând momentul dorit al fatalului deznodământ. </p>
<p>Așadar, într-o zi, puțin după subscrierea firmanelor de restabilirea domnilor detronați, ambasadorul Rusiei la Constantinopol comunică Porții o cerere din partea împăratulul Rusiei, prin care ruga pe împăratul Turciei ca să dea voie oștilor rusești în număr de 90.000, să treacă Nistru, să traverseze Principatele și apoi să intre în Transilvania spre a se duce în Dalmația și de acolo în Italia spre a se izbi cu oștile lui Napoleon, cu care se găsea în război. Marele Vizir voi să se opună, pentru că această cerere, dacă ar fi fost acordată, ar fi echivalat cu o declarare de război din partea Turciei față de Franța; cu toate acestea, Reis Efendi, care era vândut Rusiei, de la care primea periodic sume însemnate, înduplecă atât pe marele Vizir cât și pe Sultanul, pe care-i amenință cu trăsnetele Rusiei în niște momente atât de critice, ca să primească cererea și să dea ordine de liberă trecere atât comandanților cetăților Bender, Ackerman, Chilia și Hotin, cât și caimacamilor Valahiei și Moldovei, ca să primească oștile rusești ca pe niște oști amice și să le dea toate cele trebuincioase pentru întreținere și transport până ce vor trece dincolo peste munții Transilvaniei. În deșert se sili general Sebastiani ca să deștepte pe turci și să-i oprească de a comite o nesocotință atât de mare, în deșert le puse în vedere pericolul la care se expuneau: revolta grecilor din Turcia europeană și din Arhipelag, care nu așteptau de ât un pretext ca să izbucnească, pierderea pentru totdeauna a Principatelor Române, care era grânarul Turciei, unirea cu rușii a sârbilor care deja erau răsculați, și încurajarea aianilor revoltați prin intrigile Rusiei de a porni din toate părțile spre Constantinopol ca să răstoarne starea de lucruri în ființă, căci turcii înebuniți de frică și în mare parte cumpărați cu bani, nu mai vrură să audă de nimic, nu mai vrură să mai raționeze, nu mai consimțiră să se mai gândească la niciun mijloc de precauție, și subscrise tot ce le cerură Rușii.</p>
<p>Abia însă expediară firmanele mai sus citate și numaidecât primiră știre cum că rușii, mai înainte de a sosi aceste firmane la destinație, trecuse Nistru fără nici o prealabilă declarație de război, și intrară în Moldova prin patru puncte deosebite: General Elsen pe la Chotin, în ziua de 14/26 noiembrie 1806; general Meindorf pe la Dubasar, în ziua de 22 noiembrie (4 decembrie); ducele de Richelieu, un emigrat legitimist francez stabilit în Rusia, pe la Bender în ziua de 28 noiembrie (10 decembrie), și generalul Michelson, comandantul general al întregii armatei de operațiune, împreună cu tot statul său major și 15 regimente de diferite arme în ziua de 12/24 decembrie pe la Mohilev. Împreună cu ei intrară în Principate și fostul domnitor restabilit Ipsilante, care intra în țara sa în furgoanele armatei în ocupație.</p>
<p>Ca să mascheze această încălcare de tratate, generalul Budberg trimisea la St. Petersburg ambasadorului Italinski o notă cu ordin de a o înmâna Porții, prin care-l silea a justifica guvernul Rusiei că o intrare în Principate mai înainte de a dobândi autorisația cerută. Prin acea notă, datată din St. Petersburg, 3 (15) noiembrie 1806, guvernul rusesc făcea cunoscut celui turcesc: «generalul Mihelson a primit ordin să intre în Moldova, nu ca inamic, după cum răuvoitoarea calomnie, nu va lipsi de a infățișa faptul, ci cu unicul scop de a restabili vechile raporturi care au subzistat de atâta lung timp între cele două imperii după tratate, de a preveni efectele pernicioase ale dominației franceze, care s-a stabilit la Constantinopol, și care amenința Poarta de o cotropire totală, și în fine d-a paraliza scopurile anunțate cu voce tare de Sebastiani, de a face să fie traversat teritoriul otoman de către o armată franceză care să vină să atace pe ruși dinspre Nistru.</p>
</div> 
<div type="chapter" n="18">
<head>XVII. Izbucnirea războilui dintre ruși și turci. — Intrarea rușilor în Principate. — Concluzie</head>
<p>Fuga lui Ipsilante și retragerea lui Moruzi de pe tron într-un mod atât de neașteptat, produse între boierii pământeni și străini o confuzie dintre cele mai mari, pentru că nimeni nu putea ghici aceea ce avea să se întâmple și primejdia la care să se poată aștepta pentru ziua de mâine. Busola care-i conducea printre dedalul atâtor intrigi și atâtor primejdii se spărsese; temelia pe care fiecare se sprijinea se zdruncinase, încât nimeni nu mai avea curaj să-și încrează siguranța zilelor sale într-însa; protecțiile pe care ieri le ocrotea zilele de orice vifore, azi se schimbase în niște primejdii cu consecințe neprevăzute. Ziua de mâine se arăta tuturor în culorile cele mai posomorâte, nedomirirea ajunsese la apogeul său, nimeni nu știa ce să facă și încotro să se călăuzească, căci din surda luptă ce se încinsese între niște coloși atât de puternici, nimeni nu putea să prevadă care va ieși biruitorul, are va fi învinsul! Rusofilii nu mai aveau curaj să se arate a fi rusofili, de teamă să nu biruriască francezii și să le răpună zilele, cum fusese p-aici p-aproape să răpună pe ale lui Ipsilante; Francofilii nu mai cutezau să-și dea la iveală simpatiile lor, din cauză că se temeau ca, ieșind rușii biruitori, să-și ia revanșa contra adversarilor lor într-un mod teribil, iar turcofilii, săracii, nu mai știau unde să se ascundă, pentru că ei se așteptau a deveni nicovala în care să se izbească toate aceste patimi cumplite. Numai noul partid al naționaliștilor erau mai liniștiți și priveau viitorul mai cu seninătate, pentru că ei nu faceau umbră la nimeni, nu tulburau pe nimeni, ci așteptau cu răbdare ca timpul și împrejurările să le dea în mână arma în puterea căreia își întemeiase speranțele lor.</p>
<p>Împrejurări străine acestor preocupări neliniștitoare veniră să agraveze și mai mult starea precară în care se aflau boierii, mai cu seamă cei din Țara Românească. Cum aflară Pasvantoglu și Tersenicli, că în Țara Românească nu stau lucrurile bine și mirosea a schimbare, amândoi mai în același timp, scrisese lui Ipsilante ca să facă rost să trimită la fiecare câte o sută de pungi cu bani, că de unde nu vor trimite vornicii lor ca să le ia cu sila înzecit. Aceste scrisori fusese primite de caimacami a doua zi după fuga lui Ipsilante. Pe atunci comunicațiile erau foarte anevoiose, încât o știre de la Rusciuc sosea la București în două zile; prin urmare, boierii caimacami nu putuse afla, cum aflase Ipsilante numaidecât, prin spionii săi secreți, cum că Tersenicli a fost sugrumat de un om al său plătit de Poartă, chiar în preziua fugii lui Ipsilante, căci acest asasinat fusese ținut secret de către guvernul turcesc ca să nu spăimânteze pe Ipsilante și să-l determine să ia fuga.</p>
<p>Boierii, cum primiră acele pitacuri, negăsind nimic în visterie cu care să plătească cererile acestor aiani revoltați, s-au cotizat între dânșii și au adunat jumătate din suma cerută și au trimis-o în grabă la destinație pentru ca să scape de urgia cârjaliilor lui Pasvant și a deliilor lui Tersenicli; într-același timp ei au trimis olac după Ipsilant ca să-i comunice trista stare în care se găseau. Acest olac, cu toată afirmarea lui Eclesiastru, nu găsi pe Vodă la Brașov, căci el nu stătuse acolo mai mult de o zi și plecase înainte spre Cracovia.</p>
<p>De la Rusciuc nu veni nici un răspuns bun ori rău, despre primirea celor 50 pungi cu bani, pentru că ele fu primite de către urmașul lui Tersenicli, Mustafa Pașa, care nu era mai breaz decât predecesorul său și care primi și băgă în buzunar banii ce-i cădeau peșcheș din cer, fără să zică măcar pechi; de la Vidin însă veniră în curând vești prea triste și prea neașteptate. Pasvant, nefiiind mulțumit de suma ce primise, trimise în grabă spre Craiova 500 de cărjalii, comandați de Vidin Mukafuzi, Celebi-Aga și Rahova Aghianes, care călcară Craiova în dimineața zilei de 13 septembrie, într-o zi de joi, jefuiră mai pe toți boierii, ridicară pe logofătul Constantin Caliarhi, pe logofătul Dimitrie Bibescu și pe cluceru Corniță Brăiloiu, pe care îi duse la Vidin, și nu-i liberară până nu ridicară din oraș o gloabă de 2000 de pungi de galbeni, precum și 500 de la logofătul Bibescu, 110 de la Tănăsuică negustorul și 15 de la un Hagi George Celebi, care plăti cu viăța, tăindui-se capul, pentru că nu putuse să dea mai mult.</p>
<p>Imediat după aceea, altă încurcătură cădu pe capul bieților boieri; leota de arvați, de panduri, de cazaci, de tunari și de alte adunături armate, care petrecuse pe Ipsilante până la graniță, întocmai, ca la un război, fiind concediați de Vodă la Predeal, veniră la București și începură să ceară în gura mare lefurile și tainurile ce, după cum pretindeau ei, încă le mai datora Vodă. Cu asemenea oameni, care nu aveau nimic ce pierde dacă aprindeau vreun foc primejdios, nu era de glumit; ei făceau gură mare, rosteau amenințări strașnice și erau în stare să aducă fără nici o sfială la îndeplinire amenințarea lor; prin urmare, boierii fură nevoiți iarăși să se execute, să facă din nou cislă și să le dea ceva bani din buzunarele lor ca să se împace și să-i concedieze. Pandurilor și terașilor și plăeșilor, nu le dădu nimic, ci trimise pe la căminele lor, ceea ce mulțumiră pe aceștia cu prisos, și opri pe seama lor, ca să-i păzească numai pe arvați (arnăuți).</p>
<p>Îndată ce scăpară de acestea, boierii aflară, plini de satisfacție, că noul domnitor Alecu Suțu a intrat în țară, și neputând face aminteri, toți, cu mic cu mare, amici și dușmani, de bunăvoie sau de frică îi ieși întru întâmpinare, cale de o poște departe de București, și-l conduse până la mânăstirea Văcăreștilor, unde după obicei Vodă trebuia să stea vreo zece zile până să se pregătească marele alai cu care de obicei erau întâmpinați Domnitorii la intrarea lor în capitală. Toate merse bine și fără vr-o o sminteală în decursul celor zece zile guverna și strângea birurile ca un domn definitiv și împărțea dreptatea din mânăstirea Văcărești, unde se adunau în toate zilele cei doisprezece boieri veliți, dar într-a unsprezecea zi, cam pe la 4 ore (10 ore de dimineață europenești), tocmai când a fost să plece alaiul, la participarea căruia invitau pristavii cu glas mare întreaga populație a capitalei, în aceeași oră a sosit un capigiu cu mare grăbire de la Constantinopol, cu firman împărătesc de mazâlirea lui Suțu Vodă, și în aceeași clipă alaiul fu condamnat și Vodă, vestit în grabă își strânse catrafusele și plecă înapoi spre Constantinopol.</p>
<p>În Moldova lucrurile se petrecură și mai nostim; Calimach, intrând în țară pe la Galați, veni în Iași pe la Vaslui și se opri după obicei la Galata, unde asemenea stă vr-o două zile până să i se pregătească alaiul de primire. El vru să intre în exercițiul funcțiunii sale după obicei, dar nu putu pentru că prea puțini boieri îndrăzniră să se pună la dispoziția sa, din cauză că Rodofinic consulul general rus pentru ambele Principate, care se întâmplase a rezida atunci la Iași, declarase într-un mod formal că nu-l recunoștea de domn și trimisese caimacamilor orânduiți de Moruzi o notă prin care invita pe boieri să nu-i dea nicio ascultare ci să urmeze a guverna până la întoarcerea lui Moruzi din Țarigrad. «Se poate judeca, exclamă Postelnicul Drăghici în istoria sa, ce efect a putut produce asemenea urmare atât între boieri cât și asupra Domnului, în minutele acelea mai ales, când țara era în picioare spre întâmpinarea unui Domn;... boierii a nu merge la domn se temeau că lucra sabia și topuzul; să respingă iarăși nota cosulatului rus nu îndrăzneau de frica unui conflict politic, a cărui urmare fulgerătoare putea să vină asupra lor cu mai mare osândă, și mai ales când și oștile rusești se adunase peste Nistru, viind o mulțime după tragerea lui Moruzi și nu știau încotro vreau să apuce». Noroc că această stare de nesiguranță și de frământări nu ținu mai mult de două zile, după care sosi firmanul care destituia pe Calimachi și încredința frânele țării iarăși în mâinele caimacamiei până la sosirea lui Moruzi din Constantinopol. În urma acestui ordin formal, Scarlat Vodă fu nevoit să se retragă din țară și să reapuce calea Țarigradului.</p>
<p>În asemenea stare se aflau, spiritele boierilor din București și Iași, care așteptau de azi până mâine ca să le sosească iarăși domnitorii cei vechi. Moruzi, care venea din Constantinopol, chiar apucase să treacă prin Țara Românească viind de la Giurgiu, trecuse de Focșani și deja se apropiase de Bârlad ca să vină la Iași și să-și reocupe tronul, dar o veste cu totul neașteptată care se lăți ca fulgerul și produse în toate spiritele o nedomirire și mai mare îl opri pe loc. Rușii intrase în țară fără declarare de război, pe la sfârșitul toamnei, adică pe la începutul lunii lui noiembrie, și deja ocupase partea de sus a Moldovei. Această știre produse o confuzie cu anevoie de descris, pentru că nimeni nu se aștepta, pe un timp atât de înaintat, la o vizită atât de neașteptată.</p>
<p>Cu toate acestea, moldovenii, ca cei mai întâi vizitați de asemenea musafiri nepoftiți, își făcură sabur inimii, și neavând încotro, primiră după obicei pe ruși cu pâine și cu sare, și le făcu o primire cât se poate de frumoasă, dacă nu simpatică, crezând, după cum se lățise vorba, că această nouă invazie nu era o ocupație, ci o simplă trecere prin țară fără teribilele consecințe ale invadărilor de mai înainte. În curând însă se încredințară că s-au înșelat. Cum se văzu în Iași, Principele Petre Dolguruchi, care precedase pe generalul Michelson, intrând în Iași în ziua de 15/27 decembrie 1806, puse de arestă, maltrată și aruncă în închisoare pe D-l Regnard, consulul francez din Iași, de care rușii nu avusese să se plângă de nimic, ci mai mult francezii, pentru că nu se arătase prea fanatic patriot și cochetase într-un mod cât se poate de demonstrativ cu rusofilii cei mai pronunțați. Acest diplomat arestat scăpă din închisoare abia peste vr-o cincisprezece zile, după ce sosi în capitala Moldovei generalul Michelson și primi instrucțiuni de urmare de la curtea din St. Petersburg. Asemeni și generalul comandant en chef venind în Iași, cu toate că se grăbise de a pune în libertate pe D-l Regnard și ai da voie să plece din țeră pe la I Galați, totuși nu se arătase nici de loc zis pus de a trece numai repede prin țară și a-i se duce în Transilvania pe la Suceava ori Oituz cum se așteptau moldovenii, ci după ce ocupă militărește partea de sus a Moldovei, precum și drumurile dintre Nistru și Siret își trimise o parte din oști prin Bârlad, spre Galați, sub comanda generalului Sergiu Cumansky, altă parte prin Băcău, spre Focșani, sub comanda, generalului Miloradovici, iar el împreună cu restul armatei rămase în Iași și își făcu preparativele pentru o ședere de cel puțin o lună în capitală și împrejurimi. Asemeni, informându-se că Alecu Vodă, îndată ce a aflat că rușii au intrat în țară, în loc de a înainta s-a înturnat înapoi spre Focșani și că de acolo s-a dus drept la Constantinopol ca să scape cu față curată de orice s-ar întâmpla, generalul Michelson se grăbi a orândui de la sine pe Constantin Ipsilante, care venise împreună cu dânsul domn peste ambele Principate.</p>
<p>Turcii din cetățile Hotin, Akerman, Bender și Chilia, văzându-se deodată înconjurați de oști rusești fără de nicio provocare, neavând ordin ca să reziste și neprimind încă firmanele prin care li se punea în vedere de a lăsa pe rușii să treacă, capitulară fără de nicio împotrivire, se retrase toți spre locurile ce le indicase rușii, adică spre Podolia, fără de nicio protestare, și lăsase cetățile ce comandau cu arme și muniții în mâinele rușilor. Turcii din cetatea Ismail, unde se afla mare și tare un căpitan de tâlhari a nume Pehlivan împreună cu briganzii săi, nu fură atât de înduplecăcioși ca comandanții celorlalte patru cetăți, care erau soldați iar nu briganzi, dar care se purtară hoțește iar nu soldățește, căci după spusa cronicarilor contemporani banii primiți de la ruși îi înduplecase să capituleze într-un chip atât de lesnicios din niște cetăți care, oricât de dărăpănate ar fi fost tot ar fi putut să reziste măcar vr-o cincisprezece zile. Bandiții nu vrură să-i imite și se purtară mai ostășesce; ei se închise în cetatea lor, o întăriră cum putură mai bine cu suplimente de tăbii, și opuse rușilor o rezistență îndărătnică care ținu mai bine de trei ani, în care timp, tocă rușilor o mulțime de soldați.</p>
<p>Cei din Constantinopol, aflând cum că rușii, în loc de a trece d-a curmezișiul Moldovei, spre a intra în Transilvania, se întindeau mai mult spre Țara Românească, înconjurau cetăți care nu le erau în drum, ca Ismailul și Brăila, și se întindeau spre București, dădu ordin comandanților tuturor cetăților înconjurate ca să se împotrivească. Asemeni primind de la ambasadorul rus de acolo o notă prin care le făceau cunoscut că Țarul era hotărât a ocupa militărește ambele Principate Române și a le ține ca zălog până ce «drepturile și prerogativele asigurate Principatelor Moldova și Valahia, prin diferite stipulațiuni, fie vor restabilite în toată forța și vigoarea, și că mai cu seamă cea din urmă dintr-aceste provincii care nu putuse să fie scăpată de rebelii ce o devastază, prin îngrijirea Porții, sau prin puterea trupelor M. S. Sultanul, și că într-același timp liniștea și buna sa stare în viitor vor fi garantate în mod suficient, prin stabilirea unei forțe naționale capabile să apere provincia contra vecinilor de peste Dunăre», guvernul turcesc zic, primind asemenea notă, din al cărei conținut ieșia în evidență neînduioasă intențiile Rusiei, Poarta luă dizposiții de a-și aduna mult puținele oști de care dispunea, și de a le concentra în cadrilaterul Dunării, de a da ordin lui Mustafa Bairactar, pașea Rusciucului, ca să ocupe militărește Bucureștiul, de a numi din nou pe Suțu Domn al Valahiei și pe Calamachi Domn al Molovei, în locul lui Ipsilanti și Moruzi, distituiți din nou, și de a declara război formal Turciei. Acest eveniment avu loc abia în ziua de 12 (24) decembrie anul 1806.</p>
<p>Cu toate acestea ordinile primite din Constantinopol fură executate de pașiaoa Rusciucului mult mai înainte de declararea formală de război; intrarea Turcilor în capitala Valahiei avu loc în ziua de 30 noiembrie (12 decembrie). Mustafa Bairactar pașea veni în fruntea a 12000 neregulați și însoțit de locotenenții săi, Chiose Achmed Chehaia al său, Aidi Pașa Ichituili, Mahmud tiranul, Chel Aii, Nuzul Ameli Ibraim și alți căpitani. Acest eveniment pricinui multă spaimă și mare groază între locuitorii orașului, pentru că din experiență ei știau că turcii, ori de câte ori au întrat în țară, fie ca amici, fie ca inamici, nu s-au oprit d-a da jafului și pustiirei avutul locuitorilor, d-a ucide și schilodi bărbații, d-a viola și dezonora femeile și fetele și de a face o mulțime de fapte rele.</p>
<p>De astă dată însă turcii se purtară, spre mirarea tuturor, foarte bine și foarte moderat. Oștile turcești, deși compuse numai din niște cete de briganzi, aproape nedisciplinați, totuși se purtară cuviincios, nu comise nici un exces și tot ce luară pentru trebuințele întreținerii lor, plătiră cu bani gata și cu preț bun, iar comandantul lor, Mustafa Pașa, lăsă guvernul țării în mâinile caimacamilor în ființă și nu se amestecă întru nimic în administrația lor.</p>
<p>În fața unei purtări atât de moderate din partea unor păgâni, și a unor briganzi, și în fața știrilor sigure și adevărate ce primiră din părțile țării deja ocupate de ruși cum că aceștia jefuiau tot pe ce puneau mâna fără să dea vreo despăgubire, iar pe locuitori și vitele lor îi supuneau la cele mai grele podvezi, fără să le plătească ceva de formă între boierii Țării Românești un curent favorabil turcilor atât de pronunțat, iar pe cei mai vechi și mai zeloși partizani ai rușilor deveniră turcofilii cel mai devotați, din poziție ce păstrară chiar după venirea și stabilirea rușilor în București și în tot restul țării. Această dispoziție favorabilă turcilor și ostilă rușilor, este mărturisită chiar de contele de Langeron în memoriile sale, în care spune lămurit că: «Nu se afla în București decât un foarte mic numit de boieri atașați principelui Ipsilante și partidului rusesc. În capul acestui partid era Constantin Varlam... Boierii din Valahia în care se găsește o mare cantitate de greci... dirijau toate intrigile mai pe față contra Turciei; Constantin Filipescu, cel mai mare inamic al rușilor, principalul agent al principelui Alexandru Șuțu, șeful facțiunii franceze, era căpetenia lor... prin mijlocirea sa toate posturile fură confiscate celor mai mortali inamici ai rușilor.</p>
<p>Ura boierilor contra rușilor fu atat de mare, încât îndată ce ocupară turcii Bucureștiul, cerură ei înșiși lui Mustafa-pașă ca să aresteze și să trimită în închisoarea din Rusciuc pe consulul rus Kirico, și să 4 supună și pe el muncilor ca resbunare pentru că Rușii arestase și maltratase pe consusulul francez din Iași. Cererea boierilor fu ascultată de către turci și numai de cât fu adusă la îndeplinire.</p>
<p>În acea stare se găseau spiritele din Țară Românească când se apropiară rușii de capitala țării lor și se izbiră pentru prima dată la Urziceni, Ferbinți și Glodenii de pe Ialomița, nu departe de Afumați, eveniment care avu loc în ziua de 11 decembrie 1806, într-o zi de marți. Turcii care nu dispuneau decât numai de vreo 12.000 de luptători, trimise întru întâmpinarea rușilor numai vreo 8.000 de oșteni, care în curând se izbiră cu trupele generalului Ulanius, care dispunea de oști îndoit mai numeroase. Turcii fie din cauza inferiorității numărului lor, fie din cauza condițiilor defavorabile în care se găsea organizația lor militară, nu putură să împiedice năvălirea rușilor, ci fură nevoiți să se retragă în dezordine, să fugă încotro văzură cu ochii, prea puțini să treacă prin București, numai ca să răspândească o spaimă cu anevoie de descris, și să nu se oprească decât numai după adăposturile zidurilor cetății Giurgiu.</p>
<p>Această retragere atât de precipitată, pricinui în București o spaimă atât de mare, încât mai toți boierii începură să fugă spre munți împreună cu familiile lor, iar banul Manoiache Brâncoveanu, Vornicul Grigore Brâncoveanu, banul Dimitrie Racoviță, banul Costache Ghica, vistierul Constantin Filipescu și logofătul Grigore Ghica, trecură granița și se stabiliră în Brașov.</p>
<p>Langeron spune cum că Mustafa pașa ar fi fost hotărât ca mai înainte de a se retrage spre Rusciuc, să treacă pe toți locuitorii sub sabie și să dea apoi foc capitalei, și că această barbarie ar fi fost oprită de generalul Miloradovici, care ar fi fost prevestit de această dispoziție a turcilor de către o deputație de bucureșteni, care-i întâmpinase la Urziceni și-l rugase să vină în grabă spre capitală. Aflând această știre, generalul rus ar fi scris lui Bairactar pașa ca să oprească pe turci de a-și aduce la îndeplinire odioasa lor hotărâre căci la caz contrar rușii vor fi nevoiți să treacă sub sabie pe toți turcii pe care vor pune mâna. Această afirmare nu e dovedită prin niciun început de execuție, prin niciun singur bucureștean ucis, prin nicio casă arsă, prin urmare se poate pune și ea la activul nenumăratelor laude ce-și făcea singur acest general, chiar după mărturisirea lui Langeron.</p>
<p>Ceea ce este pozitiv, este că turcii rămași în capitală se retrase din București în ziua de joi, 13 decembrie 1806, pe la 6 ore de dimineață, fără să pricinuiască capitalei vreo stricăciune, și s-au retras spre Giurgiu cu mare grabă pentru că rușii au înconjurat capitala după ce mai întâi s-au despărțit în două trupe și au cuprins, una cea comandată de general Mișiurin: Colentina, Ferestreul, Băleasa și drumul spre Pitești, iar cealaltă, comandată de general Ulanius, toată laturea dintre Colentina și Văcărești, pe când cazacii goneau pe turcii întârziați, de la Sintesci încolo, pe drumul Sabarului.</p>
<p>General Miloradovici, după ce se încredință prin comandanții acestor antigărzi, că au ocupat chiar în acea zi București, fără de nicio rezistență, și că arvații lui Ipsilante au tăiat pe toți turcii care nu apucase să iasă și se ascunsese pe unde putuse, își făcu intrarea sa triumfală în ziua de sâmbătă, 15 decembrie, pe la 3 ore din noaptea alături de principele Constantin Ipsilante, și își luă reședință în casa vistierului Constantin Filipescu, iar domnul se stabili în casa Banului Ghica Bătrânul, din strada Mihai-Vodă.</p>
<p>În urma ocupației capitalei de oștire multă rusească și a restabilirii guvernului definitiv, sub conducerea principului Ipsilante, boierii fugari se reîntoarse pe la casele lor și își reocupară funcțiile lor, și în ziua de 10 ianuarie 1807 depuse cu toții în Mitropolie jurământ de supunere către împărăția rusească, dar cu tot acest jurământ, atât de solemn, mulți din ei luară hotărârea în forul conștiinței lor să nu renunțe la simpatiile și antipatiile lor.</p>
   
<p>Evenimentele ce urmară în urma ocupării Principatelor de către oștile rusești, precum și tristul lor rezultat, le voi descrie în calendarul pe anul viitorii.</p>
<trailer>N. D. POPESCU.</trailer>
</div>
</body>
 </text>
</TEI>
