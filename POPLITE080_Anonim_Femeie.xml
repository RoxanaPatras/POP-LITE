<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Femeie fără suflet. Mare roman dramatic: ediție POPLITE </title>
            <author>Anonim</author>
            <respStmt>
               <resp>codare POPLITE</resp>
               <name>Teodora Iuriusciuc</name></respStmt>   
            <respStmt>
               <resp>corectură manuală</resp>
               <name>Denisa Spînu</name>
            </respStmt>
            <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
         </titleStmt>
         <publicationStmt>
            <publisher>UAIC</publisher>
            <date></date>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="10.5281/zenodo.10781566"></ref>
         </publicationStmt>
         <sourceDesc>
            <bibl>
               <author>Anonim</author>
               <title>Femeie fără suflet. Mare roman dramatic</title>
               <pubPlace>București</pubPlace>
               <publisher>FOIȚA ZIARULUI „UNIVERSUL”</publisher>
               <date>1916</date>
               <decoNote type="ilustratii" subtype="no"/>
               <dim unit="char" type="mare"/>
               <extent>
                  <measure unit="word">81025</measure>
                  <measure unit="page" type="under_250"/>
                  <measure unit="foileton" type="under_65"/>
                  <measure type="incomplete"></measure>
               </extent>
            </bibl>
         </sourceDesc>
      </fileDesc>
      <profileDesc>
         <textClass>
            <keywords scheme='https://opentheso.huma-num.fr/opentheso/api/theso/Typologie'>
               <term type='domaine' ref="https://hdl.handle.net/20.500.11942/crteb7oodgosm">literatura</term>
               <term type='factualite' ref="https://hdl.handle.net/20.500.11942/crt22aacdhvi7">fictiune</term>
               <term type='forme' ref="https://hdl.handle.net/20.500.11942/crtnufdew1lfb">proza</term>
               <term type='genre' ref="https://hdl.handle.net/20.500.11942/crthuyig1pxri">roman</term>
               <term type='agencement' ref="https://hdl.handle.net/20.500.11942/crtbdm5xnc6io">foileton</term>
               <term type='origine' ref="https://hdl.handle.net/20.500.11942/crtxolq1evsr9">opera originala</term>
               <term type='discours' ref="https://hdl.handle.net/20.500.11942/crt4wma17ncnj">narativ</term>
               <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
               <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
            </keywords>
            <keywords>
               <term type="receptare" n="5"/>
               <term type="republicare" n="2"/>
               <term type="finished"></term>
               
            </keywords>
         </textClass>
      </profileDesc>
      <encodingDesc>
         <projectDesc>
            <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
            <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
            <p>Cuvantul cheie de tip "finished" indica stadiul realizarii operei de catre autor.</p>
            <p>Masura de tip "complete" indica faptul ca am gasit romanul in forma incompleta.</p>
         </projectDesc>
      </encodingDesc>
   </teiHeader>
  <text>
<body>
<p>Urmare la „Drama din Constanța”</p>
<div type="chapter" n="1">
<p>CAP. I.</p>
<p>Pe marginea prăpastiei</p>
<p>Ușa biroului comerciantului român George Vlasian, din Paris, se deschise și Jules intră brusc, cu o servietă în mână.</p>
<p>George ridică puțin capul și examină, timp de câteva minute, cu o curiozitate neliniștită, fața întunecată a casierului.</p>
<p>— Situația e gravă, — zise Jules, punând servieta pe biroul lui George, care stătea nemișcat și gânditor, cu coatele pe masă. N-am în casă banii care îmi trebuie ca să fac față cheltuielilor acestui sfârșit de lună. Am încercat azi dimineață să fac rost de parale dar merge greu. Acolo unde speram să găsesc numerar n-am căpătat decât politețe cu scadențe depărtate. Ca să n-o lungesc mult, ne lipsesc o sută de mii de franci.</p>
<p>George Vlasian rămase la început nepăsător, apoi o umbră adâncă i se întipări pe trăsăturile feței.</p>
<p>Jules repetă, neînduplecat:</p>
<p>— Ne lipsesc o sută de mii de franci! Ințelegi d-ta? Ne trebuie mâine o sută de mii de franci!</p>
<p>— Si de unde vrei să îi iau ?— întrebă George, sculându-se brusc. Nu mai avem credit și n-o să găsim pe piața Parisului nici măcar o mie de franci.</p>
<p>— Tocmai, și eu știu asta, și cu toate astea, ne merg bine treburile. Mobilele noastre de artă sunt luate cu asalt și se comandă în număr mare din străinătate. Magazinul nostru e încă și acum cel dintâi din cartier și sper să fie și de acum înainte.</p>
<p>— Atunci de unde dezastrul ăsta și lipsa asta de fonduri? — murmură George cu vocea surdă.</p>
<p>— E foarte ușor să-ți explic, șefule.</p>
<p>George se înfipse în fața lui Jules și încrucișându-și brațele pe piept îi zise</p>
<p>— Vorbește!</p>
<p>O expresie de adâncă tristețe acoperi figura bătrânului casier.</p>
<p>— Vrei să-ți vorbească prietenul tatălui d-tale acela care a văzut când te-ai născut și face parte de treizeci și cinci de ani din magazinul ăsta, sau te adresezi slujbașului a cărui muncă o plătești?</p>
<p>(Va urma)</p>
<p>— Mă adresez prietenului, devotatului meu prieten Jules.</p>
<p>Fața bătrânului se lumină.</p>
<p>— Cheltuelile generale sunt prea urcate — zise el — și luxul casei prea mare. Realizăm în fiecare an cincizeci de mii de franci beneficiu net, iar d-ta cheltuești de două ori pe atât.</p>
<p>După o scurtă tăcere, Jules adăugă:</p>
<p>— Și asta durează de opt ani: De opt ani se tot adună datorii</p>
<p>peste datorii și plățile noastre devin tot mai încărcate.</p>
<p>— Cheltuim vasăzică pe an o sută de mii de franci? — zise George Vlasian.</p>
<p>— Cel puțin toți banii aceștia ies de la mine din casă și trec în mâinile doamnei Vlasian. Eu am executat strict ordinele pe care mi le-ai dat.</p>
<p>— Recunosc și eu. Am fost slab; nu voiam ca Lucy, pe care o ador, să dorească ceva și eu să n-o satisfac. Nu credeam ca o să fie așa de nesocotită. E vina mea, așa e. Ar fi trebuit s-o înștiințez. Să-i arăt ruina la care e primejdie să ajungem. Are inima bună și și-ar fi micșorat singură cheltuielile. Eu sunt vinovat. Nu trebuie să o osândești pe Lucy.</p>
<p>— Cât o iubește! — cugetă Jules.</p>
<p>Și, ca și cum i-ar fi înțeles gândul, George continuă, cu blândețe:</p>
<p>—O ador, e adevărat. O ador cum n-am adorat nimic pe lume. E bucuria și viața mea întreagă. Sufletul mi-e plin de ființa ei, și ideea că ar suferi din cauza mea mă omoară.</p>
<p>— Nu e un motiv, dacă cineva iubește o femeie, să-i satisfacă toate capriciile și să-i tolereze orice risipă — răspunse Jules cu răceală. Luna asta am plătit pentru ea șaizeci și cinci de mii de franci, după cum ți-o pot dovedi cu facturi.</p>
<p>„Dumneaei cumpără, schimbă, revinde trăsuri și cai, fără măcar să vină să te întrebe, și notele croitorilor și modistelor se urcă întotdeauna la sume enorme”</p>
<p>George stă mut, năucit.</p>
<p>Jules urmă cu vehemență: — Din ziua în care a intrat femeia asta aici, a început dezastrul. La început nu mi s-a părut așa grozav și-mi spuneam mereu: „ Lasă că acoperim noi toate golurile”. Apoi dezastrul a crescut din an în an, săpând tot mai adânc prăpastia. Și iată că azi ne amenință falimentul. Ințelegi? Falimentul. Cea mai veche casă din cartier închisă în mod rușinos. Sub batjocura întregii lumi! Magazinul acesta, pe care tatăl d-tale l-a lăsat propășind, distrus de o femeie pe care ai ținut s-o aduci în căminul tău. Nu te îngrozește asta?</p>
<p>— Jules! Jules!</p>
<p>— O,știu că te fac să suferi și că n-ai să uiți niciodată revolta asta a celui mai vechi funcționar al d-tale, prietenul tatălui d-tale. Poate că nu mi-o vei ierta niciodată. Dar e peste putință să mai rabd. Nu mă mai pot stăpâni. Gândește-te că magazinul acesta este într-un fel și al meu, că am contribuit și eu la punerea lui pe temelii sănătoase. Și ai să vrei d-ta să stau cu mâinile în sân, să văd cum se prăpădește fără să scot un țipăt, o plângere o lacrimă?</p>
<p>„Dar întreaga mea ființă e zguduită numai la ideea inevitabilei catastrofe.</p>
<p>Apoi, cu ochii plini de lacrimi, continuă:</p>
<p>— Vezi d-ta, mi-e rușine; îmi pare că toți concurenții noștri se uită la mine și mă arată cu degetul, ca falitul de mâine.</p>
<p>— O, dragă Jules, mă faci să sufăr grozav!</p>
<p>Răspunsul acesta simplu și blând potoli ca prin farmec furia lui Jules.</p>
<p>El se apropie de birou și, scoțând din servietă un vraf de hârtii, le împrăștie pe masă.</p>
<p>— Orice imputări sunt acum zadarnice — zise el.</p>
<p>„Să nu ne dăm bătuți, ci să avem curaj, să fim bărbați și să căutăm un leac la situația noastră teribilă: poate că tot mai putem înlătura catastrofa”.</p>
<p>Ochii-i, plini de cearcăne, înotau în lacrimi, pe care încercase să și le înăbușe.</p>
<p>— Nu-i încă totul pierdut, — zise el în cele din urmă.</p>
<p>„De treizeci și cinci de ani de când lucrez în magazinul acesta, am putut agonisi, prin diferite combinații avantajoase, o sută de mii de franci.</p>
<p>„Suma aceasta ne va permite să facem față scadențelor de acum, procurându-ne un răgaz de câteva zile.</p>
<p>„Nu trebuie dar să pierdem toată nădejdea“.</p>
<p>— Nu voi primi niciodată sacrificiul acesta — se opuse George.</p>
<p>Jules nu răspunse, dar o expresie sfâșietoare de tristețe se răspândi pe trăsăturile sale.</p>
<p>— Tatăl d-tale nu mi-ar fi pricinuit durerea aceasta — zise el cu smerenie.</p>
<p>„El n-ar fi așteptat să-i ofer eu această sumă; mi-ar fi cerut-o.”</p>
<p>— Dar asta înseamnă ruina ta!</p>
<p>— Ba deloc; e un simplu împrumut pe care ți-l fac.</p>
<p>„Treburile merg bine, magazinul, slavă Domnului, se bucură de bună reputație, și vor fi de ajuns câțiva ani ca să-l ridicăm din nou“.</p>
<p>Fără îndoială că devotatul casier înfățișa situația într-o lumină prea favorabilă.</p>
<p>El știa prea bine că vor trebui ani de muncă și de ordine spre a se reda magazinului Vlasian splendoarea din trecut.</p>
<p>Vrând însă, înainte de orice, să insufle patronului încredere și curaj, făcea să lucească» în ochii lui o rază de speranță.</p>
<p>Expuse din nou în fața lui George Vlasian toate notele achitate pentru Lucy.</p>
<p>Erau toate, absolut toate.</p>
<p>Tânărul comerciant își aruncă ochii pe ele și un tremur îi scutură tot corpul.</p>
<p>Erau acolo facturile caretașului, geambașului, croitorilor și modistelor și toate cifrele acelea luau proporțiuni imense în mintea lui.</p>
<p>Toate constituiau cheltuielile Lucy-ei,</p>
<p> A stat mult cu capul sprijinit în mâini, gânditor, după ce Jules ieși din birou.</p>
<p>Și la ce se gândea?</p>
<p>Nici la magazinul său amenințat de ruină, nici la dărnicia lui Jules, prietenul acesta care îi întinsese o mână binefăcătoare.</p>
<p>Toate gândurile lui zburau la Lucy, ființa adorată, pe care va trebui poate s-o facă să plângă.</p>
<p>Ea umplea întreaga-i ființă, ea și cele două fetițe pe care i le dăruise, două gemene: Suzana și Marcela.</p>
<p>A stat multă vreme visător gândindu-se la ce să spună Lucyei; apoi a trecut, cu pași fermi, în sufragerie.</p>
<p>O femeie bătrână lucra cu fruntea plecată, lângă o fereastră deschisă ce dă într-o curte vastă, plină cu camioane și lucrători.</p>
<p>— Bună ziua, mamă — zise George.</p>
<p>Doamna Vlasian, patroana, cum îi mai ziceau și acum lucrătorii, își înalță capul, îndreptându-și spre George figura-i brăzdată de neliniște.</p>
<p>Nu spuse nimic, așteptând cu mâinile pe genunchi, ca băiatul să-i vorbească.</p>
<p>Deși nu trecuse încă de vârsta de cincizeci de ani, părea mult mai bătrână.</p>
<p>Cutele adânci ce-i încrețeau colțurile gurii, păru-i alb ca zăpada, fruntea-i încrețită și lată îi dădeau înfățișarea unei străbunici.</p>
<p>— Ești bolnavă? — întrebă George cu duioșie.</p>
<p>— Nu, n-am nimic, fii liniștit.</p>
<p>El era unicul lui fiu, singura lui iubire și față de băiatul ăsta chipeș devenea cu totul alta: ședea cu lacrimi în ochi.</p>
<p>Pentru dânsul muncea ea ca o lucrătoare, rupându-se în zece și răbdând toate umilințele la care o supunea noră-sa.</p>

<p>Partea I</p>
<p>CAP. I</p>
<p></p>
<p>Pe marginea prăpastiei</p>
<p></p>
<p>— Cârpești rufele ca o lucrătoare, — zise el.</p>
<p>— Ca să nu stau degeaba, și apoi, sunt unele mici economii de folos.</p>
<p>— Ce bună esti tu, mamă!</p>
<p>Ea se sculă, îl luă în brațele-i vlăguite și-l strânse cu iubire la piept.</p>
<p>Simțea bine că el are ceva pe suflet și nu îndrăznește să i se destăinuiască.</p>
<p>Jules o pusese la curent cu situația gravă și, la gândul unei catastrofe iminente, al unui faliment care avea să păteze pe vecie numele Vlasian, era zguduită de un tremur căutând zadarnic să înăbușească suspinele ce o înecau.</p>
<p>El mai zise:</p>
<p>— Măiculiță dragă!...</p>
<p>Tot așa îi zicea și când era mic și avea o supărare mare, și epitetul acesta duios și nesfârșit de dulce legăna încă inima bietei mame.</p>
<p>El întrebă:</p>
<p>— Lucy nu s-a întors încă? E aproape șase.</p>
<p>— A întârziat; o fi făcut azi mai multe vize.</p>
<p>— Și fetele?</p>
<p>— Sunt sus, cu guvernanta lor,exersează la pian.</p>
<p>Disperarea ce rodea sufletul lui George era așa de mare, că simțea nevoia să-și vadă imediat fetele, să le îmbrățișeze și să-și imprăștie amărăciunea la vederea capetelor lor blonde, atât de scumpe și iubite.</p>
<p>— A! uite-le — zise bunica— le aud că vin.</p>
<p>Și aproape în aceeași clipă ușa sufrageriei se crăpă ușor și două fetițe adorabile intrară.</p>
<p>Semănau grozav.</p>
<p>. Valuri de păr auriu se revărsau pe umerii lor; ochi mari negri, luminau fizionomia lor, de pe acum serioasă, aproape tristă.</p>
<p>Suferința se și încuibase în micile lor inimi.</p>
<p>Singurătatea în care le lăsa mama lor, viața pe care și-o petreceau neîncetat cu o străină, le întunecau frunțile, de la vârsta lor fragedă.</p>
<p>Bunica lor le mângâia când mama lor, dusă de o trăsură elegantă, dispărea trimițându-le de departe o bezea, în locul sărutării ce n-avusese timpul să le-o dea până nu plecase.</p>
<p>Cu toate acestea, nu se plângeau deloc tatălui lor de aceasta.</p>
<p>— A venit mama, — zise Suzana</p>
</div>
<div type="chapter" n="2">
<p>CAP. II.</p>
<p>Lucy Vlasian</p>
<p>Ea se înapoiase și, intrând în elegantul buduar îmbrăcat în satin, își scoase pălăria-i splendidă, garnisită cu albăstrele și care făcea să reiasă și mai în evidență păru-i bogat, de un auriu închis.</p>
<p>Era mititică și albă: o sirenă cu ochi de catifea adumbriți de gene lungi, arcuite și foarte negre.</p>
<p>Era îmbrăcată cu o jupă de sira și un corsaj la fel; mănuși foarte lungi împodobeau mânuțele ei cu degete subțiri.</p>
<p>Era de o frumusețe răpitoare; Părea obosită, dar raze de bucurie sclipeau din când în când în ochii ei mari catifelați.</p>
<p>George intră.</p>
<p>— A, tu ești — zise ea, scoțându-și mănușile, pe care le aruncă pe o mobilă. /</p>
<p>„ Sper că n-am întârziat. Nu s-a pus încă masa?”</p>
<p>— Nu, Lucy, — zise tânărul cu gravitate — nu s-a pus încă.</p>
<p>„Țin însă înainte de a merge în sufragerie, să vorbim puțin de câteva lucruri serioase care ne interesează pe amândoi“.</p>
<p>O flacără trecu prin ochii tinerei femei și o ușoară roșeață îi acoperi obrajii.</p>
<p>— O fi știind ceva? se gândi ea.</p>
<p>Și, luând un aer vesel:</p>
<p>— Nu s-ar putea să amânăm pe mai târziu convorbirea aceasta?</p>
<p>„Mor de foame, n-am luat ceaiul meu la patru.</p>
<p>„Am făcut o groază de vizite?”</p>
<p>Și-i câtă în repezeală câteva nume de familii nobile, pe care le cunoștea George.</p>
<p>— Fie cum vrei, draga mea — zise tânărul cu nespusă duioșie în glas.</p>
<p>„Ne reîntoarcem după aceea în buduarul acesta și să stăm de vorbă ca odinioară în primele luni ale căsniciei noastre, când nu ne dezlipeam unul de altul“.</p>
<p>— Dacă vrei să-mi vorbești de trecutul acela așa de depărtat, nu prea mă împac cu ideea aceasta ripostă ea, râzând.</p>
<p>„Suntem bătrâni acum; fetele noastre împlinesc în curând șase ani.“</p>
<p>Așa se sustrăgea ea întotdeauna când el voia să-i vorbească de trecutul așa de fericit pentru el și ale cărui amintiri îi stăteau încă vii în suflet.</p>
<p>Cât despre dânsa, amintirile căsniciei nu-i inspirau nici duioșie, nici emoții dulci.</p>
<p>Era fără avere și aproape săracă lipită când George Vlasian unicul fiu al bogatului negustor de mobile din cartierul Saint Antoine o cunoscu ;o iubi, și deși având împotrivă-i întreaga familie, o luă de nevastă.</p>
<p>Dar iubirea aceasta așa de mare, așa de puternică, a bărbatului ei nu inspiră nicio recunoștință Lucyei de Cawell, odraslă a unei mari familii irlandeze.</p>
<p>În vanitatea ei de fată nobilă, ea socotea că a făcut o mare cinste băiatuiui muncitorului înstărit primindu-i mâna și numele-i modest de care roșise adesea.</p>
<p>Ea intrase ca regină în casa aceea îmbelșugată, în sânul acelei familii oneste, nesimțind afecțiune pentru nimeni, stăpână pe inima și gândurile ei.</p>
<p>Bunătatea mamei lui George, „patroana”, cum îi ziceau și acum lucrătorii, nu mișcă sufletul acela închis oricărui sentiment generos.</p>
<p>Cât despre bătrânul Vlasian, când văzu pe străina aceea mândră invadând ca stăpână în căminul său, simți o durere așa de adâncă și sfâșietoare, că muri de supărare peste câteva luni.</p>
<p>Străina adusese dar tristețea și doliul în familia aceea cinstită de lucrători îmbogățiți după ani îndelungați de muncă necurmată.</p>
<p>Soții Vlasian munciseră ca niște salahori, nevoind să știe nici de Duminici, nici de sărbători.</p>
<p>Toate economiile ce-și impuseră nu serviseră decât să îmbogățească pe o femeie care chiar de la început, nu le primise decât cu o grație trufașă, socotindu-se deasupra familiei bărbatului atât prin naștere cât si prin rangul ce ocupase întotdeauna în lume.</p>
<p>Născu apoi două gemene și inima patroanei se dădu în întreg unei noi iubiri</p>
<p>Bucuria ce simți la nașterea nepoțelelor a fost așa de mare că uită aproape obrăzniciile noră-sii, înconjurând-o de grijă și de iubire, silindu-se s-o facă să zămbească și ascunzând lui George aerele mărețe ale nevestei sale, din zi în zi mai agresive.</p>
<p>Dar, cu toate atențiunile, mamei lui George, Lucy nu se îmbună, rămânând tot așa de crudă, aproape disprețuitoare.</p>
<p>. Fetițele se măriră, la început acaparate de mama lor, care voia să le crească după chipul și asemănarea ei și să înrădăcineze de mic în sufletul lor dispreț pentru neamul de muncitori din care făceau parte.</p>
<p> Pentru întâia oară însă George se revoltă, își impuse voința, nevoind ca fetelor lui să le fie din copilărie rușine de neamul Vlasian.</p>
<p>De atunci izbucniră certuri între cei doi soți.</p>
<p>Dar în curând George făcuse concesiuni, cedă din dragostea mare ce nutrea pentru Lucy.</p>

<p>CAP. II</p>
<p>Lucy Vlasian</p>
<p>Strălucirea de ochi </p>
<p>Chiar astăzi văzând-o strălucind de drăgălășie, cu ochii mari, catifelați, luminând o figură blondină, așa de fină că vedeai sângele curgând sub piele, inima lui își iuți bătăile și, într-un avânt de duioșie, el o strânse nebun la piept.</p>
<p>— Ce frumoasă ești tu — zise el, uitând de tot — și cât te iubesc, dulcea mea Lucy.</p>
<p>„Ai să vii în urmă, să mă aștepți aici în acest budoar, și, așezați unul lângă altul, să stăm de vorbă, și promite-mi că n-ai să te superi dacă am să te necăjesc puțin.</p>
<p>Ea se desfăcu cu violență din brațele lui.</p>
<p>— Da ce-ai să-mi spui? — zise ea, încruntând sprâncenele.</p>
<p>— Fetele nu sunt bolnave,nu-i așa?</p>
<p>„Ha atâta mi-ajunge;restul lumii nu mă interesează, mă lasă rece“</p>
<p>— O, da, copiii sunt bine, slavă Domnului.</p>
<p>«Cu toate astea, nu sunt tocmai mulțumite că le lași în părăsire și nu le iei niciodată la plimbare.</p>
<p>„Mă surprinde asta la tine, care le iubești atâta.</p>
<p>Paloarea de sidef a figurii Lucy-ei se accentuă și mai mult; apoi deodată o roșeață purpurie îi coloră fruntea.</p>
<p>— Le las mamei tale, care veghează asupra lor; e pentru dânsa o mare fericire.</p>
<p>— Dacă crezi tu așa, dragă Lucy, sunt și eu mulțumit.</p>
<p>O expresie ironică și glacială trecu un moment pe fizionomia tinerei femei și un zâmbet de dispreț rătăci pe buzele ei roșii, ca de rodie coaptă.</p>
<p>În timp ce bărbatul său îi vorbea, ea se dezbrăca și-și puse un capot de lână albă.</p>
<p>Apoi, cu o mișcare bruscă, își desprinse cozile, care căzură pe umeri, ,și, urmată de George, coborî în sufragerie.</p>
<p>Suzana și Marcela se și așezaseră la masă, pe când bunica, gravă și tristă, stă lângă fereastră, pierdută în gânduri.</p>
<p> Zărind pe Lucy radiind de frumusețe și cu atâta pasiune iubită de sărmanul ei fiu, ochii ei se întunecară încetându-se de lacrimi, pe care și le reținu cu mare forțare.</p>
<p>Se întrebă de unde vine noră-sa de se întoarce acasă așa de târziu.</p>
<p>De unde venea?</p>
<p>Gândul acesta stăruitor și dureros îi veni de zeci de ori în timpul mesei, umplând-o de neliniște și îndoieli, și, alunecându-și ochii spre George, o expresie de durere crispă trăsăturile gurii ei veștede.</p>
<p>Nu știa ce face noră-sa, dar presimțea o dramă tragică ce avea să sfâșie inima fiului ei, omorându-l desigur mai de grabă decât ruina magazinului care fusese cu atâta greutate adus la starea de propășire în care fusese până mai de curând.</p>
<p>I se părea că pânza ce-i acoperea ochii se rupsese, lăsând-o să zărească un viitor întunecos, un viitor de durere, ruină și rușine.</p>
<p>Lucy, foarte liniștită, nici că păru să observe preocupările patroanei.</p>
<p>Vorbi puțin, șărutând mereu pe Marcela, copila-i favorită, tot așa de blondă și frumoasă ca și dânsa.</p>
<p>Cât despre Suzana, o _____ mai puțin: tot așa de fermecătoare și blondă ca și soră-sa, Suzana semăna mai mult cu tatăl ei, având ochii lui mari, albaștri.</p>
<p>—Tu — spunea Lucy Marcelei — tu ai ochii negri și mândri ai Cawell-ilor; se vede bine că vlăstar al lustrei rase irlandeze din care fac parte eu.</p>
<p>„Cât despre tine, Suzano, tu ești o Vlasian; ai ochii albaștri ai tatăiui tău“.</p>
<p>Și, cu o mișcare bruscă, îndepărta de lângă ea pe Suzana.</p>
<p>Bunica auzise adesea vorbele astea și cunoștea lipsa de afecțiune a Lucy-ei pentru Suzana.</p>
<p>Cu toată mâhnirea însă ce-i producea amănuntul acesta, nu pomeni niciodată lui George de el.</p>
<p>Lucy, deși știa că soacră-sa a observat faptul, nu se sinchisea deloc; fiind sigură de influența ce o are asupra bărbatului ei, știa bine că-i va fi ușor să se justifice dacă el i-ar imputa vreodată că iubește mai mult pe Marcela de cât pe Suzana.</p>
<p>Nu se jena dar de nimeni și trăia după pofta inimii, neascultând decât de capriciile ei.</p>
<p>Masa a fost tristă.</p>
<p>Până și fetițele erau tăcute părând foarte serioase.</p>
<p>După desert Lucy se sculă, salută pe soacră-sa cu un gest rece și se întoarce în buduar, unde George veni și el în curând.</p>
<p>Octombrie era pe sfârșite, frigul și începuse să-și arate ghiarele, și focul duduia în soba mare, lângă care Lucy se ghemuise, cam tulburată.</p>
<p>Gravitatea tristă a lui George o neliniștise și era cam nervoasă în seara aceea, deși se silea să nu pară.</p>
<p>— Ei — zise ea când intră George — sunt nerăbdătoare să aud lucrurile grave pe care ai a mi le spune.</p>
<p>— Intr-adevăr — răspunse el hotărât — sunt lucruri grave, foarte grave.</p>
<p>— A!</p>
<p>— Țin să te previn de la început că totul se poate împăca.</p>
<p>„Nu te necăji dar“.</p>
<p>Lucy încruntă sprâncenele și-n ochii ei apăru o expresie de neliniște.</p>
<p>— Dragă nevestică, — reluă George, cu voce emoționată și cam tremurătoare, — aș dori să te rog să te gândești puțin și la viitorul copiilor noștri, precum și la viitorul tău.</p>
<p>Ea își înălță capul, cu mândrie jignită, și zise:</p>
<p>— Știu ce vrei să-mi spui.</p>
<p>„Găsești că cheltuielile mele sunt prea urcate și că ar trebui să le mai tai”.</p>
<p>— Da, așa este.</p>
<p>Tonul rece al lui George o înmărmuri.</p>
<p>Dar imediat, el reîncepu, cu glas aproape dezmierdător:</p>
<p>— Ar fi așa de ușor, adorata mea Lucy.</p>
<p>Ai acum tot luxul pe care îl doreai, ai și trăsuri pentru multă vreme; casa nostră e împodobită cum nu e alta.</p>
<p>Ți-ar fi ușor să mai restrângi puțin luxul ăsta care ne strivește și atunci magazinul nostru, care e încă și azi unul din cele mai bune din cartier, ar fi salvat.</p>
<p>— E în pericol va să zică’? — făcu ea rece.</p>
<p>— Era până mai adineauri, lipsindu-ne în casă o sută de mii de franci spre a face față scadențelor de la sfârșitul lunii.</p>
<p>— Și acum? </p>
<p>— Am găsit banii; sunt în casa de fier.</p>
<p>Jules, un vechi slujbaș al tatei, ne-a salvat pe toți.</p>
<p>— Salvat?</p>
<p>— Da, salvat.</p>
<p>Nu-ți dai seama, Lucy de catastrofa iminentă ce ne amenința.</p>
<p>Era falimentul inevitabil, falimentul dezastruos din care nu te mai ridici.</p>
<p>Înțelegi acum?</p>
<p>Toată lumea s-ar fi grăbit să spună că luxul nostru e cauza acestei ruini.</p>
<p>Nimeni nu ne-ar fi plâns, nimeni.</p>
<p>„Ne aștepta pe toți rușinea și dezonoarea. Și cel care ne-a scăpat e Jules, bunul nostru Jules.</p>
<p>Ai putea să-i mulțumești, Lucy.</p>
<p>Ea izbucni într-un hohot de râs, care il îngrozi pe George. </p>
<p>— Ei cum, asta te face să râzi? — zise el cu amărăciune.</p>
<p>Tu n-ai dar inimă?</p>
<p>Tu nu știi ce înseamnă devotament și recunoștință?</p>
<p>Tu nu înțelegi noțiunea de suflet care înalță pe om.</p>
<p>Tu nu simți nimic din toate astea în pieptul tău?</p>
<p>Inima ta nu bate? O,Lucy, Lucy!</p>
<p>— Și unde vrei să ajungi? făcu ea cu ton agresiv și cu o privire de foc.</p> 
<p>Falimentul a fost înlăturat, mânat dacă vrei; ei, ce vrei să mai fac si eu?</p>
<p>Eu n-am nicio răspundere; eu nu știu nimic și nici că vreau să știu“.</p>

<p>Partea I</p>
<p>CAP. II</p>
<p>Lucy Vlasian</p>

<p>— Lucy!</p>
<p>Și George se revoltă de această dată.</p>
<p>— Nu vrei să știi nimic? Cu toate astea, sa mă asculți până la capăt.</p>
<p>Gândește-te la viitorul copiilor tăi.</p>
<p>Nu trebuie să mai cheltuiești atâția bani.</p>
<p>Fii si tu mai economă. </p>
<p>La nevoie, renunță la toaletele astea înzorzonate, pe care femeile cu rațiune le critică.</p>
<p>Fii femeie mai simplă și poartă-te cum trebuie să se poarte o femeie cinstită.</p>
<p>— Ce vrei să zici cu asta?</p>
<p>— Nu suspectez felul tău de viață; dacă l-aș suspecta, te-aș omorî.</p>
<p>Nici măcar umbra unei bănuieli nu trebuie să atingă pe mama copiilor mei</p>
<p>O, noi nu suntem din neamul Cawell-ilor, noi nu suntem decât niște simpli Vlasian, dar suntem vlăstari ai unei familii de muncitori cinstiți care nu și-au pătat niciodată cinstea.</p>
<p>Apoi continuă cu mândrie:</p>
<p>—Ce-o fi zicând lumea văzându-te plecând în toate zilele, la aceleași ore, în trăsură elegantă totdoauna singură, și neînapoindu-te decât foarte târziu, la ora mesei, neavând nici măcar vreme să te ocupi câteva clipe de copiii tăi, nici de mine care, după cum știi bine, muncesc toată ziua?</p>
<p>Ea răspunse:</p>
<p>— Ar fi trebuit șă-mi ții discursul ăsta înainte de nuntă.</p>
<p>— Și acest discurs te-ar fi îndepărtat de mine, nu-i așa?</p>
<p>Vasăzică nu mă iubeai?</p>
<p>Vasăzică numai din calcul te-ai măritat cu mine?</p>
<p>Și repetă tremurând:</p>
<p>— Nu mă iubeai! Nu mă iubeai!</p>
<p>Ea nu răspunse la aceste exclamații deznădăjduite.</p>
<p>Cu mâinile înfipte în păru-i blond, stă și se gândea la dezastrul acesta.</p>
<p>Ochii-i aruncau flăcări de mânie.</p>
<p>Se gândea:</p>
<p>— De ce m-am măritat cu omul ăsta?</p>
<p>Și-n inima ei înciudată se ridica altă icoană: a unui tânăr vlăstar, ca și dânsa, al unei familii aristocrate dar tot ca și ea sărac, un biet secretar de legație, plin de ambiții, dar neavând nici o centimă în buzunar.</p>
<p>De câte ori nu-i venise ei în minte să distrugă casa asta, unde era totuși așa de fericită, să ruineze pe bărbatul său în profitul celuilalt pe care-l iubea la nebunie și de care era iubită cu pasiune.</p>
<p>Și pe când ea se gândea la amantul ei, George, aplecat spre dânsa, încerca s-o mângâie, o săruta pe păr și pe gât, spunându-i la ureche toate speranțele lui: mâine Jules va plăti două sute de mii de franci; banii erau în casă.</p>
<p>Pericolul fiind înlăturat, vor putea din nou să fie fericiți.</p>
<p>Magazinul mergea bine, va fi dar de ajuns să mai reducă din cheltuieli, să fie ceva mai prevăzători, să se gândească la copilițele mult iubite.</p>
<p>Și, aproape stându-i în genunchi, îi cerea iertare că-i spune toate acestea.</p>
<p>Nu era oare dânsa singura lui iubire?</p>
<p>Dar ea nu răspunse, rămânând tot așa de înduplecată.</p>
<p>— Mă ierți, nu-i așa? — întrebă el.</p>
<p>— Nu, nu te iert.</p>
<p>Ceea ce ai făcut nu e faptă de om cinstit.</p>
<p>Ar fi trebuit să-mi spui toate astea înainte de nuntă și desigur că azi n-aș fi fost nevasta unui negustor de mobile.</p>
<p>— Mizerabilo!</p>
<p>Și George, înălțându-și fruntea, o măsură din cap până în picioare cu un dispreț fără pereche.</p>
<p>— Plec de aici, căci simt că încep să te urăsc.</p>
<p>„Oare mama Suzanei și Marcelei mele, atât de iubite amândouă, îmi vorbește astfel?“</p>
<p>Ea se uită la el arogantă, cu mâinile crispate pe genunchi.</p>
<p>— Da, așa e, ai dreptate — continuă George.</p>
<p>Aș fi făcut mai bine să mă însor cu o fată din popor, care mi-ar fi fost o adevărată tovarășă, care ar fi fost un sprijin pentru mine cu afecțiunea ei și nu i-ar fi fost rușine cu mine, pe când tu, fată nobilă, fudulă de numele tău, pe care te-am iubit și luat în căsătorîe, făcându-te bogată, m-ai adus la ruină cu luxul tău nebun și nu găsești, în fața unui asemenea dezastru, nicio vorbă de căință, nicio vorbă de iubire.</p>
<p>Ea râdea, nervoasă, mușcându-și batista, cu dinții-i ascuțiți și albi.</p>
<p>Zise:</p>
<p>— Are haz, zău așa. Ești un orator de valoare. Nici nu știam că ai talentul ăsta. Dar în sfârșit, unde vrei să ajungi? Dacă te înțeleg bine va trebui de azi înainte să trăiesc ca femeie de rând: să-mi cârpesc ciorapii, să-i cârpesc pe ai tăi și pe ai întregii familii, să-mi vând caii și trăsurile și să umblu și eu cu tramvaiul, ca fetele din popor ale căror merite mi le lauzi. Ba o să fac și pe bucătăreasa. Nu-i așa? Ăsta e viitorul care mă așteaptă?</p>
<p>— Lucy! Lucy!</p>
<p>— Asta-mi ceri?</p>
<p>— Mărturisește singur că Jules, dacă nu chiar mama ta, ți-a dat sfafurile astea, și să încheiem discuția. Văd bine că lucrezi sub influența altcuiva. Nu încerca să tăgăduiești. Întrevăd în vorbele tale ideile șoacră-mii și ale casierului ăla bătrân pe care ar fi trebuit de mult să-l concediezi. Nu se ține într-un magazin așa de important ca al tău un bătrân incapabil.</p>
<p>George nu o mai asculta.</p>
<p>Ieși din budoar cu inima zdrobită fără măcar să catadicsească să-i răspundă, și merse să se închidă la el în odaie.</p>
<p>Patroana îl aștepta lividă, cu dinții strânși și obrajii contractați de durere.</p>
<p>— Am vorbit cu Jules; știu totul — zise ea cu glas de nespusă blândețe și întretăiat de suspine.</p>
<p>— Jules a făcut bine că ți-a spus totul. De prea mult timp îți ascundeam situația noastră, deși ar fi trebuit să ți-o aduc mai de mult la cunoștință. Am fi luptat împreună cu puteri unite împotriva catastrofei teribile care ne amenința încă de ieri. Din fericire, răul e îndepărtat: Jules s-a lăsat fără cămașă pentru noi.</p>
<p>Patroana se îngălbeni și o umbră adâncă îi încreți fruntea.</p>
<p>— A făcut Jules asta? — zise ea, luându-și capul în mâini.</p>
<p>Și repetă, ca în neștire:</p>
<p>— A făcut Jules asta?</p>
<p>Cum rămase singură, Lucy se sculă, cu obrazul transfigurat, și, cu pas mărunt trecu într-o odăiță tapetată în trandafiriu, în care dormea Marcela, copila-i favorită.</p>
<p>Auzi ceasul bătând nouă.</p>
<p>Se pierdu în gânduri.</p>
<p>Erau la 28 Octombrie și peste două zile avea să fie sfârșitul lunii.</p>
<p>Peste două zile,la 30 adică, Jules va scoate din casa de fier cele două sute de mii de franci, ce erau depuși în acest moment acolo, spre a face față scadențelor</p>
<p>Un gând infernal încolți deodată în mintea ei.</p>
<p>Ea se culcă, foarte liniștită, și dormi adânc.</p>
<p>A doua zi luă ca de obicei dejunul în familie.</p>
<p>Nu se făcu nicio aluzie la scenele din ajun.</p>
</div>
<div type="chapter" n="3">
<p>CAP. III</p>
<p>În noapte...</p>
<p>— Mă ierți, spune, dulcea, mea Lucy?</p>
<p>Lucy deschise ochii și din ochii-i sumbri țâșniră flăcări.</p>
<p>Murmură:</p>
<p>— N-am ce să-ți iert. Ai vorbit ca șef de familie și ca stăpîn al unei femei care nu ți-a adus ca zestre decât numele ei: un nume cu care n-ai avut ce face. Ieri mă făcuși să-ți simt autoritatea și ce sarcină grozavă sunt pentru tine. E adevărat, îmi cunosc defectele, sunt femeie cheltuitoare și îmi place luxul mai mult decât ar trebui dar îmi place și tocmai de dragul luxului am primit să mă mărit cu tine.</p>
<p>— O, Lucy, Lucy!</p>
<p>— Nu vreau să-ți ascund starea mea sufletească. Îți iert toate ciudățeniile, chiar și că te-ai însurat cu mine, dar te rog mult, lasă-mă acum. </p>
<p>El se duse, cu fruntea plecată, cu inima zdrobită și pieptul umflat de suspine. ,</p>
<p>Ea trase cu urechea la pașii lui, care se pierdeau pe coridoarele vastei case, apoi, sculându-se, scoase un strigăt de bucurie sălbatică.</p>
<p>— În sfârșit! </p>
<p>„S-a coborât, dar o să se suie imediat să se culce.Îi cunosc obiceiurile: în toate serile la zece adoarme tun.”</p>
<p>Într-adevăr, îl auzi urcându-se la el în odaie, a cărei ușă o închise cu violență, ca un om a cărui furie nu s-a potolit încă.</p>
<p>Apoi o tăcere apăsătoare se întinse în casa adormită.</p>
<p>Era o noapte luminoasă, cam rece.</p>
<p>Lucy încinse focul și își făcu în liniște pregătirile de fugă.</p>
<p>Cât ai bate din palme, își puse într-o geantă câteva obiecte prețioase, precum și toate bijuteriile și diamantele pe care i le dăduse bărbatul său din ziua nunții și până acum.</p>
<p>După ce se convinse că toată lumea doarme, se îndreptă, cu pași de lup, spre încăperile magazinului.</p>
<p>Ținând un sfeșnic în mână, aluneca prin marile șoproane tăcute în care mobile de mare preț, înșirate cu mare simetrie de-a lungul zidurilor văruite, se profilau la lumina tremurătoare a lumânării.</p>
<p>Ea se îndreptă hotărâtă spre o ușă cu geamuri, care se desena la câțiva pași, în fundul unui coridor sobru.</p>
<p>Deodată tresări, o sudoare rece îi muiă fruntea și un strigăt de groază îi sugrumă gâtlejul.</p>
<p>Biroul în care se afla casa era luminat.</p>
<p>Stinse repede lumânarea și stătu câteva minute ascunsă în umbră, neîndrăznind să facă un pas.</p>
<p>Nici un zgomot nu tulbura tăcerea grea a nopții.</p>
<p>Apoi sună unu la marea pendulă a biroului.</p>
<p>Unu!</p>
<p>La trei Jacques de Clerc trebuia s-o aștepte la gara de Vest.</p>
<p>Nu mai avea decât două ceasuri, și admițând că ar găsi o trăsură pe piața Bastiliei, tot trebuia să se grăbească.</p>
<p>La ideea aceasta o trecu un fior de gheață.</p>
<p>Dacă n-avea să reușească în noaptea aceea, i se spulbera tot planul.</p>
<p>Trebuia să aștepte o lună până o sumă tot așa de însemnată să intre din nou în casa de fier.</p>
<p>Și apoi, nu spusese ea lui Jac-ques că va aduce două sute de mii de franci?</p>
<p>Sta într-același loc, nemișcată, nepierzând din ochi biroul, a cărui ușă era întredeschisă și unde, după cum spuserăm, era casa de fier</p>
<p>Intre acestea, minutele treceau fără ca ea să îndrăznească să înainteze.</p>
<p>Cu toate astea, era așa de ușor!</p>
<p>Știa cum se deschide casa și își procurase de mult, o cheie pe care George credea că a pierdut-o și își luase alta în locul ei.</p>
<p>Erau de ajuns cinci minute ca să intre în posesiunea celor două sute de mii de franci la care râvnea atâta.</p>
<p>Și, cu ochii aruncând fulgere, înaintă, curajoasă câțiva pași, apoi intră cu hotărâre în birou.</p>
<p>— Parcă mi-am pierdut capul — își zise ea, amintindu-și deodată că biroul e luminat întotdeauna, din precauție, împotriva hoților.</p>
<p>„Cum de am uitat amănuntul ăsta parcă n-aș ști obiceiurile magazinului.Ce dobitocie!”</p>
<p>Și înaintă spre casa de fier, ținând în mâna ei fină și albă o cheie aurită.</p>
<p>O introduse în broască și numără cinci litere.</p>
<p>Casa se deschise cu un zgomot sec care o făcu să se înfioare.</p>
<p>În fața ei se înșirau teancuri de hârtii de bancă și fișicuri de aur.</p>
<p>Nu voi însă să știe nimic de acestea din urmă, fiind prea grele.</p>
<p>Înhăță însă cu lăcomie teancurile de hârtii de bancă.</p>
<p>Mâinile îi erau pline și fâșâitul prețioaselor hârtii o făcu să se înfioare de plăcere și o roșeață purpurie să-i coloreze obrajii.</p>
<p>— Salvată! Sunt salvată! — se gândi ea.</p> 
<p>Peste câteva minute plec din casa asta.</p>
<p>„S-o îmbrac numai pe Marcela și am încheiat socotelile. Mâine vom fi departe, departe, departe...“</p>
<p>Tocmai voia să închidă casa de fier când auzi un zgomot de pași.</p>
<p>Scoase un strigăt și, în același timp, simți o mână punându-i-se greu pe umăr și un glas răcnindu-i la ureche:</p>
<p>— Hoațo! Hoațo ;</p>
<p>— Jules — bolborosi ea — Jules!</p>
<p>— Am ținut să păzesc noaptea asta ca să și văd că am făcut bine — strigă Jules, gâfâind. Te-am văzut când ai intrat și te-am văzut când ai furat. Mi se puseseră parcă noduri în gât, de n-am avut forța să strig, să te împiedic să comiți cea mai oribilă crimă. Hoațo! Hoațo!</p>
<p>Nu mai putea vorbi; cuvintele îi ieșeau din gură în horcăituri de om în agonie.</p>
<p>Fața-i, la început lividă, se învinețise.</p>
<p>Venele gâtului i se umflaseră, de credeai că o să se rupă sub apăsarea sângelui care venea în valuri.</p>
<p>Cu toate astea, nu dădu drumul Lucyei.</p>
<p>Toate hârtiile de bancă căzuseră jos, toată averea pe care bătrânul Jules o agonisise de treizeci de ani de muncă continuă.</p>
<p>El simțea că leșină și, cu toate astea, urma să strige:</p>
<p>— Hoațo! Hoațo!</p>
<p>Apoi deodală mâinile i se desfăcură și căzu buștean la pământ.</p>
<p>— A dat Dumnezeu!—zise ea.</p>
<p>Și, aplecându-se repede, adună hârtiile, își umplu buzunarele și ieși din birou, încuind ușa pe dinafară.</p>
<p>Se gândea:</p>
<p>— Când s-o trezi din leșin, eu voi fi departe.</p>
<p>Se urcă sprintenă în apartamentul ei, apoi intră cu pas ușor în camera copiilor și deșteptă brusc pe Marcela, care dormea alături de Suzana.</p>
<p>— Scoală-te și haide.</p>
<p>Cum se deșteptă, copila luă de gât pe mă-sa și o lăsă s-o îmbrace, fără să spună nimic.</p>
<p>Când fură gata amândouă, Marcela, tocmai când să se despartă de soră-sa Suzana, care dormea, suspină din adânc, și zise cu glas blând, rugător:</p>
<p>— Lasă-mă, mamă, să o sărut pe Suzana.</p>
<p>Dar mă-sa era zorită.</p>
<p>Luă dar pe Marcela în brațe și ieșiră fără zgomot din casa afundată în somn.</p>
<p>Noaptea era sumbră și tristă: pe cer nici o stea, iar la orizont nori mari, negri, brăzdau imensitatea neagră.</p>
<p>Incepuse să pice.</p>
<p>Tocmai suna două.</p>
<p>Lucy mergea iute, târând pe Marcela în mijlocul nopții, străbătând fără frică trotuarele pustii.</p>
<p>(Va urma)</p>
</div>
<div type="chapter" n="4">
<p>CAP. IV</p>
<p>Lovitura de trăsnet</p>
<p>— Se va regăsi copilul, — făcu Jules cu ton brusc — dar ceea ce nu se va regăsi sunt cele două sute de mii de franci pe care ni i-a furat astă noapte. Mă mir că d-ta, care ai fost întotdeauna așa de tare față de loviturile soartei, nu te gândești la catastrofa iminentă ce ne amenință pe toți, la pătarea numelui dumitale. </p>
<p>A, să nu fi murit patronul...</p>
<p>Ea îl privi îngrozită.</p>
<p>Apoi, deodată, fizionomia ei își schimbă expresia și bătrâna redeveni femeia tare de odinioară gata să lupte până la capăt pentru onoarea numelui.</p>
<p>— Ai dreptate, Jules. Pentru un moment trebuie să nu mă gândesc decât la penibila misiune pe care o vom avea de îndeplinit.</p>
<p>Apoi, după o mică pauză, urmă:</p>
<p>— Ce să-ți spun, dragă amice? Când am văzut azi dimineață patul Marcelei gol, am simțit că mi se sfâșie inima și o să mor.</p>
<p>„Nu mă mai gândeam la altceva, Jules; gândul acesta mă stăpânea cu desăvârșire. Și știindu-te aici, veghind asupra puținului care ne-a rămas și din care jumătate îți aparținea, am venit să te caut ca să te rog să înștiințezi tu pe iubitul meu copil că i-a fugit nevasta.</p>
<p>— Să-l așteptăm; trebuie să pice din moment în moment — făcu Jules cu glas surd. În zilele de plată el e întotdeauna cel dintâi la birou.</p>
<p>— Vai, când funcționarii și lumea din cartier vor afla ce s-a întâmplat aici!... — murmură patroana cu tristețe. Ce rușine pentru noi!</p>
<p>Apoi străbătut încet magazinele pe care tocmai le deschiseseră băieții.</p>
<p>O mare mișcare domnea de acum în toată casa, lucrătorii populau încetul cu încetul atelierele și zgomotul glasurilor creștea neîncetat.</p>
<p>Cartierul se deștepta pe o zi tristă și ploioasă și negustorii ambulanți își țipau marfa lor obișnuită.</p>
<p>Peste un ceas, cartierul avea să fie în plină activitate și fiecare va cunoaște rușinea ce a lovit familia Vlasian.</p>
<p>Ea se urcă încet în apartamentul ei.</p>
<p>George o aștepta năucit, în pragul odăii.</p>
<p>— Mamă — zise el — mamă!</p>
<p>— Ei ce? — întrebă patroana, cu ochii măriți de groază. Ei ce?</p>
<p>— Mamă — exclamă George târând pe mă-sa în camera Lucy-ei și arătându-i patul gol — Lucy a plecat.</p>
<p>Și căzu în brațele mamei sale, nimicit de durere.</p>
<p>Nenorocitul nu știa că dispăruse și una din fete.</p>
<p>Habar n-avea că și casa e goală, că plățile de a doua zi nu vor putea fi efectuate și că un dezastru complet se abătea asupra tuturor.</p>
<p>Nu se gândea decât la nevastă-sa, la care voise să meargă dimineață spre a-i cere iertare de toate certurile din ajun.</p>
<p>Intrase în vârful picioarelor în camera aceea, plină încă de parfumurile preferate femeii iubite.</p>
<p>Venise încet, s-o împace, să-i destăinuiască din nou toată dragostea de care-i era plin sufletul, să-i șoptească toate duioșiile de care-i palpita inima. Și, alunecînd pe covorul gros, desfăcu ușor perdelele de mătase ale alcovului.</p>
<p>Zărind patul gol și nedesfăcut, scoase un strigăt surd, un răcnet de animal pe care-l gâtui.</p>
<p>— Lucy! Lucy!</p>
<p>Nimeni nu răspunse la chemarea lui.</p>
<p>Aproape fără să-și mai dea seama, alergă într-un suflet spre apartamentul mă-sii.</p>
<p>— Mamă, mamă! Lucy a plecat. Ne-a părăsit!</p>
<p>Atunci bătrâna, într-o hotărâre subită, se decise să-i aducă dintr-odată la cunoștintă toată întinderea dezastrului.</p>
<p>Îi caută țintă în ochi și murmură:</p>
<p>— Nu știi încă totul, fiul meu; El nu înțelese si o privi zăpăcit.</p>
<p>— Nu știi încă totul — repetă ea. Mizerabila accea a luat-o și pe Marcela cu ea, furând toți banii din casă și ruinându-ne complet.</p>
<p>George nu făcuse nicio mișcare.</p>
<p>Stă împietrit locului, fără să rostească o vorbă.</p>
<p>Fața-i căpătase o luciditate de giulgiu.</p>
<p>El intră în odaia copilelor, și abia acolo, în fața patului gol al Marcelei și Suzanei, care dormea încă, lipsită de acum înainte de mamă, simți că se înăduși și două lacrimi i se rostogoliră din ochi pe obrajii păliți.</p>
<p>Rămăsese câteva clipe pierdut în gânduri sumbre, apoi, ridicându-și capul, zise ceva mai liniștit:</p>
<p>— S-a isprăvit dar cu fericirea și bucuriile noastre, s-a isprăvit.</p>
<p>Și, dând ușor la oparte pe mama sa, care voia să-l ia în brațe, coborî în birou, unde Jules îl aștepta.</p>
<p>— Știu totul — zise el bătrânului casier.</p>
<p>Nu e însă acum timpul să ne jelim și e de prisos să revenim asupra tristului trecut. Te-am ruinat, sărmane amice, iartă-mă.</p>
<p>— O, în ce mă privește, nu te necăji atâta — făcu Jules cu blândețe. Eu mai pot încă lucra și nu sunt tocmai lipsit de curaj. E vorba numai de d-ta și magazinul dumitale.</p>
<p>— Va să zică nu ai pazit casa, cum ai obiceiul să faci în ajunul zilelor de scadență?</p>
<p>— Ba da, am pazit-o.</p>
<p>Și-i povesti, în câteva cuvinte scurte, cele petrecute.</p>
<p>— În curând se vor prezenta băieții cu conturi la ghișeele noastre pentru achitare și vom avea rușinea de a nu putea plăti. Asta îmî rănește inima mai mult ca orice și asta trebuie să ne preocupe mai mult.</p>
<p>Cât despre fuga ticăloasei, nu te mai gândi la ea și, dacă n-ar fi răpirea Marcelei, pe care o iubești atâta, am putea să ne bucurăm că am scăpat de mizerabila aia. </p>
<p>— I-ai zis bine, da, e o mizerabilă, făcu George. Nu mă gândesc la ea, crede-mă, ci numai la copilul meu, pradă de azi înainte sfaturilor rele ale mă-si, precum și la ruina iminentă care ne va lovi pe toți. La asta mă gândesc, dragă amice.</p>
<p>Tot restul dimineții se ocupară cu reglarea socotelilor.</p>
<p>Toate polițele au fost înapoiate neplătite și în curând, domni în cartier o mare emoție.</p>
<p>Tâmplarii ale căror poliți nu fuseseră achitate veniră cu grămada să reclame. Și la sfârșitul zilei penibila știre a fost cunoscută de întregul cartier, provocând comentarii numeroase.</p>
<p> Unii spuneau:</p>
<p>— Luxul doamnei Vlasian a dus la pieire pe bărbatul său.</p>
<p>Iar altii adăugau:</p>
<p>— Lasă, că nici Vlasian ăla nu e mai breaz.</p>
<p>„O să-l declare falit pe ticălosul ăla care a ruinat atâția oameni și chiar pe măsa. Să vezi numai că o să fie un faliment fraudulos.”</p>
<p>Toți rivalii se bucurau. Pieirea acelui magazin, ca unul din cele mai bune din  întregul Paris, era o afacere bună pentru ei.</p>
<p>Singur Jules a ținut piept furtunei.</p>
<p>Uitând de el însuși și nevorbind de pierderea economiilor sale, încerca față de toți să micșoreze efectele teribilei catastrofe.</p>
<p>Se sculă în zori de ziuă și se ocupa până seara cu stabilirea socotelilor creditorilor.</p>
<p>După meditații îndelungate, se convinsese că s-ar putea înlătura falimentul: era vorba numai de o învoială care să nu fie respinsă de a obține un termen de amânare de la cel mai însemnat creditor, un chiristigiu bogat, care încheiase numeroase afaceri cu firma Vlasian de treizeci si cinci de ani.</p>
<p>Era singura perspectivă de scăpare.</p>
<p>(Va urma)</p>
<p>CAP. IV</p>
<p>Lovitura de trăsnet</p>
<p>Misiunea era cam delicată, dar Jules și-o luă în spinare și, chiar la ziua aceea, se puse în legătu-ră cu chiristigiul.</p>
<p>Dar vai, demersurile sale nu fură încoronate de succes și, după ce suferi nenumărate umilinți, se înapoiă seara la birou, aducînd un răspuns negativ.</p>
<p>Falimeniul avea să se declare, era de neînlăturat.</p>
</div>
<div type="chapter" n="5">
<p>Cap. V</p>
<p>Zile negre</p>
<p>În casa lui George Vlasian, domnea adâncă tristețe și zilele se urmau lugubre.</p>
<p>George se închidea ceasuri întregi în camera-i de lucru și nu ieșea decât ca să i-a masa, împreună cu mama și Suzana, care îl așteptau cu ochii roșii de lacrimi și o nerăbdare febrilă.</p>
<p>Masa era tristă.</p>
<p>George aproape că nici nu vorbea și abia că se atingea de mâncare.</p>
<p>Apoi îmbrățișa pe măsa și pe Suzana și se retrăgea în birou, unde avea, de un timp, obiceiul să se închidă.</p>
<p>Părea ros de o boală incurabilă, care, pe zi ce trecea, făcea pustiiri tot mai mari.</p>
<p>Până acum nimic nu venise să confirme refuzul și amenințările chiristigiului căruia-i datora o sumă considerabilă, și Jules, veșnic optimist, tot mai spera că lucrurile se vor aranja, în cele din urmă, cu bine.</p>
<p>Trăsurile și caii Lucyei, precum și toate bijuteriile patroanei, fuseseră vândute.</p>
<p>Personalul a fost redus și fastul magazinului considerabil micșorat.</p>
<p>În mediul acesta simplu și cinstit, George se găsi la largul lui, ca altă dată în vechea locuință a familiei Vlasian, unde copilăria-i se scursese atât de fericită.</p>
<p>Luxul dezmățat care, la început, îl strivise și a cărui povară o dusese în spate numai spre a fi pe placul Lucyei dispăruse.</p>
<p>Patroana reluase conducerea casei și personalului, și din toate slugile de care se înconjurase Lucy, nu rămase decât o servitoare bătrână și un om de serviciu, servitori vechi, care slujeau de ani de zile acolo.</p>
<p>Într-o seară, după cină, George stătu mai mult ca de obicei cu mă-sa și Suzana.</p>
<p>Patroana mirându-se de acest fapt, el o vesti că așteaptă, chiar în seara aceea, vizita unui creditor.</p>
<p>Se plimba în lung și în lat în sufragerie, numărând minutele, care i se păreau veacuri.</p>
<p>— Vezi tu, — zise el oprindu-se brusc în fața mă-si, — astă-seară se va hotărî teribila chestiune dacă falimentul să se declare sau dacă îl putem înlătura.</p>
<p>O sudoare rece muie fruntea patroanei.</p>
<p>— Și dacă nu reușești? — întrebă ea.</p>
<p>— Dacă nu reușesc, o să fiu și eu în situația lui Jules...s-a terminat. Da, mamă, dacă omul care va veni acum nu ne va acorda termenii de care avem nevoie, suntem pierduți“.</p>
<p>— O, Dumnezeule, de ce nu pot să îți dau eu banii când îți trebuie ? Dar vai, nu mai am nimic”</p>
<p>— Știu, mamă; mai știu că am comis un mare păcat luându-ți tot ce aveai. Iartă-mă mamă!</p>
<p>— O, nu mi-e frică de mizerie, pe mine mă îngrozește prea puțin — făcu ea cu mândrie.Dar mi-e de Suzana, biata copiliță. Pe de altă parte, trebuie să luăm măsurile necesare ca să o găsim pe Marcela și pe femeia aceea, care trebuie pedepsită. Pentru asta, însă, e nevoie de bani, de bani mulți!.</p>
<p>— Să găsesc pe Marcela!? — murmură George, cu glasul înecat de suspine. Asta va fi de acum ținta vieții mele. Cât despre Lucy, la ce nevoe să fie pedepsită? Să nu ne mai gândim la ea. O disprețuiesc și fii sigură că nu-i voi întinde niciodată mâna ca s-o scot din noroiul în care s-a afundat.</p>
<p>Rosti aceste cuvinte cu voce tremurătoare.</p>
<p>Ochii îi înotau în lacrimi și o expresie de tristețe învăluia figura-i slăbită.</p>
<p>— De la plecarea Lucyei, ți-am ascuns multe lucruri — reluă el cu blândețe. Casa pârâia din toate încheieturile și Jules a plătit și ieri noi datorii ale femeii aceleia. Nu mai avem în casă decât cinci sute de franci și sâmbătă e plata lucrătorilor.</p>
<p>De aia voiam să te rog, mamă, dacă vrei să vindem sau să amanetăm argintăriile tale, la care țineai atâta și pe care le ai de la tata.</p>
<p>După o scurtă oprire, reluă:</p>
<p>— Ai să scoți cinci-șase mii de franci. Cu suma asta vom putea plăti pe lucrători și pe furnizorii care ne pun mai mult sula în coastă.</p>
<p>— Vindem tot, tot! — esclamă patroana. Nu doresc decât ca falimentul să fie înlăturat și să-mi rămâi tu. Lipsa nu mă sperie.</p>
<p>O lovitură discretă în ușa sufrageriei întrerupse convorbirea.</p>
<p>Jules intră.</p>
<p>— Șefule — zise el — a venit domnul Sarbas și te așteaptă în birou. E cam țâfnos și nu aștept nimic bun de la vizita asta.</p>
<p>George coborî.</p>
<p>Un om voinic, mărunțel, ședea într-un fotoliu, tot mușcându-și mustața, care era de un negru de cărbune.</p>
<p>Când George intră, nu făcu nicio mișcare, ci rămase cu capul rezemat de măciulia unui baston gros.</p>
<p>Își ridică doar ochii mari, rotunzi, și, în cele din urmă, se hotărî să se scoale.</p>
<p>— Bună ziua, domnule Vlasian — zise el, aruncând asupra fabricantului o privire sumbră și rece.Vin din Vosgi special ca sa vorbesc cu d-ta asupra situației. Dacă adaug la polițele care n-au fost plătite cele care sunt în circulație, ajung la un total de două sute treizeci de mii de franci. Aceasta e suma pe care mi-o datorezi acuma. Firește, fierăstraiele mele funcționează și merg înfloritor, dar cu condiția să îmi pot plăti lucrătorii și să cumpăr cu bani gata lemnul de care am trebuință. D-ta, însă, știi tot așa de bine ca și mine că munții noștri din Vosgi nu ne dau decât brad și sunt nevoit să fac în străinătate însemnate cumpărături de stejar și alte soiuri de lemn care costă foarte scump. Ar fi deajuns doi clienți ca d-ta ca să ajung la sapă de lemn în scurt interval de timp.</p>
<p>Apoi adaugă cu ton sec:</p>
<p>— Trebuie să-mi achiți polițele și cât mai de grabă. Jules mi-a propus o tranzacție, dar mi-e imposibil s-o accept.</p>
<p>George ascultase pe Sabas fără ca o fibră de pe figura lui să tresară, dar o tristețe adâncă se răspândise pe trăsăturile-i livide.</p>
<p>— Ei, ce-ai de răspuns? — întrebă chiristigiul cu ton acru, aproape obraznic.</p>
<p>- Dar, domnule, d-ta știi bine că  mi-e cu neputință să achit astăzi. Îmi trebuie timp și îngăduință.</p>
<p>— Dacă e așa, apoi e falimentul...</p>
<p>— Falimentul! Da asta e ruina noastră a tuturor, dezonoarea.</p>
<p>— Achită-ți polițele!</p>
<p>Atâta doar știa să spună mărunțelul: „Achită-ți polițele!”</p>
<p>Pe pleoapele lui George se iveau lacrimi, pe care se încerca zadarnic să le înăbușe.</p>
<p>Sarbas reluă:</p>
<p>— Să nu-mi spui mie că nu mai ai credit. Cu siguranță că ai găsit bancheri destui care să-ți dea mână de ajutor.</p>

<p>CAP V</p>
<p>Zile negre</p>

<p>El se sculă. Dar, în loc să coboare la casă, cum avea adesea obiceiul să facă spre a isprăvi câte o lucrare, merse în cabinetul său, străbătând apartamentul lui și al Lucyei, care era încă plin de parfumurile preferate de tânăra femeie și unde domnea și acum dezordine.</p>
<p>Trecând prin budoarul ei, simți o vie sfâșiere a inimei.</p>
<p>I se părea că e într-o odaie mortuară, de unde tocmai se scosese cosciugul.</p>
<p>O, cât o mai iubea pe femeia aceea, cu toate cele întâmplate și cu toate sforțările ce făcea asupră-și!</p>
<p>Îi era rușine de iubirea aceasta, îl făcea să roșească.</p>
<p>Rana adâncă a inimii sângera încă și, cu toate acestea,o adora mereu pe Lucy.</p>
<p>Ar fi voit să-i găsească scuze, dar rațiunea se opunea.</p>
<p>Nu era decât o mizerabilă, pe care trebuia s-o urască.</p>
<p>Apoi intră în cabinet: încăpere splendidă căptușiță cu stofe vechi Și împodobită cu o vastă bibliotecă.</p>
<p>Acolo obișnuia el să se retragă când voia să se odihnească sau să lucreze.</p>
<p>Acolo venea el, în ceasurile de răgaz, să-și recreeze mintea în citirea vechilor autori.</p>
<p>Incepuse să fie frig.</p>
<p>Ploaia nu mai contenea de două zile, îmbibând apartamentele de o umezeală pătrunzătoare.</p>
<p>Aprinse focul și trase lângă sobă un fotoliu în care se trânti zdrobit, gata parcă să adoarmă.</p>
<p>Și totuși, nu dormea.</p>
<p>Din când în când, ochii-i, ce și-i ținea pironiți pe pendulă, căpătau o fixitate stranie.</p>
<p>Două lovituri directe în ușa cabinetului îl făcură să trăsară.</p>
<p>Cu toate astea, nu se mișcă, rămânând înțepenit în fotoliu, pe brațele căruia își încleștase mâinile.</p>
<p>Apoi pași ușori se auziră pe covorul gros, și patroana întrebă:</p>
<p>— Ce faci aici, George?</p>
<p>— Vezi și tu, mamă. Dormitez și mă gândesc.</p>
<p>— Da’ de ce nu te culci?</p>
<p>Mi-e bine și aici. Lasă-mă, mamă, te rog. Vrei?</p>
<p>Ea nu răspunse, și se duse.</p>
<p>Când ieși însă, luă mașinalicește cheia cabinetului și o duse cu ea.</p>
<p>Apoi sună unu.</p>
<p>George se sculă, aprinse o lampă și deschise ferestrele, ca să închidă obloanele.</p>
<p>Era o noapte tristă.</p>
<p>Ploua într-una.</p>
<p>Trecătoriu se răreau tot mai mult și ultimul tramvai „Louvre-Vincennes” se înapoia aproape gol.</p>
<p>Toată împrejurimea dormea.</p>
<p>El se plecă pe fereastră câteva secunde, învăluind, într-o privire melancolică și îngrijată, cartierul adormit, marile magazine închise, trotuarele iluminate de felinare rare, și, în față, străzile tăcute, pustii și negre.</p>
<p>Era un adio pe care întregul lui suflet îl adresa cartierului în care se născuse și unde fusese atâta vreme așa de fericit.</p>
<p>Nu saluta astfel pentru ultima oară clopotnița unui sat, ci lungul șir de trotuare, prăvăliile acelea închise prin fața cărora trecuse de pe când era mic-mititel, piețele unde se jucase cu alți ștrengari și atâtea clădiri vechi și noi.</p>
<p>Tot aici tatăl său, bătrânul Ion Vlasian — venit în Franța dintr-o țară soră, din România, pe ale cărei plaiuri înflorește o „limbă dulce și frumoasă“, lăsând acolo pe un frate. Leontin, care, după cum aflase mai târziu apucase și el drumurile străinătății — întemeiase unul din cele mai mari magazine din Paris.</p>
<p>Tot aici măsa muncise neîncetat, rupându-se în zece, adunând aur, mult aur, pentru ca fiul ei să fie bogat și fericit. Și, ironie a sorții, aurul acela, rod al atâtor ani de muncă, fusese risipit în câțiva ani.</p>
<p>Fusese deajuns un moment ca să nimicească totul, aducând în casa îmbelșugată îngrozitoarea ruină.</p>
<p>El aruncă o ultimă privire asupra cerului întunecat.</p>
<p>Nici o stea nu lucea pe firmament și obscuritate imensă mărginea tot orizontul.</p>
<p>Închise la loc fereastra și lăsă jos perdelele. Și, în sfârșit singur cu el însuși, nemaitemându-se de tulburători, se apropiă de o panoplie, luă un pistol, puse în mișcare resortul, îl încărcă și-l puse lângă el, pe masă.</p>
<p>Apoi se duse la ușă, ca s-o încuie.</p>
<p>Dar cheia nu exista.</p>
<p>Dispariția aceasta îl cam tulbură.</p>
<p>În urmă însă se liniști: probabil că lipsea mai de mult, fără ca el să fi observat.</p>
<p>Închise dar ușa, lăsă în jos o portieră grea de catifea și se înapoie la birou, ca să scrie câteva scrisori.</p>
<p>Era așa de preocupat că nu auzi ușa deschizându-se și nu a văzut apărând de după un colț ridicat al portierei figura palidă a măsii, care-l privea neliniștită.</p>
<p>Ea văzu arma, de la prima aruncătură de ochi, și pricepu.</p>
<p>Simțind că orice rugăminte a ei n-ar reuși să-l înduplece, luă repede o hotărâre supremă.</p>
<p>Alergă într-un suflet în odaia Suzanei.</p>
<p>Copila dormea în pătuțu-i alb, rumenă în aureola de păr blond ce cădea pe fruntea-i curată.</p>
<p>— Suzano! — o chemă bunica — Suzano!</p>
<p>Și fiindcă fetița nu se deștepta destul de iute, o ridică, o luă în brațe și prinse s-o mângâie.</p>
<p>— Haide, Suzano, scoală-te. Vino, fetițo dragă. Tatăl tău vrea să moară, să ne părăsească pentru totdeauna. Trebuie să te duci tu să i te arunci la picioare, să întinzi spre el mânuțele, să-l îmbrățișezi cu căldură și să-i strigi: „— Tată, tată,nu vreau să mori!”. Mă înțelegi? Asta trebuie să-i spui. Haide, Suzano, scoală-te, deschide ochii tăi frumoși și răspunde-mi, copilaș iubit.</p>
<p>Fetița ridică, în cele din urmă, pleoapele-i îngreuiate de somn și văzu pe bunică-sa, al cărei obraz era scăldat în lacrimi.</p>
<p>Și bătrâna o duse așa cum o luase din pat: cu picioarele desculțe și în cămașă de noapte, purtând-o ca pe o comoară pe care vrei s-o scapi de la o distrugere ce o amenință.</p>
<p>Străbătu astfel apartamentele pustii, cu părul alb răsfirat pe umeri, cu urechea întinsă.</p>
<p>Inima bătea să-i se rupă, și i se tot părea că aude o detunătură sinistră.</p>
<p>Cum ajunse lângă cabinetul fiului ei, puse jos copilul și, arătându-i ușa, îi zise:</p>
<p>— Deschide-o încetișor; du-te la tata ... și Dumnezeu cu tine!</p>
<p>Copilul pricepu.</p>
<p>Durnnezeu, care-i deschidea inima, avea să-i inspire câteva vorbe mișcătoare.</p>
<p>Și se avântă în cabinetul tatălui ei, alunecând ușor cu lunga-i cămașă de noapte, care abia de lăsa să se întrevadă piciorușele ei delicate.</p>
<p>Părea un înger venit să-l scape.</p>
<p>— Tată, zise ea îngenunchind la picioarele lui, vrei să mori, să ne părăsești pe bunicuța, biata bunicuță care te iubește atîta, și pe mine care te ador. Maica Domnului mi-a spus că vrci să mori. Ce ne facem noi fără tine tată? O, tăticule dulce, tăticule dragă!...</p>
<p>Și împreunându-și mânuțele:</p>
<p>— Eu voi fi atunci o biată orfană și nimeni n-o să mă iubească. Mama s-a dus și tu vrei să faci ca ea: să mă părăsești.</p>
<p>Și copila, la capătul puterilor, cu frumoșii ei ochi umezi avu o criză de lacrimi.</p> 
<p>George scoase atunci un strigăt și, luând-o în brațe, o strânse nebun la piept, izbucnind și el în hohote de plâns.</p>
<p>Era, într-adevăr o lașitate să moară și să părăsească pentru totdeauna pe fetița aceea adorată și pe bătrâna mamă pe care risipele Lucyei o ruinaseră.</p>
<p>(Va urma)</p>
<p>CAP. V</p>
<p>Zile negre</p>
<p>Era o mișelie și îi fu rușine de sine însuși.</p>
<p>În momentul acesta se auzi în odaia vecină zgomotul unei uși care se deschide și închide și bunica apăru.</p>
<p>—O, mamă, sărmană mamă! — exclamă George, arătându-i fetița, care continua să plângă.</p> 
<p>— Voiai sa mori? — murmură patroana cu blândețe —și dacă nu te-aș fi supravegheat eu, în clipa asta poate că nici nu mai erai pe lumea asta. Fiica ta ar fi fost orfană și mama ta pradă deznădjdei. O, George, George!.</p>
<p>— Eram nebun. Da, eram nebun, mamă. Dar sunt așa de disperat: s-a isprăvit totul. Mâine vom fi declarați, în stare de faliment și vom fi ruinați. Ruinați! Ințelegi tu?</p>
<p>— O, dacă n-ar fi decât mizeria, mi-ar păsa prea puțin. Dar ne lovește pe toți dezonoarea: pe tine, pe noi, numele tatălui tău. Și cu toate astea, ar fi trebuit să te gândești că și sinuciderea necinstește pe om. În loc să te lași abătut de furtuna soartei, e mai bine să lupți; ești tânăr și poți să-ți faci din nou o situație.</p>
<p>— Niciodată în Franța, niciodată, înțelegi tu ? Niciodată. Vreau să mă exilez, să plec departe, departe. Pot oare trăi aici, mamă, cu amintirile ce-mi rod sufletul? Mi-e inima sfâșiată și sunt lipsit de puteri și curaj. Dacă n-ați fi voi aici, n-aș putea suporta dezastrul ăsta.</p>
<p>Suzana nu mai plângea, dar ochii-i mari catifelați erau împăiejeniți de o expresie de tristețe adâncă.</p>
<p>Stătea în picioare lângă tatăl său, ținându-l de mână și privindu-l rugătoare.</p>
<p>Ca și cum i-ar fi înțeles gândul, el o strânse la piept, ca spre a o asigura că a alungat orișice gând de sinucidere.</p>
<p>— Suzana, tu și cu mama sunteți ființele pe care le iubesc mai mult decât orice pe lume. Du-te; nu te las eu, fii singură. Ai să rămâi cu bunica ta, dar ,eu mă voi înapoia într-o zi, să vă iau pe amândouă.</p>
<p>Ea murmură:</p>
<p>— Și Marcela?</p>
<p>Rostind acest nume, copila fu scuturată de un tremur nervos și începu din nou să plângă.</p>
<p>Apoi zise:</p>
<p>— O vom găsi noi vreodată, tată? Vom mai vedea noi vreodată pe mama și câte zile o să stau aici cu bunicuța?</p>
<p>Patroana tăcea, stând nemișcată și gravă, cu inima strânsă.</p>
<p>Sărmana Suzana!</p>
<p>Îi părea rău de mă-sa și de Marcela, drăgălașa-i soră cu ochii mari de safir și plângea după ea în fiecare zi.</p>
<p>De la fuga Lucyei slăbise, nu mai mânca aproape deloc.</p>
<p>Visa adesea, noaptea, pe mă-sa și pe iubita-i soră și plângea cu sughițuri.</p>
<p>— Haide,du-te culcă-te și dormi liniștită — zise George, strângând mâna fetei. Du-te, îngerașule. Merge și bunica cu tine.</p>
<p>Și el sculându-se, patroana îl luă de braț și, strângându-l cu putere, zise:</p>
<p>— Să-mi faci un jurământ: să-mi juri aici, în fața mea și a copilei tale, că de azi înainte vei avea curaj și n-ai să mai atentezi la viața ta.</p>
<p>- Îți jur, mamă.</p>
<p>— Am încredere în jurământul tău — zise ea, cu ochii luminați de bucurie.Te cred. După cum vezi, ruina nu înseamnă nimic pentru mine, odată ce te am pe tine. Haide, Suzano, vino!</p>
<p>Și luând copila în brațe, o du-se în camera ei.</p>
<p>Peste câteva zile, firma Vlasian fu declarată în stare de faliment, numindu-se sindicul însărcinat cu lichidarea.</p>
</div>
<div type="chapter" n="6">
<p>CAP. VI</p>
<p>Charles Sarbas</p>

<p>După declararea falimentului casei Vlasian, chiristigiul Charles Sarbas se înapoiase grăbit în satul Kichompré în Vosgi.</p>
<p>Prin regiunile acelea muntoase, luna Septembrie, adesea așa de frumoasă aiurea, e aproape întotdeauna mohorâtă și rece și mari bușteni de brad ard în vastele sobe ale caselor.</p>
<p>Charles Sarbas era mulțumit de dânsul</p>
<p>Până a nu părăsi Parisul, avusese o lungă conferință cu sindicul însărcinat cu lichidarea falimentului Vlasian și căpătase siguranța că va scoate aproape patruzeci la sută din capitalurile ce le avea în joc.</p>
<p>Ideea aceasta îi preocupase tot timpul călătoriei, și se felicita că avusese energia de a rezista rugăminților lui Vlasian și ale bătrânei lui mame, care aproape îngenuchiase în fața lui, rugându-l să cruțe pe fiul ei.</p>
<p>Sări sprinten din tren și se îndreptă spre casă.</p>
<p>Era văduv de aproape zece ani și trăia singur, cu unicu-i fiu Gaston și câțiva servitori, într-o casă veche înconjurată de pomi mari.</p>
<p>La câțiva pași de casă se înălța fabrica de scânduri de unde se auzea toată ziua scrâșnetul ei regulat.</p>
<p>O parte a populației satului era întrebuințată la fabrica aceea, cea mai mare din ținutul Vosgilor; cealaltă lucra la o fabrică de hârtie, al cărei zgomot ritmat produs de mașini tulbura tăcerea văii.</p>
<p>Înainte de a intra în casă, unde băiatul său îl aștepta cu nerăbdare, Sarbas pătrunse în cabinetul lui, încăpere vastă, pătrată, tapetată cu ripos de un verde decolorat și având mobile de stejar vechi, unde găsi pe secretarul său, om mărunțel și palid, care nu se sculă la venirea, lui, ci răspunse la întrebările ce-i făcu, chiar de la birou.</p>
<p>— A mers strună, falimentul a fost declarat — zise Sarbas. Frate-frate, dar brânza pe bani, și mie nu-mi place să tărgănesc lucrurile.</p>
<p>Ștefan Dubot, secretarul, își ridică puțin capul și fața-i păli de se însufleți o clipă, exprimând o mirare pe care nici nu încearcă s-o ascundă.</p>
<p>— A, ai intervenit să se pronunțe falimentului bietului Vlasian?</p>
<p>— Îl plângi? Ei lasă că o să mai ai destul timp pentru asta.</p>
<p>Și repetă, frecându-și mâinile:</p>
<p>— Frate-frate, dar brânza pe bani.</p>
<p>Apoi, exaltându-se:</p>
<p>— Adică, ia să vedem, dacă cedam, ce s-ar fi întâmplat.</p> 
<p>Pur și simplu următoarele : în loc de patruzeci la sută cât îmi aduce astăzi falimentul, m-aș fi ales cu zece la sută într-un an. Dacă m-aș fi înduioșat, aș fi făcut o proastă operație, nu zău! Păi nu merge așa: am ținut să bat fierul cât e cald. Am făcut bine și nu-mi pare rău de drumul făcut.</p>
<p>Ștelan Dubot era de fel din partea locului, băiat foarte modest de țărani și pe care Sarbas Îl luase la el în serviciu, făcând, mai târziu, dintrânsul secretarul lui.</p>
<p>Era foarte supus stăpânului și deși de o fire cam sălbatică, n-avea altă linie de conduită decât aceea pe care i-o imprima Sarbas, care, cu fizionomia-i aspră îi inspira chiar frică.</p>
<p>Fără să replice nimic, tânărul își continua lucrul: reglarea socotelilor lucrătorilor care aveau să vină în curând să-și ia leafa, fiind sfârșitul sâptămânii.</p>
<p>Sarbas îi aștepta, voind, în ziua aceea, împotriva obiceiului său, să facă pe prietenosul.</p>
<p> Cu toate astea, nu uită să cerceteze dacă socoteala fiecaruia e exactă, spre a nu se plăti cumva cuiva mai mult, convingându-se dacă s-au trecut în amenzile aplicate bieților oameni pentru câteva minute de întârziere dimineața sau la prânz.</p>
<p>Din când în când își ridicau ochii către o pendulă splendidă, ca spre a vedea cât e ceasul, apoi, aproape imediat, se îndreptau spre două portrete atârnate în fața sobei și care semănau grozav: unul reprezentând pe un general bătrân de pe vremea imperiului și altul pe un tânăr locotenent de vânători.</p>
<p>Erau chipurile unui părinte și unui fiu, păstrate de grija pioasă a unei soții și mame.</p>
<p>Contesa de Clerc, deși trecuse de șaizeci de ani, era încă foarte frumoasă.</p>
<p>O boală nervoasă îi contactă în urma unor supărări intime, o țintuia aproape tot timpul pe obișnuitul ei „chaise longue“, pe care, în seara aceea, îl instalase în fața portretelor fiului și bărbatului ei.</p>
<p>Vlăstar, ca și Vladimira, al unei familii rusești din Petrograd  Mendiew, se îndrăgostise, pe când era încă foarte tânără, de contele de Clerc, general, mult mai în vârstă ca dânsa, și, cu toate greutățile ce întâmpină, se mărită cu el și veni în Franța.</p>
<p>Dar nenorocirea prigonea neamul Mendiew-ilor.</p>
<p>Fratele mai mare al contesei de Clerc, după ce avu durerea să-și piardă nevasta, muri de supărare, lăsând singură pe lume pe fică-sa Vladimira.</p>
<p>Contesa de Clerc plecă imediat la Petrograd și aduse cu dânsa fata.</p>
<p>Aceasta fu crescută împreună cu vărul ei Jacques, îl iubi și fu iubită de el.</p>
<p>Astfel se făcu că bătrânul general, înainte de a muri, îi logodi, fericit să unească două rase așa de bine făcute spre a se înțelege și două inimi așa de bine făcute spre a se iubi.</p>
<p>Vladimira, blondă ca și Eva, înaltă și mândră ca și consorele ei slave,era adorabilă, cu figura-i cu linii severe și energice, îndreptate, totuși de mângâierea ochilor ei albaștri.</p>
<p>Ea era parcă încarnarea vie a acelei rase superbe a cărei frumusețe melancolică împrăștie un farmec pătrunzător.</p>
<p>Care-i putea fi vârsta?</p>
<p>Abia douăzeci de ani.</p>
<p>Și, deși așa de tânără, o umbră adâncă întuneca frumoasa-i frunte încărcată de gânduri.</p>
<p>Ea trăia, din cea mai fragedă copilărie, în mediul acela pașnic și cinstit, înconjurată de afecțiuni care păreau s-o ocrotească împotriva minciunilor vieței.</p>
<p>Câțiva ani trăise viața de garnizoană și păstrase amintiri neșterse de pe vremea popasurilor în diferite orașe ale Franței.</p>
<p>După aceea, moartea generalului schimbând, într-o singură zi, întreaga situație, văduva venise, cu cei doi copii, să se instaleze în casa din Vosgi.</p>
<p>După ce își luă succesiv toate diplomele, Jacques fu primit la școala militară din Saint-Cyr, de unde ieși peste doi ani cu gradul de sublocotenent de cavalerie.</p>
<p>Peste un an însă își dase demisia, cu toată marea durere pe care hotărârea aceasta o produse contesei Clerc, care spera că fiul va călca pe urmele părintelui, care nu visase niciodată pentru mult iubitul lui fiu altă carieră decât aceea a armelor.</p>
<p>Nimeni nu știu vreodată pentru ce și-a dat demisia, dar de atunci vizitele lui deveniră mai rare și cele două femei fură aproape părăsite de dânsul, care le obișnuise, cu toate acestea, să vadă din partea-i tot felul de atențiuni duioase.</p>
<p>Peste câteva luni, el vesti pe mă-sa că, datorită legăturilor, ce-i înlesnise tatăl său, a fost numit secretar de legație la Paris.</p>
<p>Știrea aceasta pricinui mare bucurie nevestei generalului.</p>
<p>— Jacques — se gândea ea — n-a găsit în cariera militară imboldul necesar ca s-o urmeze. Îl atrăgea diplomația, pentru care era născut și în care va face desigur o carieră strălucită.</p>
<p>Fiul generalului de Clerc va urma nobilele tradiții ale strămoșilor săi. Va fi, fără îndoială, ambasador într-o zi și mai mult folositor țării decât ar sluji-o pe câmpurile de bătaie.</p>
<p>Dar de atunci micul patrimoniu lăsat de general fiului său fu mereu atacat și cererile necontenite de bani ale lui Jacques îl sleiră repede.</p>
<p>Foarte nepăsător din fire, el nu și-ar fi dat niciodată seama de strâmtorarea în care se afla mă-sa, în primejdie ca, în curând, să nu mai aibă a trăi decât din pensia ce i se acorda ca văduvă de general.</p>
<p>Dar niciodată mama aceasta nu-i făcea vreo imputare.</p>
<p>Ea se despuia încetul cu încetul de toți banii ce-i mai rămăseseră, găsind mereu mijlocul de a trimite lui Jacques modestele economii pe care ea și Vladimira izbuteau să le realizeze, lipsindu-se pe ele de multe necesare.</p>
<p>De câteva zile erau neliniștite.</p>
<p>Trăind într-un ținut aproape sălbatic, se speriau de orice.</p>
<p>Credeau în presimțiri și erau convinse că o nenorocire le amenință.</p>
<p>Și de unde putea veni ea dacă nu de la Jacques, care nu mai dăduse semne de viață de aproape o lună?</p>
<p>Inima nevestei generaluluî era plină de temeri.</p>
<p>Poate că fiul ei regreta că s-a lăsat de cariera militară; poate că regreta viața pribeagă a ofițerului, pe care împrejurările acestei nobile profesiuni îl duc azi aici, mâine aiurea, o viață, orice s-ar spune, mult mai fermecătoare decât cea de birou, pe care o ducea acum.</p>
<p>Lipsa nu stingea în inimile celor două femei: mama și fiica, iubirea ce nutreau pentru tânărul secretar de legație, care era întreaga lor viață.</p>
<p>În visurile si speranțele lor comune, ele continuau să-l adore la nebunie.</p>
<p>Tot trăgând nădejde că, într-o bună zi se vor trezi cu nerecunoscătorul în vizită, se apucară să-i aranjeze, în umila lor casă, o odaie drăguță și un cabinet de lucru.</p>
<p>Pentru el brodase Vladimira scaune, tricotase perdele de ghipură, lucrând cu dărnicie.</p>
<p>Crăci de sorb și brad, de pe cămin, răspândeau în atmosferă un parfum discret de pădure.</p>
<p>În odăița aceea, îmbrăcată în stofe de culoare deschisă, mergea Vladimira în fiecare seară să se roage, iar ziua sta de visa la acela care părea că le-a uitat.</p>
<p>Una din ferestrele acelui cabinet de lucru dă spre mărețul munte Kerné, ale cărui creștete înalte și falnice se pierd în nori și care conține în adâncimile lui prăpastii sălbatice .</p>
<p>Cealaltă fereastră da pe șosea, albă toată, și grămezi de stânci uriașe, înmărmurite acolo de secole.</p>
<p>De obicei dejunau la unsprezece și jumătăte, iar la cinci cinau, după care Vladimira făcea puțină muzică, cânta câteva arii din frumoasa-i țară și pe la nouă se culcau.</p>
<p>De câteva săptămâni însă nu mai cânta nimic: o neliniște dureroasă îi strângea inima.</p>
<p>Când era singură, nu-și mai putea opri lacrimile.</p>
<p>Tristețea ce o năpădise de multe săptămâni era astăzi sfâșietoare și lucrul cu care era ocupată tremura în mâinile ei frumoase.</p>
<p>Nevasta generalului, întinsă în obișnuitu-i jeț cu lucrul pe genunchi, o examina în tăcere și, în ochii ei stinși de supărări apăru o expresie de neliniște.</p>
<p>— Da' ce ai, Vladimiro — întrebă ea. Îți tremură mâinile. Ești tristă de câteva zile și numai cânți bucățile care îți plac atâta, ariile așa de dulci ale patriei noastre.</p>
<p>Tânăra rusoaică tresări.</p>
<p>— Nu-mi răspunzi — reluă bătrâna cu blândețe. Ești necăjită, nu-i așa? o văd bine. Tu care erai întotdeauna așa de oțelită, atât de curajoasă, te ofilești pe zi ce trece.</p>
<p>Tăcu un moment, apoi continuă:</p>

<p>CAP. VI</p>
<p>Charles Sarbas</p>

<p>- Te amărăște tăcerea băiatului, a iubitului nostru Jacques? De ce nu mi-o spui imediat și nu-ți reverși în sufletul meu toată supărarea ce te roade? Aș plânge cu tine, te-aș consola. Nimeni mai bine ca mine, n-ar fi în stare să-ți spună cuvinte care să readucă în inima ta speranța; o știi prea bine.</p>
<p>- O, mamă, mamă!</p>
<p>Așa îi zicea fata adesea, și astăzi, mai mult ca oricând acest strigăt de iubire filială i-se înălța din inimă.</p>
<p>- O, mamă, mamă! - repeta ea. – Ce o fi cu Jacques? I-am adresat o mulțime de scrisori și n-am primit din partea lui nici un răspuns prin care să ne liniștească și să ne explice tăcerea aceasta îndelungată. </p>
<p>- Cât îl iubești, copilă mult iubită!</p>
<p>- Îl ador ca întotdeauna, dar ceva îmi spune că s-a isprăvit, că nu mă mai iubește și că ne-a uitat.</p>
<p>Nevasta generalului clătină capul și o expresiune de tristețe adâncă îi se întipări pe trăsături.</p>
<p>- Noi n-am știut nici odată ce motiv grav l-a determinat să-și dea demisia din armată, lui căruia îi plăcea odinioară așa de mult cariera de ofițer. Nu nutrise oare din copilărie ideea de a călca pe urmele tatălui său? Pentru ce și-a schimbat hotărârea? De ce a ieșit din armată fără ca măcar să ne ceară părerea?</p>
<p>- Mi-am pus și eu adesea întrebările astea și niciodată n-am putut să-mi dau un răspuns, - zise nevasta generalului. Jacques e cam ușuratic și fără îndoială că va fi primit oarecare sfaturi și care au fost de-ajuns ca să-l scoată din minți.  Cu toate astea, nu-mi pierd nădejdea în viitor. Băiatul meu e om de inimă și va reveni în brațele noastre. Cât despre viitorul lui, sunt liniștită și trag nădejde că-și va urma cu bine drumul pe care a apucat și va deveni ambasadorul lor.</p>
<p>- Și se va însura cu o fată frumoasă și bogată, - murmură cu melancolie Vladimira.</p>
<p>- Cum o spui!</p>
<p>- Spun ce cuget, mamă; între el și mine totul s-a sfârșit de azi înainte. Jacques, nu mă iubește. Dacă m-ar iubi, ar lăsa el să treacă atâta timp fără să-mi scrie un rând și fie să ne vadă în casa asta micuță pe care o înfrumusețăm pentru venirea lui? Nu, nu mă iubește, mamă, și poate că nici nu m-a iubit vreodată.</p>
<p>Rostise aceste cuvinte cu un glas aproape aspru, nemai având nimic din intonațiile dezmierdătoare de altă dată. Închisese pentru un moment ochii împăienjeniți, spre a ascunde nevestei generalului lacrimile ce-i tremurau în vârful genelor.</p>
<p>Apoi deodată un supin îi înecă pieptul, și simți în sufletul sfârșit o durere cumplită, ca și asupra deznădejdei care o năpădise.</p>
<p>Bătrâna tăcu, și pe sub pleoapele ei, pe care de asemenea le lăsase în jos, se strecurau lacrimi pe care de mult tot căuta să le înăbușe, lacrimi de durere adâncă și tăinuită, comună celor două femei nenorocite, strivite sub povara aceleiași disperări.</p>
<p>Apoi, făcând o forțare asupra ei însăși, se sculă cu greutate, fiind de o extremă slăbiciune, și într-un avânt spontan, luă în brațe frumosul cap al Vladimirei și-l sărută cu duioșie.</p>
<p>- Nu plânge, - zise ea, - nici nu-ți faci idee ce rău îmi fac lacrimile tale. Nu plânge, copila mea iubită. Îl cunosc pe Jacques; știu că are inimă ;că e bun și ne adoră. O greșală a tinereții poate, ni-l răpește în acest moment, iar ne va reveni. Ar putea uita el de mama lui și pe o logodnică așa dulce ca tine? Fii sigură că va veni din nou la tine, spre a te duce în cuibulețul ce ți-l va fi ales. Consolează-te cu perspectiva unui frumos viitor, dragă Vladimiro.</p>
<p>Și, fiindcă tata tăcea, contesa reluă:</p>
<p>- Și-n venele lui curge sângele neamului Mendiew, a neamului acela care are ca deviză:,,Totul pentru datorie și onoare”. Nu ești tu logodnica fiului meu și n-a făgăduit el tatălui tău, la patul de moarte, că se va căsători cu tine, că tu vei fi navasta lui?</p>
<p>Vladimira tresări și toată mândria de slavă se deșteptă într-însa.</p>
<p>Zise cu ton rece:</p>
<p>— Dacă nu mă mai iubește, îi dau înapoi cuvântul: de azi înainte se poate considera ca liber.</p>
<p>- Vladlmiro! Vladimiro!</p>
<p>- N-am dreptate, mamă?</p>
<p>Nu, n-ai dreptate și vorbele amare mă fac aproape să mă îndoesc de iubirea ta. Tu nu-l iubești atâta cât credeam“.</p>
<p>Fata nu răspunse, dar o umbră adâncă se răspândi, câteva secunde, pe trăsăturile-i schimbate.</p>
<p>Întreaga-i ființă vădea iubirea puternică ce făcuse să se concentreze asupra lui Jacques cu toate avânturile inimii ei.</p>
<p>Bătrâna se înapoiă, târâș-grăpiș, la jeț.</p>
<p>Amândouă rămaseră tăcute.</p>
<p>În inima mamei năvăleau în aceste momente temerile ce-i inspirase Vladimira.</p>
<p>Gândul că fiul său iubește poate, altă femeie o chinuia.</p>
<p>Nu se împăca cu principiile ei austere ca Jacques să fie la fel cu atâția alți oameni pentru care sperjurul nu prețuește nimic și că ar putea — ce gând monstruos! — să se adape la izvorul tuturor plăcerilor, uitând, în beția lor, de datoriile cele mai sfinte.</p>
<p>Copilul acela, atât de iubit, atât de blând altădată, atât de supus, să fi fost dar târât, ca atâția alții, în vârtejul unei lumi fără principii, fără onoare, și pentru care amintirile și jurămintele nu există?</p>
<p>Și, pe când mama se gândea la purtarea incalificatibilă a fiului adorat, Vladimira împletea firul amintirilor, reluând lucrul pe care-l lăsase pe genunchi.</p>
</div>
<div type="chapter" n="7">
<p>CAP. VII.</p>
<p>Vladlimira</p>
<p>Charles Sarbas stă nemișcat în locul unde pitise, cu ochii pironiți într-una pe ferestrele luminate ale „casei pădurei“, păstrându-și aceeași atitudine gânditoare de adineauri.</p>
<p>Cugeta:</p>
<p>— Ce fac ele în cămăruță aceea îmbrăcată în stofe deschise?</p>
<p>Și deschidea în gând ferestrele, ridica perdelele de ghipură și contempla figura slavei.</p>
<p>Era o noapte rece.</p>
<p>Adesea ori cade zăpadă în anotimpul acela. </p>
<p>Cerul, care mai adineauri fusese plin de stele, se întunecase deodată și șoseaua fu învăluită în umbre negre.</p>
<p>Deodată Sarbas tresări și tot corpul i se înfioră de impresiunea ce resimți.</p>
<p>Un om de statură înaltă, care umblă iute, se desprinse din întuneric,  îndreptându-se spre „casa pădurei”.</p>
<p>Tot sângele îngheță în vinele munteanului și de sub sprâncenele lui groase, negre, tâșniră scântei.</p>
<p>— Un bărbat la casa pădurii, la contesa de Clerc — murmura Sarbas. Nu poate fi decât băiatul ei, frumosul Jacques, logodnicul Vladimirei.</p>
<p>Și deodată se ridică în picioare.</p>
<p>Se rupsese parcă ceva întrânsul și o durere cumplită îi sfâșia inima.</p>
<p>Nu-și dă bine seama ce simte, dar avea poftă să se repeadă în gâtul omului, să-l sugrume și să-i azvârle cadavrul într-o prăpastie.</p>
<p>(Va urma)</p>

<p>CAP.VII</p>
<p>Vladimira</p>

<p>— Mâine? Atunci pentru ce veniși? — Intrebă ea emoționată, cu un accent care tremura ușor.</p>
<p>— Ca să-mi iau adio de la voi, plec din Paris peste opt zile.</p>
<p>Și cu o forțare, adăugă:</p>
<p>— Nu sunt stăpân pe mine și situația mea mă silește să călătoresc, să merg cu ministrul oriunde vrea să mă i-a.</p>
<p>— A, pleci din Paris? — murmură bătrâna. Și o să lipsești mult?</p>
<p>— Așa cred.</p>
<p>— Rămânem cu totul stinghere, dragul meu, dar, în sfârșit, despărțirea asta n-o să dureze o veșnicie. O să te reîntorci doar odată în sânul nostru. În ziua aceea vei găsi pe Vladimira mai frumoasă ca oricând, dacă se poate. Nu uita, fiul meu, că e logodnica ta, că niciodată nu vei găsi o ființă mai perfectă care să te adore cu atâta ardoare, și că ai jurat tatălui tău, când era aproape de moarte, că o să-ți legi viața ta de a ei, făcând dintrânsa soția ta. Realizarea acestui vis frumos e singura speranță care mă mai susține.</p>
<p>Jacques nu răspunse.</p>
<p>— 0, mamă, — zise Vladimira — te rog, nu căuta să înrăuțești inima lui Jacques.</p>
<p>Tânărul voi să răspundă, dar privirea de gheață a rusoaicei îi opri pe buze vorbele.</p>
<p>El se sculă și începu să se plimbe în lung și în lat.</p>
<p>Nu se simtea deloc în apele lui sub privirea închizitoare a celor două femei care se zbăteau în aceeași neliniște.</p>
<p>Adineauri mințise ca să cruțe pe contesă de o adâncă supărare, dar, până a nu trece în odaia lui, îi mai rămânea de atins punctul delicat: de a spune mamei sale motivul care l-a adus la ea.</p>
<p>— Mamă, — zise el în cele din urmă, oprindu-se brusc în fața nevestei generalului — am șovăit mult până să viu să-ți spun ceea ce vreau să te rog.</p>
<p>Vladimira tresări și își duse mâna la piept, spre a mai domoli bătăile inimii.</p>
<p>Bătrâna se ridică putin în jeț, tulburată și scrutînd pe fiu-său cu o îngrijorare crescândă.</p>
<p>— Dacă vă jenează prezența mea, — făcu Vladimira, — pot să mă retrag. </p>
<p>— Nu, Vladimiro, poți să stai. Ești prietena mea din copilărie, aproape sora mea, și n-am ce să ascund de tine. Stai aici. Ceea ce o să vă spun e poate monstruos, dar, în sfârșit, trebuie. Situația și necesitățile vieții mele îmi impun sacrificii pe care trebuie să le fac cu orice preț.</p>
<p>După o mică oprire, reluă:</p>
<p>— Funcțiunea mea prea puțin bănoasă și aproape numai onorifică mă silește la o mulțime de cheltuieli.</p>
<p>La auzul acestor cuvinte, o sudoare rece udă fruntea bătrânei și un păienjiniș i se puse înaintea ochilor.</p>
<p>Murmură:</p>
<p>— Ai nevoe de bani, nu e așa?</p>
<p>— Da,mamă.</p>
<p>Cu mâna pe piept, ca spre a-și potoli emoția, ea repetă:</p>
<p>— Ai nevoie de banii! Ai nevoie de bani!</p>
<p>Gândul acesta tulbură întreaga-i ființă.</p>
<p>Vai, erau așa de sărace, ea și Vladimira!</p>
<p>Spre a plăti datoriile lui Jacques, nu se lipsiseră oare de strictul necesar, renunțând, la serviciile unei slujnice și servindu-se ele singure?</p>
<p>Nu făcea oare Vladimira totul în casă, ajutată numai de o jupâneasă?</p>
<p>Și Jacques care desigur nu știa aceasta, venea să-i ceară banii.</p>
<p>El murmură:</p>
<p>— O să plec din Franța pentru un timp oarecare. Îmi trebuie doar ceva bani și m-am gândit, mamă, să-ți cer ce mi-a mai rămas din averea lăsată de tata.</p>
<p>— Dar, nenorocitule — exclamă bătrâna ridicându-se, lividă — nu mai ai nimic de mult.</p>
<p>O expresie de uimire se ivi în ochii lui Jacques.</p>
<p>— Vii să ne ceri socotelilie? — făcu contesa iritată. Ei bine, ți le dau imediat.</p>
<p>Și, târându-se spre un birou vechi, îl deschise și scoase un teanc de hârtii îngălbenite de vreme.</p>
<p>— Uite-ți socotelile — zise ea, aruncând pe masă un caiet mototolit. De acum poți să le afli și tu, și, dacă n-ai încredere în mine, te poți duce mâine la notar. De mult nu mai ai nimic. Tatăl tău nu ți-a lăsat decât o sută de mii de franci pe care i-ai cheltuit, o știi prea bine. Și găsesc straniu că mai vii azi să-mi ceri socotelile. Socotelile!</p>
<p>Ai mâncat în patru ani o sută de mii de franci și nu numai atât, dar ai risipit și banii ce ți i-am trimis eu și care erau ai mei, numai ai mei. Îmi închipuiam că fiul generalului de Clerc nu se poate să-i întrebuințeze în acțiuni rele și că are nevoie de ei spre a se urca mai ușor și mai iute pe numeroasele trepte ale scării sociale. Se vede că m-am înșelat. Astăzi nu mai ai nimic. Si după șovăirile tale, după nesiguranța privirilor tale, pricep că se petrece în viata ta ceva straniu și poate și nedemn.</p>
<p>Se exalta</p>
<p>Femeia aceea, deobicei așa de slabă, se oțelea.</p>
<p>Un gând teribil îi străfulgerase prin minte: Jacques minte!</p>
<p>Poate chiar că nici nu mai ocupă vreun loc în diplomație.</p>
<p>Și sub impresia acestui gând penibil, îl iscodi, vrând să știe totul. Dar el îi ținu piept, râmânând la aceeași minciună, spre a cruța pe mă-sa de o lovitură mortală.</p>
<p>A, se vede bine că de mult a dezertat de la căminul familial — reluă bătrâna cu tristețe. Tu nu cunoști și nici n-ai văzut vreodată restrângerile ce ne-am impus pentru tine.</p>
<p>— O, mamă, mamă!</p>
<p>Inima tânărului se topea de durere și părerile de rău, provocate de viața-i pierdută, îi smulseră hohote de plâns. Și, cu capul culcat în poala mă-si, plânse cu lacrimi fierbinți, ca un copil, sărutând mâinile ei slăbite.</p>
<p>Și ea prinse a-l mângâia.</p>
<p>Întreaga ei mânie pierise în fața lacrimilor acelui băiat frumos, care era fiul ei și, în minte își căuta mijloacele cu care i-ar putea veni în ajutor.</p>
<p>Privirea vagă a ochilor ei stinși de atâta plâns căuta în zadar prin prejur vreun obiect de valoare care să se poată vinde scump.</p>
<p>Dar fastul de altădată dispăruse din umila casă care nu conținea acum nimic de prisos, nimic prețios. Nu-i mai rămăsese decât pensia ce avea de la Stat. Se gândi imediat la Sarbas și murmură:</p>
<p>— Sper să-ți pot da mâine două mii de franci; nu-ți pierde dar nădejdea.</p>
<p>Bunătatea-i de mamă înconjura fruntea-i de o aureolă strălucitoare.</p>
<p>Jacques nu primi acest sacrificiu — a cărui mărime o cunoștea — decât cu o strângere de inimă.</p>
<p>Fața-i se roși de un val de rușine. Nu îndrăznea să se mai uite la Vladimira, ale cărei priviri reci simțea că apasă asupra lui. Ea simțea bine că viața lui conține un mister, pe care el nu-l putea mărturisi, și că o femeie în parte cauza acestui dezastu.</p>
<p>Dar iubirea pe care tânărul o nutrea pentru Lucy era așa de mare că, nici chiar fața mamei și a logodnicei sale, inima nu-i făcea nicio imputare. Și, cu toate astea, pentru ea, spre a străluci în ochii ei, spre a o primi într-un mediu demn de frumusețea ei, cheltuise el în patru ani suta de mii de franci ce-i revenise din moștenirea părintească. Spre a o urma, spre a trăi împreună cu ea întotdeauna, respirând același aer, spre a-i putea mărturisi mereu adorația lui și a o vedea în fiecare zi, spusese adio tuturor visurilor de glorie, gonise din inima lui iubirea Vladimirei, care trebuie să-i fie nevastă și pe care o părăsea ca un sperjur.</p>
<p>Pentru ea părăsise cariera diplomatică, ce-i deschidea, totuși, un viitor strălucit.</p>
</div>
<div type="chapter" n="8">
<p>CAP. VIII</p>
<p>Devotament</p>

<p>O apucă pe dreapta, pe o potecă mică, dar nu făcu bine câțiva pași și șe opri, uluită, tulburată, găsindu-se în fața lui Jacques, care părea că o așteaptă.</p>

<p>— Dacă vrei, să ne urcăm pe munte, să facem împreună o mică plimbare. Mergem până la Ramberchamp, dacă nu te supără. Aș fi fericit, până nu plec, să revăd cu tine locurile pe care le admiram atâta altădată, fiindcă cine știe câtă vreme îndelungată voi lipsi!</p>
<p>Ea nu răspunse și o luă înainte, zveltă, grațioasă. Rochia ei neagră, cam scurtă, lăsa să se vadă piciorușele ei delicate și glezna foarte fină a unei gambe perfect modelată.</p>
<p>El o urmă pe potecile întortochiate și strâmte ce conduc în vârful muntelui.</p>
<p>De o parte se înălța, sobră și tristă, o creastă cu piscul acoperit de brazi răsuciți de vânturi, sorbi răchitici cu boabe roșii, foarte frumoase, răsăriți acolo fără a se știi precis în ce mod.</p>
<p>Singurătatea era atotstăpână.</p>
<p>Apoi, deodată, lumina urmă după umbra nesfârșită a pădurii, și amândoi zăriră localitatea Gérardmer în fundul văii.</p>
<p>Orașul acela, atât de frecventat astăzi și însuflețit pe timpul verii, nu era pe atunci decât un orășel modest, am putea spune un fel de sat mare.</p>
<p>Nici vile cochete, nici cazinouri, nici hoteluri somptuoase; nimic decât case joase, mici, cu acoperișuri largi, de țiglă roșie, înfipte la poalele munților.</p>
<p>Vladimira și Jacques mergeau alături, tăcuți și gravi, și, cu toate astea, aveau atâtea a-și spune.</p>
<p>Jacques nu mai voia ca Vladimira să mai trăiască, de azi înainte, cu ideea că-i va fi într-o zi nevastă; nu voia să-și strice pentru el viitorul și să-l aștepte, când dânsul știa prea bine că poate nu se va mai întoarce niciodată.</p>
<p>— Ia-mi brațul, Vladimiro. Pari obosită și avem de vorbit mult.</p>
<p>Ea tresări, dar nu răspunse.</p>
<p>— Vezi, suntem singuri, absolut singuri — reluă el cu blândețe, arătând cu un gest lacul, pe care se jucau razele soarelui — suntem singuri, și ceea ce am a-ți spune, vezi tu, îmi strânge cumplit inima.</p>
<p>Pășeau acum pe o alee largă, șerpuind pe după o cascadă, și doar zgomotul apei ce se prăvălea pe stânci întrerupea tăcerea singurătății.</p>
<p>Vladimira se opri brusc în fața tânărului, adâncindu-și privirile în ochii lui, și zise:</p>
<p>— Știu ce vrei să-mi mărturisești; am înțeles numaidecât.</p>
<p>— Da, Vlădimiro.</p>
<p>— Vrei să-mi spui că iubești pe alta — reluă ea cu neînduplecare, cu o voce înecată în suspine — și, ca să fii lângă acea alta, fugi pentru totdeauna de mama ta, care te adoră, și logodnica ta, ființa care trebuia să-ți fie soție.</p>
<p>N-am spus că iubesc pe alta — făcu el cu accent blând de milă. La ce nevoie să vorbim de lucruri ce s-ar putea să te amărască? Tinerețea, lăsată în voia ei, calcă adesea pe drumuri rele, Vladimiro, și când vrea să se întoarcă înapoi, adesea nu mai e timp. Ce vrei? Așa e viața.</p>
<p>— Iubești pe alta; de ce n-o spui odată? O, fii liiniștit, n-am să fiu geloasă. Dar vezi tu, unele dureri neprevăzute sunt așa de mari că te zdrobesc dintr-odată și-ți șfâșie pe vecie inima. Iubești pe alta? Bine, nu-i nimic. Ia-o de nevastă. Spune-i mamei, care plânge; mai spune-i că nu-ți port pică; mai spune-i că nu te mai iubesc și că lipsa ta a stins, încetul cu încetul, dragostea ce-ți purtam altădată. Cu un cuvânt, spune-i ce vrei; aruncă asupra mea, dacă crezi, toată răspunderea nebuniilor tale, fiindcă-i păcat s-o faci să plângă. Te conjur, cruț-o!</p>
<p>— O, Vladimiro, Vladimiro!</p>
<p>Măreția de suflet a nobilei fete îl mișca până la lacrimi, făcându-l să roșească și umplându-l de rușine.</p>
<p>Ea reluă:</p>
<p>— Din moment ce iubești o femeie, însoară-te cu ea, adu-o aici. Cât despre mine, nu te preocupa de chinurile mele.Voi știi să fiu tare și să-ți ascund suferința iluziilor mele spulberate. Însoară-te! Vezi tu, va fi mai demn pentru femeia aeeea și copiii pe care, poate, îi vei avea, care vor purta un nume până astăzi nepătat și cărora va trebui să le arăți drumul drept. Dar mai ales gândește-te la mama ta.</p>
<p>— O, tu ești cu adevărat o fiică a Mendiew-ilor — făcu el cu voce surdă — osândită împotriva soartei și necunoscând decât datoria.</p>
<p>În privința aceasta, ai întreaga mea inimă și întotdeauna voi purta icoana ta cu mine.</p>
<p>După o scurtă tăcere, reluă:</p>
<p>— Nu vreau să-ți ascund nimic. Vezi tu, e ceva care nu știi.</p>
<p>Ea îl privi, îngrozită.</p>
<p>— Referitor la femeia pe care o iubești?</p>
<p>— Da. Nu e liberă, e măritată.</p>
<p>Vladimira tresări. O cută adâncă îi brăzdă fruntea.</p>
<p>— Măritată! Măritată! Te-ai îndrăgostit de o femeie măritată! O femeie pe care nu poți s-o iei de nevastă! O, nenorocirea noastră e mai mare decât îmi închipuiam!</p>
<p>— Și pentru femeia asta am călcat toate datoriile; pentru ea mi-am pierdut tot viitorul.</p>
<p>Vladiimra păli</p>
<p>— Nu mai esti secretar de legație? — întrebă ea.</p>
<p>Și, fiindcă el șovăia să răspundă, adăugă:</p>
<p>— Nu minți, spune-mi totul.</p>
<p>— Nu mai sunt.</p>
<p>— O, Dumnezeule!</p>
<p>— Vezi dar, Vladimiro, că sunt un mizerabil, un nenorocit demn de plâns. Departe de femeia aceea, o uit, și aici inima mea se cufundă într-a ta. Vederea ei însă mă înebunește; lângă ea îmi pierd orice voință, aproape nici că mai am conștiință. De-ai știi cât o iubesc! Pot să ți-o spun, fiindcă nu mă mai iubești și nici că m-ai mai putea iubi</p>
<p>Tu ai să te măriți și vei fi fericită, așa precum meriți să fii. Cât despre mine, am pornit-o, fără să mai mă pot opri, pe un făgaș funest, care nu se poate să mă ducă decât la pieire. Tocmai de aceea și voiesc să-mi iau astăzi rămas bun de la tine.</p>
<p>Ea nu răspunse, dar în ochii săi mari, albaștri, se iviră boabe mari de lacrimi, care tremurau în colțul genelor și se rostogoleau încet pe obrajii ei păliți.</p>
<p>Îl plângea cum plângi pe un mort iubit pe care vin cioclii să-l ridice de pe catafalc.</p>
<p>Se isprăvise, da, se isprăvise.</p>
<p>Nu-l va mai vedea; era pierdut pentru dânsa.</p>
<p>Și, în clipa aceasta de deznădejde adâncă, iubea pe Jacques mai mult ca oricând. Își pironi asupra lui ochii ei frumoși, cu o fixitate stranie.</p>
<p>— Vasăzică, pleci astă seară; zise ea.</p>
<p>— Da, Vladimiro, astă seară.</p>
<p>Ea îi întinse atunci teancul de bancnote ce-l luase cu împrumut de la Sarbas.</p>
<p>— Charles Sarbas ne-a împrumutat suma aceasta — zise ea. Ține-o. Poți s-o iei fără nicio grijă. Nu te interesa de noi. Cheltuim așa de puțin, mama ta și cu mine. Și mai târziu, dacă ai nevoie de ajutorul nostru, scrie-mi .</p>
<p>Și, fiindcă el nu întindea mâna ca să i-a banii, ea îndoi hârtiile și le vârî în buzunarul lui Jacques.</p>
</div>
<div type="chapter" n="9">
<p>CAP. X</p>
<p>Răzbunare femeiască</p>

<p>El se opri și, adresându-se; copilei, îi zise:</p>
<p>— Haide, Marcelo dragă, vino cu mine. Mergem la Suzana, la bunica și la moș Jules. Haide, puișorule scump!</p>
<p>Și cum Marcela se sculă, gata să fugă, Lucy izbucni într-un hohot de nebună, care făcu pe George să se înfioare.</p>
<p>— Du-o. Îmi pasă prea puțin — zise ea, întinzând spre Marcela mâna-i plină de vânătăi. Ia-o cu tine... Hahaha!</p>
<p>George tresări și o sudoare rece îi muie obrajii.</p>
<p>Ea reluă, gâfâind:</p>
<p>— N-o opresc. Ia-o. Du-o la Suzana. Ai inimă destul de largă și spirit destul de filantropic ca să le crești pe amândouă.</p>
<p>George văzu roșu înaintea ochilor. Tot sângele îi nâvăli la inimă.</p>
<p>Ce voia să spună femeia aceea?</p>
<p>Și, cuprins din nou de un acces de furie, se repezi la dânsa și silind-o să își plece capul, îi strigă:</p>
<p>— Ce înseamnă, cuvintele astea? Vorbește, mizerabilo, vorbește!</p>
<p>Atunci din ochii ei țâșniră flăcări și un strigăt de triumf și ură satisfăcută îi ieși din gâtlej.</p>
<p>Nu pricepi dar nimic...nimic? Nu pricepi că n-ai copii? Auzi tu fetele astea pe care tu le adori, Suzana aia pe care ti-am lăsat-o, Marcela pe care vrei să mi-o iei și în fața căreia m-ai umilit, nu sunt ale tale. Înțelegi acum?</p>
<p>— O, mizerabîlo, mizerabilo!</p>
<p>Si, cu un gest brusc, el respinse copila, care căzu grămadă pe covor, și fugi ca un nebun.</p>
<p>Ea auzi pașii lui pierzându-se în noaptea calmă.</p>
<p>Un suspin de ușurare îi umfla pieptul și tot deodată, simți o arsură cumplită în obraz.</p>
<p>Se uită în oglindă și își văzu fața acoperită de brazde roșii, de sânge,, stigmate umilitoare lăsate de cravașă, ce se afla încă la picioarele ei.</p>
<p> O, semnele acelea, sângele și cicatricile adânci!</p>
<p>De acum înainte avea să-și consacre întreaga-i viață întru răzbunarea acestei insulte!</p>
<p>Dar nu se răzbunase oare de pe acum, smulgându-i pe Marcela și spunându-i cea mai oribilă minciună?</p>
<p>Da, știa bine că i-a zdrobit inima.</p>
<p>— Bădăran nemernic!— murmură ea. Las’ că asta e numai începutul răzbunării.</p>
<p>Își amintea foarte bine ce dragă-i e Marcela și c-o iubește mai mult poate decât pe Suzana.</p>
<p>Marcela era protejata lui.</p>
<p>Pe ea o alinta mai mult și o ducea în cabinetul lui de lucru, unde o așeza pe un scăunaș brodat special pentru ea, distrând-o și încărcând-o de tot felul de jucării, care mai de care mai costisitoare.</p>
<p>Minciuna îngrozitoare ce îi spusese însă acum nevastă-sa îl distrusese. </p>
<p>Lucy se și simțea răzbunată.</p>
<p>Sângele continua să curgă, în mici picături, pe figura-i galbenă ca ceara. Mizerabila se gândea:</p>
<p>„Peste un ceas Jacques se va întoarce din călătorie. Peste un ceas, după cum îmi vestește depeșa asta pe care mi-a trimis-o, va fi aici. Cum să-i ascund cicatricile astea oribile?”</p>
<p>Trecu în cabinetu-i de toaletă, spre a se șterge de sângele ce curgea într-una pe mâinile ei zdrelite.</p>
<p>Dar, enervată, neputând răbda usturătoarea durere, leșină, căzând grămadă pe covor.</p>
</div>
<div type="chapter" n="10">
<p>CAP. XI</p>
<p>Durere</p>

<p>George rătăci ca nebun o parte a nopții pe plajele pustii.</p>
<p>Oricine l-ar fi zărit pe malul mării, în singurătatea întunericului, l-ar fi luat drept un nebun scăpat din cine știe ce balamuc. </p>
<p>Adineauri, când femeia aceea era la disereția lui, n-ar fi fost mai bine s-o fi omorât? N-ar fi fost mai bine să-i fi smuls inima, făcând să i se scurgă sângele până la uitima picătură, sângele acela blestemat, murdar?</p>
<p>Cu un singur cuvânt, ea îi distrusese cea mai mare bucurie a vieții: paternitatea, afecțiunea sfântă a tatălui pentru ființele pe care le-a zămislit.</p>
<p>Deodată, își aminti că ea obișnuia să spună, uitându-se la Suzana:</p>
<p>— Tu ești o Vlasian, pe când Marcela e portretul viu al fetelor din neamul nostru.</p>
<p>George își amintea foarte bine că nevastă-sa repeta des vorbele acestea.</p>
<p>Dar atunci mințise adineauri? Mințise doar cu scopul ca să-l facă să sufere?</p>
<p>Era cu putință ca, abia măritată, să-l fi și înșelat?</p>
<p>Și deodată o speranță încolți întrânsul, smulgându-i din inimă exclamații de bucurie și suspine înăbușite.</p>
<p>Fără îndoială că Lucy mințise.</p>
<p>Da, erau ale lui, fetițele cele două pe care le iubea atâta și le legănase când erau micuțe...</p>
<p>Și se sili să-și amintească cele mai mici incidente ale nașterei lor.</p>
<p>Ce drăgălașe și mitiele erau când mama i le pusese în brațe și cu ce sete le îmbrățișase, sub privirile serioase și lipsite de mânie ale Lucyei.</p>
<p>Și copilele acestea adorate nu erau ale lui?</p>
<p>O, ar fi dorit să fie iar la vilă, spre a sili pe Lucy să vorbească; și a-i smulge taina.</p>
<p>Ea îi făcuse mult mai mult rău decât dacă i-ar fi împlantat  în piept pumnalul cu care-l amenințase.</p>
<p>Și, zdrobit de durerea ce-l muncea, de suferința lui fizică, căzu sfâșiat pe mal și plânse.</p>
<p>În fața lui, marea se întindea calmă și neagră, părâind o manta de doliu cu reflexe de argint. Era departe acum, și clădirea întunecoasă a vilei dispărea în ceața ce se înălța încet la orizont.</p>
<p>Se sculă înghețat și dârdâind de frig.</p>
<p>Merse mult cu spinarea încovoiată și sufletul zbuciumat de neliniște.</p>
<p>Suspine îi umflau pieptul.</p>
<p>Era obosit de atâta suferință. </p>
<p>Îl omora nesiguranța zdrobitoare a mărturisirii teribile făcută de Lucy, umbla cu capul plecat și ochii arși de lacrimi.</p>
<p> Din susul costișei pe care se urcase, nu vedea decât stâncile verzui înălțând, la poalele povârnișurilor uriașe, muchiile lor ascuțite și marea neagră întinzându-se în depărtare.</p>
<p>Domnea un frig pătrunzător.</p>
<p>George voia să fugă de întunericul în care înota și prăpastiile sumbre ce i se deschideau la picioare.</p>
<p>Îi era frică de el însuși: murmurul valurilor părea să-l atragă.</p>
<p>Și, continuând să plângă, se înapoie pe unde venise, umblând încet, până-n clipa în care stelele dispărură, la strălucirea răsăritului de soare, când se întoarse la Havre.</p>
<p>I se părea că s-a deșteptat dintr-un vis lung, dintr-un somn vag. Și era mirat că-i acolo, mirat că trăește și n-a murit de durere.</p>
<p>Dar era om tare.</p>
<p>Hotărât să-și învingă durerea și să lucreze bărbătește, se înapoie la hotel, unde își făcu pregătirile de plecare.</p>
<p>Dar încotro să meargă?</p>
<p>Să se întoarcă la Paris sau să i-a cel dintâi pachebot care pleca în America?</p>
<p>Hotărârea fu repede luată.</p>
<p>Cu toată dorința vie ce avea de a o vedea pe mă-sa, pe Suzana și Jules, nu se simțea în stare să le zâmbească, și mai puțin să le mărturisească ce aflase din gura Lucyei. Și spre a le evita noi dureri, nu era mai bine să nu le mai vadă și să-și i-a adio de la  ele prin scrisoare?</p>
<p>Se coborî dis de dimineață în port. Vremea era rece. Murmurul blând al mării se amesteca cu adierile plângătoare ale vântului. Găsi biroul „Mesageriilor transatlantice” într-o piață den Havre și intră. Funcționarii nu veniseră încă la slujbă. Nu era acolo decât un om de serviciu. George îl întrebă:</p>
<p>— Mi-ai putea da o informație?</p>
<p>Omul ridică cu vioiciune capul și măsură pe Vlasian de sus până jos.</p>
</div>
<div type="chapter" n="11">
<p>CAP. XII</p>
<p>Explicația</p>

<p>Îi era frică să nu afle c-a plecat, că s-a dus cu altul, părăsindu-și copila.</p>
<p>Și ideea că n-o va mai găsi îl înebunea aproape.</p>
<p>Repetă:</p>
<p>— Unde-i ? Spune: unde-i?</p>
<p>Marcela nu putea vorbi.</p>
<p>Tremurături ușoare o scuturau și dințișorii ei albi erau așa de strânși că nu-i putea descleșta.</p>
<p>După rugămintea supremă ce o adresase adineauri lui Jacques, glasu-i rămase mut sub înșiruirea spaimei.</p>
<p>El o lăsă atunci jos și incepu să cotrobăie, neliniștit, prin casa solitară.</p>
<p>Se urcă la etajul întâi, unde intră în camera Lucyei. Văzând patul nedesfăcut, dezordinea ce domnea pretutindeni, simți ca un fel de leșin. Deodată, zări, pe ușa întredeschisă a cabineiului de toaletă, o matahală sumbră lungită pe parchet. Scoase un țipăt și, avântându-se, luă pe Lucy în brațe și o întinse pe un fotoliu.</p>
<p>Dâre de sânge curgeau pe fața și gâtul ei, precum și pe mâinile crispate de ultimele convulsiuni ale furiei.</p>
<p>— Lucy! Lucy! — murmură el speriat.</p>
<p>Dar ea nu răspunse, continuând a fi leșinată.</p>
<p>Atunci el începu s-o dezbrace</p>
<p>cu o delicateță de femeie, îi spălă obrazul și mâinile zdrelite, pe care se vedeau brazde lungi, roșii.</p>
<p>În cele din urmă, ea deschise ochii, care erau de o asprime de fiară și plini de lacrimi ce tremurau în vârful genelor.</p>
<p>— Ce-i cu tine, iubito? Răspunde. Povestește-mi ce s-a întâmplat. Am găsit jos, în salonaș, pe copil, zăpăcit cu totul, cu ochii speriați, mâinile strânse. Spune, ce a fost? Răspunde-mi. Te conjur!</p>
<p>Și, tulburat, plângând aproape, o luă iar în brațe, strângând-o cu pasiune la piept.</p>
<p>Ea tresări.</p>
<p>Îi fu rușine c-a găsit-o în halul acela: desfigurată, însângerată și turbarea de care care era stăpânită crispă trăsăturile-i fermecătoare, care își păstrau, cu toate acestea, gingășia.</p>
<p>El o contemplă emoționat, cu inima tremurând și ochii îngrijorați.</p>
<p>Desigur că Jules mințise, mințise cu nerușinare.</p>
<p>O, cât o iubise pe femeia aceea, și cât o iubea încă!</p>
<p>Spre a fi întotdeauna pe lângă dânsa nu părăsise el pe frumoasa Vladimira, nu renunțase el la dragostea mamei, nobila și demna contesă de Clerc.</p>
<p>Și tremura numai la ideea că ființa adorată, Lucy,a trecut printr-un mare pericol și era pe cât pe ce s-o găsească moartă.</p>
<p>Ea murmură:</p>
<p>— A venit!... Înțelegi?... A venit! El, omul pe care nu pot să-l sufăr și-l urăsc acum cu o ură așa de mare că mi se pare că am să mor din cauza asta.</p>
<p>— A venit, aici, în casa asta... mai adineauri... și m-a bătut, m-a biciuit cu o cravașă... înțelegi tu?... M-a biciuit... în fața copilului, în fața, Marcelei mele.</p>
<p>— O, mișelul! — făcu Jacques.</p>
<p>— Dacă m-ar fi omorât, nu m-ar fi făcut să sufăr mai mult.</p>
<p>— O, da, aș fi preferat să mor decât să îndur tratamentul umilitor la care m-a supus.</p>
<p>După un răstimp, reluă, gâfâind:</p>
<p>— Da, să mă răzbuni tu... trebuie, să-l cauți și să mă răzbuni.</p>
<p>El o ascultă îngândurat, tulburat.</p>
<p>— Și trebuie să-l omori...mă înțelegi? Vreau să-l omori...vreau să-l faci să-și ispășească mișelia și nemernicia.</p>
<p>El murmură:</p>
<p>— N-am dreptul...E bărbatul tău, legile îl ocrotesc.</p>
<p>— Legile! Legile! — zise ea cu ton țrufaș și amenințător. Astă-i totul ce ai a-mi răspunde? Altceva nu găsești să-mi spui?</p>
<p>— În ce mod socoți, dar, să ma răzbuni?</p>
<p>— Fie vei tot așa de laș ca și infamul acela?</p>
<p>El răspunse cu blândețe:</p>
<p>— N-am dreptul să-l provoc pe omul acela, mă înțelegi tu? Oricum ai lua lucrurile, el e cel jignit, nu eu. Eu i-am luat nevasta și copilul, eu sunt dar în ochii tuturor singurul vinovat și nu pot deveni ucigașul lui.</p>
<p>— Iată un raționament care mă înmărmurește. N-ai decât să-l omori în ascuns. Poți tocmi pe cineva care să-i împlânte un pumnal în piept. Cu bani ai să găsești oriunde un mizerabil care să-și ia însărcinarea aceasta. Fă cum știi, dar vreau să-l omori, mă înțelegi tu? Vreau să moară.</p>
<p>Jacques de Clerc își înălță puțin bustul și prin ochii lui melancolici trecu o expresie de adâncă tristețe.</p>
<p>El o privi lung pe Lucy, fără să scoată o vorbă, sufocat de emoția zdrobitoare ce-i provocaseră vorbele și ideile acesteia. Ea, de asemenea, îl privea țintă, așteptând un răspuns precis.</p>
<p> Apoi se apropie de el neliniștită și, luându-i mâinile pe care le strânsese cu putere, îi zise, cu ton glacial și poruncitor:</p>
<p>— Ei?</p>
<p>— Uite mă gândesc că ți-ai cam pierdut mintea și c-ar trebui să te cauți.</p>
<p>— Vasăzică, nu vrei?</p>
<p>— Desigur că nu vreau și crede-mă că n-am luat deloc în serios, niciun moment, propunerea ce-mi făcuși. Ești bolnavă, exasperată și exasperarea asta îți inspiră gânduri nebune. Liniștește-te, draga mea Lucy. Să uităm ce a fost și să nu ne gândim decât la fericirea noastră. Vom pleca în curând din Havre, părăsind chiar Franța, dacă vrei. Să aruncăm un văl asupra trecutului , să trăim de acum înainte pentru noi înșine, să ne iubim și să uităm, unul lângă altul, toate necazurile. Vom lua pe Marcela cu noi, care o să te distreze când nu voi fi eu cu tine căci, neavând avere, înțelegi bine că va trebui să-mi creez o situație în țara ce vom alege. Mi-e cu neputință să trăesc fară să fac nimic și nu posed ca avere decât cele două mii de franci pe care le-a împrumutat Vladimira de la Charles Sarbas.</p>
<p>— Două mii de franci!... Două mii de franci!</p>
<p>— Da, asta-i tot ce mi-a mai rămas din moștenirea tatei. Atât, și nimic mai mult. Familia mea e departe de a fi așa de bogată cum poate îți închipuiești. Dar dacă conții de Clerc sunt săraci în bani, sunt în schimb bogați în onoare și bravură, și e ceva, nu-i așa? </p>
<p>Lucy tăcea.</p>
<p>Ea își ridică încet capu-i fin și flăcări trecură prin ochii ei mari și limpezi.</p>
<p>— După cum văd, suntem duși la cele câteva mii de franci pe care le-am adus eu? - zise cu accent rece care strânse inima lui Jacques.</p>
<p>— Desigur, dar, cum îți spusei, voi munci și nu mă dau în lături de la nimic spre a-mi câștiga în mod cinstit existența.</p>
<p>Și fiindcă Lucy rămase gânditoare, el reluă:</p>
<p>— Pentru tine, Lucy, am sfărâmat două cariere strălucite: Numit foarte de tânăr locotenent, am demisionat din armată ca să nu mai ies din Paris, să stau în preajma ta în fiecare zi, să fiu în viața ta. Ca secretar de legație, am părăsit un post care putea să ducă la o situație înaltă, și tot ca să te urmez pretutindeni unde vei găsi tu de cuviință. Ca să fiu totdeauna cu d-ta am renunțat la logodnica mea, vlăstar inimos al rasei slave, al cărei sânge curge în vinele mele. Am mărturisit Vladimirei amorul puternic ce făcuși să încolțească în mine și situația penibilă în care mă aflu. Ochii ei s-au umplut de lacrimi, dar inima nu i-a rămas închisă. Tot pentru tine am făcut să plângă pe cea mai nobilă și mai sfântă dintre mame. Nu sunt astea dovezi destul de mari? Ce trebuie să fac să-ți mai dovedesc că inima mea nu bate și nu va bate niciodată decât pentru tine? Spune: ce trebuie să fac?</p>
<p>— Să omori pe omul acela.</p>
<p>— Iubirea mea pentru tine nu mă va duce niciodată până la asasinat — zise el, foarte grav, făcând doi pași spre ușă. Cu toată adorațiunea ce-ți port, dacă trebuie să ne gândim de pe acum la despărțire, ei bine, să ne despărțim!</p>
<p>Ea scoase un strigăt de furie surdă.</p>
<p>— N-ai să pleci — zise ea. Vreau ca să rămâi aici, mă înțelegi? Vreau să rămâi.</p>
<p>Se gândea: „Dacă mă păresește, desigur că se va înapoia în sătulețul Kichompré, ca să reînoiască legătura cu frumoasa Vladimira Mendiew, de care mi-a vorbit atâta și a cărei frumușețe mi-a lăudat-o în atâtea rânduri.”</p>
<p>Și se mai gândea și la triumful nobilei fete și la căsnicia fericită a celor două ființe făcute parcă una pentru alta.</p>
<p>Nu, nu-l va lăsa să plece, să stea cu ea!</p>
<p>— Bine, — zise ea — rămâie în viață omul acela, nu-mi pasă. Oi găsi eu prilej să mă mai răfuiesc cu ei odată. Dealtminteri, mă pot socoti de pe acum răzbunată.</p>
<p>— Răzbunată?</p>
<p>— O, da, și încă teribil.</p>
<p>— A!</p>
<p>— Nu bănuești oare ce i-am putut spune în nebunia urii care clocotea în mine? Nu înțelegi? Ascultă dar: Am luat-o pe Marcela de mână, și, cum el voia să mi-o i-a, s-o ducă cu dânsul, i-am vârât în suflet ghimpele îndoielii, țipându-i că n-are copii și că cele două gemene pe care le iubește atâta nu sunt ale lui. Înțelegi tu ce înseamnă asta? Am simțit în clipa aceea că i-am smuls inima din piept; am simțit-o la fulgerarea ce i-a trecut prin ochi. Și a fugit. Mă uitam la sângele care curgea, la zdreliturile sângerate produse de cravașă, și totuși, râdeam, fericită, bucurându-mă de durerea mișelului.</p>
<p>— Făcut-ai tu asta?</p>
<p>— Da, o făcui.</p>
<p>— Nenorocito!</p>
<p>Și, pentru întâia oară, îi fu frică de femeia aceea.</p>
<p>Ea adaugă:</p>
<p>— Tu ești, de-acum, tatăl Marcelei.</p>
<p>El murmură, emoționat:</p>
<p>— Săraca! Drăguța de ea! </p>
<p>Toată furia i se potolise. Lucy râdea acum. Îi petrecea brațele după gât și, încetul cu încetul, redevenea stăpână pe el.</p>
<p>Amintirea penibilei scene începuse a se șterge din mintea lui Jacques. El cugeta, căutând, fără voie s-o scuze:</p>
<p>— E o senzitivă — Nu-și dă seama de ce spune și eram nebun luându-i vorbele în serios.</p>
<p>Se mai gândea:</p>
<p>— Jules ăla a mințit. Lucy nu e hoață și niciodată nu-i voi pomeni de învinuirea aceasta.</p>
</div>
<div type="chapter" n="12">
<p>CAP. XIII</p>
<p>Minciuni</p>

<p>Dar Lucy nu renunțase la ideea răzbunării și, înțelegând că nu se poate bizui pe complicitatea lui Jacques, se hotărâse să caute o combinație mai sigură. Trebuia întâi și întâi să găsească pe George. Poate că mai era la Havre, așteptând momentul îmbarcării pentru o destinație depărtată.</p>
<p>A doua zi, îmbrăcată într-o toaletă sobră, cu fața acoperită de un văl des, se coborî în port, de unde personalul câtorva vapoare ce trebuiau să pornească în larg peste câteva zile continuau cu pregătirile.</p>
<p>În toate părțile domnea activitatea cea mai mare.</p>
<p>Camioane grele, încărcate cu bagaje de tot soiul, se îndreptau spre cheiul de debarcare.</p>
<p>Soarele apăruse din nou și era o zi splendidă.</p>
<p>Marea era inundată de lumină, și negurile, ce de obicei plutesc compacte pe vremea de toanmă, păreau reținute la orizont de legături invizibile.</p>
<p>O căldură plăcută umplea de bucurie inimile marinarilor, lupi bătrâni de mare, care veneau cântând spre port.</p>
<p> Punțile spălate ale vapoarelor luceau la soare.</p>
<p>Lucy se îndreptă spre un marinar care-și fuma în tihnă luleaua și-l întreabă:</p>
<p>— Nu știi d-ta dacă Vlasian se va îmbarca pe unul din vapoarele astea?</p> 
<p>Marinarul își scoase luleaua din gură, îi scutură domol cenușa și în urmă abia se hotărî să se uite la aceea care-i vorbea.</p>
<p>Răspunse: Ehe, mi-aș face capul calendar să știu eu numele tuturor pasagerilor.</p>
<p>—Bine, bine, dar te-ai putea interesa — obiectă Lucy.</p>
<p>— Asta da.</p>
<p> Lucy își deschise portofelul și scoțând o hârtie de douăzeci de franci, o întinse marinarului.</p>
<p>Uite, ține, pentru osteneală! Du-te de te interesează. Te aștept aici.</p>
<p>Marinarul se sculă și se îndreptă, cu pas tărăgănat, către un grup de mateloți ocupați cu încărcarea pacheboturilor.</p>
<p>— Uite Jean —spuseră câțiva— ce cauți pe aici?</p>
<p>— Vreau să mă interesez de ceva, să vă cer un serviciu.</p>
<p>—Ei, ce e? întrebară camarazii. Haide, vorbește! </p>
<p>— O, o nimica toată! răspunse Jean.</p>
<p>— Ce anume? j</p>
<p>— N-aveți voi bagajele unui pasager Vlasian?</p>
<p>— Se poate, dar, spre mai mare siguranță, adreză-te la birou sau, și mai bine, căpitanului. Uite-l că tocmai vine.</p>
<p>—Ei drace, să întreb pe un șef! — se gândi Jean. Mai bine o dau oracolului. Să-și ia cucoana înapoi banii și să mă lase în pace.</p>
<p>— Ei, făcuși ceva? — intrebă Lucy, văzând că se întoarce fâstâcit.</p>
<p>— Păi, să vedeți cucoană sau domnișoară, adresați-vă căpitanului. E băiat de treabâ și-i cam place sexul slab. O să vă răspundă eu siguranță mai bine ca mine.</p>
<p>Lucy nu așteptă să i se spună de două ori.</p>
<p>Se coborî pe chei, traversă o punte și călcă cu curaj pe falnicul transatlantic care se legăna în radă.</p>
<p>Cum o zări, căpitanul, strașnic admirator al femeilor frumoase, se avântă numaidecît la dânsa.</p>
<p>— Domnule — îi zise — aș vrea să pot să vă cer o informație. </p>
<p>— Cu plăcere doamnă...sper să pot să v-o dau.</p>
<p>— Aveți cumva un pasager Vlasian?</p>
<p>— Vă spun imediat, de poftiți, vă rog, cu mine.</p>
<p>Și căpitanul introduse pe Lucy într-o cameră destul de mobilată, cu câteva scaune de birou. El îi oferi, galant, un loc și începu să controleze lista călătorilor</p>
<p>Nu trecu mult și zise:</p>
<p>— Da, doamnă; unul George trebuie să sosească mâine cel mai târziu, pornim noi la larg.</p>
<p>— Și mergeți la New-York?</p>
<p>— Da, doamnă.</p>
<p>— Ne-ați putea primi și pe mine și pe bărbatu-meu?</p>
<p>— Desigur.</p>
<p>— Fără îndoială că vă fac curios întrebările ce vi le-am pus cu privire la omul acesta — spuse ea serioasă. </p>
<p>— Într-adevăr, doamnă.</p>
<p>— Fac parte din familia. acelui nenorocit, oarecum un fel de soră. E cam nebun; nebunia lui constă în a mă crede nevastă-sa. Înțelegeți cât suntem de mâhniți, eu și cu bărbatul meu, fiind-ne teamă ca nebunia asta, până astăzi inofensivă, să nu i-a deodată un caracter grav. Ne temem chiar că va atenta, atunci, la viața noastră.</p>
<p>— O, fiți liniștită, doamnă; în caz că ar deveni periculos, îl închidem și s-a isprăvit.</p>
<p>Inima Lucyei bătea să se rupă.</p>
<p>— Vă rog serviciul acesta, domnule căpitan. Măsura asta va feri multe nenorociri. Îi purtăm deosebită iubire, asta o puteți judeca și d-voastră din faptul că ne-am hotărât să-l urmăm, spre a veghea asupra lui.</p>
<p>— Și desigur că dragostea nenorocită i-a răpit mințile? — întrebă, galant, căpitanul.</p>
<p>— Chiar așa. Voia să mă i-a de nevastă, dar eu iubeam pe altul. Din cauza aceasta mintea i s-a întunecat. E convins că eu îi sunt nevastă și că nu vreau să știu de el. De câte ori mă vede, îmi impută că l-am părăsit împreună cu un amant.</p>
<p>— O, dacă e numai asta, fiți liniștită, doamnă. La cel dintâi acces, știm noi ce avem de făcut. Îl închidem și scurtă socoteală. Va fi în neputință să vateme cuiva.</p>
<p>Și trecând la alt subiect, reluă:</p>
<p>— Vasăzică, vă înscriu și pe dv printre pasagerii noștri?</p>
<p>— Fără discuție. Treceți în listă numele meu.</p>
<p>Și Lucy dictă:</p>
<p>— Contele și contesa de Clerc.</p>
<p>Apoi se retrase, zâmbind și salutând grațios pe căpitan, care era încântat că va avea ca pasager o femeie așa de drăguță.</p>
<p>Ea străbătu sprintenă puntea, trecu pe chei și se îndreptă, veselă, spre casă, unde Jacques o aștepta, neliniștit de o lipsă așa de lungă.</p>
<p>— O, cum mă voi mai răzbuna! — își tot spunea dânsa.</p>
<p>Un moment îi veni în minte să mărturisească totul lui Jacques, dar, gândindu-se bine, se hotărî să păstreze tăcerea.</p>
<p>Simțea că niciodată el nu-i va da o mână de ajutor întru realizarea planului de răzbunare ce făurea și pe care o voia cât mai teribilă.</p>
<p>— Da‘ pe unde fuseși? — întrebă Jacques. Începusem să mă neliniștesc.</p>
<p>— N-am pierdut vremea degeaba — răspune ea, râzând.Uite ce am hotărât.</p>
<p>— Vorbește!</p>
<p>— Plecăm mâine la New-York. Avem timp toată ziua să ne facem pregătirile. E vreme destulă, ba chiar prea destulă.</p>
<p>Jacques nu răspunse.</p>
<p>Se simțea sub stăpânirea acelei femei.</p>
<p>Dealtminteri, era și el dornic să plece din Havre, unde atâtea evenimente tragice se întâmplaseră în timpul lipsei lui.</p>
<p>Lucy reluă:</p>
<p>— Cu toate astea, nu putem să o luăm pe Marcela și vreau să văd acum ce pot face cu ea, s-o dau undeva în gazdă.</p>
<p>— O lăsăm aici singură-singurică? Mititica de ea! — zise Jacques. Nu te gândești la ce faci?</p>
<p>— O dăm la mănăstire și n-o să aibă de ce se plânge. Am stat și eu la pension și n-am murit. Mama venea să mă vad la fiecare trei luni și era bine.</p>
<p>Chemă pe Marcela și ieși cu dânsa. </p>
<p>Aerul era curat și îmbălsămat.</p>
<p>Lucy, radioasă, părea să fi uitat scena din ajun.</p>
<p>La Havre se interesă de o mănăstire care să prezinte toate garanțiile.</p>
<p>I se indică una prin apropiere, o școală sucursală a instituției Sacré-Coeur, instalată cu deosebit lux prin împrejurimile cartierului Sainte-Adresse.</p>
<p>Luă o trăsură și porni cu fiică-sa.</p>
<p>Marcela era sumbră și tristă; figura-i palidă păstra o expresie de neliniște adâncă.</p>
<p>Întrebă cu sfiiciune:</p>
<p>— Unde mergem, mamițico?</p>
<p>— Copila mea, e vreme să mă ocup de educația ta. Te duc dar la o mănăstire unde e cea mai bună școală din Havre, să te înscriu internă.</p>
<p>Fetița tresări și boabe mari de lacrimi i se rostogoliră pe obraji.</p>
<p>Mai spuse:</p>
<p>— Și tu, mamițico, pleci din Havre?</p>
<p>— De ce nu mă duci, atunci la Suzana ?</p>
<p>— Da, dragă, dar mă înapoiez</p>
<p>— De ce nu mă duci, atunci, la Suzana?</p>
<p>— Fiindcă nu trebuie s-o mai vezi niciodată.</p>
<p>Marcela nu replică, dar se uită la mă-sa cu o neliniște crescândă.</p>
<p>O ducea, vasăzică la mănăstire.</p>
<p>Ideea de a intra acolo o chinuia grozav.</p>
<p>Nu va mai vedea dar pe Suzana? Și nici pe bunică-sa care o răsfățase și iubise atâta! Și nici odaia aceea frumoasă în care se jucase cu soră-sa, unde dormiseră una lângă alta, în pătușoarele lor apropiate, garnisite cu dantelă și mătase.</p>
<p>Se isprăvise! Căzuse din rai în iad.</p>
<p>Fiori reci o trecură.</p>
<p>— O, mamițico — zise ea — ia-mă cu tine, te rog. Ia-mă, zău, nu mă lăsa singură.</p>
<p>Lucy tocmai voia să răspundă când birja se opri în dreptul unei clădiri impunătoare.</p>
<p>— Haide, Marcelo — zise Lucy copilei, care nu voia să se dea jos. Haide odată!</p>
<p>Intrară.</p>
<p>O călugătiță introduse pe Lucy într-un vorbitor vast și o rugă să aștepte câteva minute, până vestește pe superioară.</p>
<p>Aceasta apăru în curând.</p>
<p>Zărind pe Lucy, încruntă ușor sprâncenele și expresia de bunăvoință de pe chipul ei pieri pe dată.</p>
<p>Rămase în picioare și, timp de câteva minute, stătu cu ochii pironiți pe figura palidă a Marcelei.</p>
<p>— Ne aduceți copilița aceasta? — zise ea cu accent blând.</p>
<p>— Da, maică — răspunse Lucy.</p>
<p>— Și cui am cinstea de a vorbi?</p>
<p>— Doamnei Vlasian.</p>
<p>— Stați la Havre?</p>
<p>—Nu, maică, nu, locuiesc la Havre.</p>
<p>Stăm de câțiva ani la Paris, dar evenimente grave, întâmplate de curând mă silesc să-l părăsesc și sa mă expatriez pentru un număr de luni. Aș dori acum până nu mă îmbarc, să vă încredințez pe fiica mea. Știind-o astfel pe mâini bune, aș pleca liniștită. Adaugă:</p>
<p>—Prețul mi-e indiferent și, dacă doriți, vă plătesc pe doi ani înainte.</p>
<p>— Și în timpul lipsei nimeni n-o să vie s-o vadă? — întrebă superioara, aruncînd o privire scrutătoare.</p>
<p>— Nimeni.</p>
<p>— Nu putem s-o primim în asemenea condiții. Regulile așezământului ne opresc să primim copii ce pare că nu-i cunoaștem. Dealtminteri, aceasta nu trebuie să vă neliniștească. Există o sumă de familii laice unde copilița dumneavoastră va sta așa de bine ca la noi. </p>
<p>— Nu cumva, maică nu vreți s-o primiți fiindcă nu e nobilă?</p>
<p>— Absolut deloc doamnă, vă înșelați. Nu facem nicio deosebire între elevele care sunt de viță boierească și cele care n-au particulă la numele lor. Pe noi ne interesează puțin obârșia. Ceea ce ne preocupă e onorabilitatea persoanelor.</p>
<p>Marcela sta pe un scaun larg și asculta cu mâinile împreunate și ochii plini de lacrimi.</p>
<p>Pricepea de-acum, sărmana copilă, că suferințele începeau pentru dânsa și că viitorul îi rezervă triste umiliri.</p>
<p>Se dase încetișor jos de pe scaun, merse la fereastră, se ascunse după perdele și prinse a vărsa șiroaie de lacrimi.</p>
<p>De ce nu voia femeia aia neagră s-o primească?</p>
<p>Și un sentiment de revoltă îi umplu sufletul.</p>
<p>Lucy stă țeapănă, uitându-se cu ochii ei mari și limpezi la călugăriță.</p>
<p>Murmură:</p>
<p>— Până n-am devenit doamna Vlasian, mă chema Lucy de Cawell. Și dacă doriți să vă informați asupra neamului nostru, scrieți în Irlanda. Vi se va răspunde că familia Cawell e de o nobleță străveche. Din cauza unor speculații nenorocite, pierdu toată averea și, când îmi veni vremea să mă mărit, primii să iau de bărbat pe un om de rând, foarte bogat. Dar căsnicia noastră nu fu fericită și a trebuit să mă despart de bărbatu-meu.</p>
<p>Superioara se așezase.</p>
<p>Irlandeză și ea, își amintea vag de neamul bogat al Cawellilor, ai cărui strămoși jucaseră un rol important în timpul războaielor civile ce le însângeraseră țara.</p>
<p>Dar grăia, oare, femeia aceasta adevărul?</p>
<p>Nu era cumva o aventură desprinsă cu toate îndrăznelile ?</p>
<p>Și ca și cum ar fi ghicit gândurile călugăriței, Lucy scoase dintr-un carnet elegant diferite hârtii, dintre care alese actul de naștere al Marcelei și-l întinse superioarei.</p>
<p>Aceasta îl citi cu atenție și aproape imediat figura-i se destinse și un zâmbet rece îi rătăci pe buze.</p>
<p>— Bine — zise ea— vom primi pe Marcela Vlasian.</p>
<p>Și sculându-se se apropie de copilă, care stă mereu pitită după perdele, plângând cu lacrimi fierbinți și înciudată pe superioară fiindcă șovăise atâta până să consimtă s-o ia în școală.</p>
<p>— Mulțumesc —zise Lucy, aruncând călugăriței o privire de adâncă recunoștință. Vasăzică, Marcela rămâne la d-voastră.</p>
<p>Și, într-o mișcare aproape mașinală, luă mâinile bătrânei: mâini frumoase, moi, albe, și le strânse cu căldură.</p>
<p>Dar călugărița, rămase rece și nu răspunse la această strângere.</p>
<p>Își desprinse mâinile, zâmbind silit, aproape trist zise domol:</p>
<p>— O puteți aduce la începutul lunii viitoare. În ce privește condițiile, cred că le cunoașteți. Taxa e două mii de franci pe an.</p>
<p>— Dar vreau s-o luați chiar acum! — strigă Lucy. Plecăm mâine la New-York.</p>
<p>Acest „plecăm mâine” făcu pe călugăriță să tresară și toate îndoielile de adineauri îi reveniră numaidecât în minte.</p>
<p>Ce însemna acel plural? Și de ce mama era atât de zorită să se despartă de fiică-sa?</p>
<p>Și sculându-se brusc, zise cu ton de gheață:</p>
<p>— Nici să vă gândiți, doamnă să ne aduceți copila mâine. E imposibil s-o primim până nu se încheie trimestru. Sunt reguli absolute peste care nu pot trece. Îmi îndeplinesc, cu aceasta, doar datoria.</p>
<p>Lucy se sculă, roșie de rușine. Luă pe Marcela de mână și,  petrecută de călugăriță, apucă pentru a doua oară pe coridoare lungi, pustii, și străbătu parcul cu alei largi, mărginite de arbori seculari.</p>
<p>Apoi o poartă grea se învârti încet în țâțâni și mama și copila ieșiră.</p>
<p>— Baba aia nu te vrea — zise Lucy supărată, urcând pe Marcela în birja ce le aștepta. Unde te duc acum? Ce hotărâre să iau?</p>
<p>Și, pentru întâia oară, se uită cu furie la Marcela.</p>
<p>Fetița nu făcea nicio mișcare. Ghemuită în fundul trăsurii, prefăcându-se că privește marea care se profila în zare, făcea reflexii amare.</p>
<p>O, dacă mă-sa și bunicul Jacques ar vrea s-o ia cu dânsa! Ar fi așa de fericită! Și speranța aceasta îi umflă pieptușorul, de pe acum rănit de nepăsarea mă-sii, mama aceea pe care, cu toate acestea, o iubea din tot sufletul.</p>
<p>Când sosi acasă, foarte hotărâtă s-o isprăvească cu chestia aceasta, chemă bona, o marsilieză burduhănoasă, pripășită de câteva luni la Havre, unde venise după un matelot, care-și schimbase garnizoana.</p>
<p>Îi zicea Paulina.</p>
<p>Ori de câte ori era în fața stăpânei își lua aere de mironosiță, tot învârtindu-și în mâinile-i groase colțul șorțului albastru.</p>
<p>Fetițo — zise Lucy, poruncind Paulinei să închidă bine ușile —  n-ai uitat, cred, că plecăm mâine la New-York?</p>
<p>—Îmi plătiți desigur pe opt zile mai mult, după cum se cere?</p>
<p>— Desigur.</p>
<p> Paulina suspină din adânc.</p>
<p>— Dar uite ceva, fetițo — continuă Lucy. Plec, e adevărat, dar n-o iau pe Marcela cu mine, ți-o las ție.Ai să stai aici cu ea. O s-o plimbi și o s-o îngrijești bine, nu-i așa?</p>
<p>— Dacă o s-o îngrijesc? O, Doamne! Dar o să fie fericită ca o regină. Fiți linișiită, coniță. N-o să-i lipsească nimic.</p>
<p>— Inainte de a pleca, voi plăti chiria și-ți voi lăsa două mii de franci. Cu banii ăștia o s-o duceți bine un an de zile. După aia om vedea noi.</p>
<p>Să aibă în mână două mii de franci și o casă în care va fi cu totul stăpână! Marsilieza nu se mai dumirea.</p>
<p>— O, da, cum o să o mai alint eu pe domnișoara!</p>
<p>Aflând de hotărârea luată de Lucy, contele de clerc se revoltă, dar ea știu să-i explice așa de bine motivele, că a doua zi amândoi se îmbarcară, în revărsatul zorilor, pentru New-York.</p>
</div>
<div type="chapter" n="13">
<p>CAP. XIV</p>
<p>Sărmana copilă!</p>

<p>Pachebotul pornește cu repeziciune, aflându-se în largul mării</p>
<p>Pe chei o copilă stă și plânge, părăsită.</p>
<p>La câțiva pași de ea, Paulina vorbește cu amorezul ei și râde, iar Marcela, uitată cu desăvârșire, își întinde mereu mânuțele către nava care-o duce pe mă-sa.</p>
<p>Vaporul e aproape să dispară în zare și fetița tot mai stă pe chei, căutând să distingă, în negura opacă, vasul care se depărtează.</p>
<p>Și sufletu-i luneca deja foarte departe, pe valurile liniștite.</p>
<p>— O, mamă, mamițico!</p>
<p>Și plânge în tăcere.</p>
<p>În ochii ei mari, albaștri, umflați de lacrimi, citești imaginea dureroasă a unei nopți trecută în nesomn.</p>
<p>— O, mamă, mamițico!</p>
<p>— Nu vrei să taci odată? — o apostrofează Paulina.</p>
<p>Apoi adaugă:</p>
<p>E plictisitor să tot vezi plângând o fată mare ca tine. Lasă-ne în pace! Mă-ta a plecat cu amantul și e foarte mulțumită. Fii însă liniștită, că se întoarce ea odată.</p>
<p>O și tutuia acum.</p>
<p>După ce-i făcu observațiile acestea, se întoarse către iubitul ei, un matelot frumușel care râdea în hohote cu camarazii.</p>
<p>Toți îl invidiază și fac glume pe socoteala lui.</p>
<p>Fericit muritor!</p>
<p>Va merge de acum să-și bea cafeaua la vilă. Și va pofti pe prieteni prin cererile pe care Paulina are să le aranjeze; și vor veni neamurile. Și ce mai dușcă vor trage!</p>
<p>Marcela nu-i auzea.</p>
<p>Marea o atrăgea cu puteri invizibile, și biata copilă voia și ea să călătorească pe apă.</p>
<p>Paulina, care purta pe cap o basma roșie, se depărtase cu câțiva pași și se instalase în fața unei cafenele, cu o bandă de mateloți cu care bea și cânta.</p>
<p>Marcela era singură acum, singură de tot și tristă, cu toată pălăria-i frumoasă de pâslă albă și toaleta-i drăguță, deschisă. Nimeni nu-i dădea atenție.</p>
<p>Cheiul era aproape pustiu și cerul se întunecase. Începu să pice o ploaie măruntă care răcori obrajii copilei. Și dânsa scoase iarăși strigătul de adineauri, un adio sfâșietor către aceea care pleca și pe care o iubea, cu toate că o părăsise:</p>
<p>— O, mamă, mamițico!</p>
<p>Iși fâfâi batista și i se păru că i s-a răspuns de departe, de departe de tot.</p>
<p>Și, zâmbind printre lacrimi, gândea:</p>
<p>— Unde o fi mergând? Unde va sta? De ce nu mă lua și pe mine? Aș fi fost cuminte și ascultătoare, numai să nu mă fi lăsat aici, și ce fericită aș fi fost să adorm în brațele ei cum adormeam altădată în brațele Suzanei.</p>
<p>Rămase încolo toată ziua, fără să mănânce.</p>
<p>Paulina, care o ducea tot într-un chef de dimineață, împreună cu mateloții din port, o uitase cu totul.</p>
<p>Abia pe seară își aduse aminte de ea și veni s-o ia de acolo unde o lăsase dimineața.</p>
<p>— Haide, vino! — zise ea.</p>
<p>Și, luând-o de mână, o târî în cârciumă, silind-o să șadă la o masă unsuroasă ce mirosea a vin vărsat și tutun, și ceru chelnerului să-i servească o bucată de friptură rece și un pahar de vin.</p>
<p>Dar, fiindcă Marcela nu mâncă, Paulina o înghionti și o duse acasă, unde o culcă numaidecât.</p>
<p>Apoi, fetița o auzi coborând scara ș deschizând ușile și poarta.</p>
<p>Tăcerea învălui toată împrejurimea și nimic n-o mai tulbură până dimineța.</p>
<p>În vremea aceasta, Paulina era la bal.</p>
<p>Pe când Marcela plângea în pat de dorul mă-sii, Lucy nici nu-și mai amintea că are copii, urmărind numai ideea răzbunării.</p>
<p>Se înțelesese la început cu Jacques să se oprească la New-York, unde vor sta un an întreg, dar îșî schimbă foarte repede părerea, hotărându-se să meargă până la Filadelfia.</p>
<p>Jacques, fire foarte nervoasă fu trântit la pat chiar din prima zi a călătoriei și nu mai ieși din cabină, pe când Lucy, obișnuită de mică cu călătoriile pe mare, era perfect sănătoasă.</p>
<p>Mai frumoasă și seducătoare ca oricând, știind puterea ce are asupra inimii contelui de Clerc și sigură de acum că n-o să-i scape, nu se mai ocupa deloc de el, lăsându-l într-o părăsire completă.</p>
<p>În schimb, cocheta cu toți ofițerii de pe bord, care erau sub înrăurirea farmecului ei și o înconjurau de tot felul de atențiuni.</p>
<p>Era aproape patru după amiaza și, pe vremea aceea de toamnă, se însera curând. Soarele își împrăștia pe valuri ultimele-i raze în dâre lungi de foc. Pânze albe, ca niște pene diafane, se iveau în depărtare, pierzându-se tot mai mult în seara ce se apropia.</p>
<p>Lucy sta pe punte, luând aer și lăsându-și frumosul ei cap blond pradă dezmierdărilor vântului.</p>
<p>Căpitanul îi tot da târcoale, neîndrăznind încă s-o acosteze, iar Lucy, care-i vedea manevra, stătea nepăsătoare, cu ochii pironiți pe marea liniștită.</p>
<p>În timpul acesta, Jaeques dormea în cabină, ros de friguri.</p>
<p>Ea nu se întâlnise încă până acum cu George. Necălătorind în aceeași clasă, nemâncând la aceeași masă, nu se puteau afla față în față decât pe punte, și ea avea intuiția că el va veni acu-acu să respire aerul curat, până a nu se culca. Nu se înșelase în prevederile ei. La un moment dat, rămânând singură sau aproape singură în partea dinainte a vaporului, simți pe cineva strângând-o cu brutalitate de braț.</p>
<p>Se întoarse, supărată.</p>
<p>— A, tu ești? — exclamă ea.</p>
<p>— O, să nu crezi că nu te urmăresc și că doar întâmplarea ne aduce acum față-n față. Știu că ești aici cu amantul tău chiar de când a plecat vaporul, dar, precum vezi, te-am lăsat în pace. Ce-mi pasă? Nu mai ești nimic pentru mine și nici nu vreau să te mai cunosc. O prăpastie fără fund ne desparte. Dar nu vreau, mă-nțelegi? Nu vreau să vorbești vreodată de mine, să-mi pronunți numele. Ți-o interzic formal. Ieri am surprins întâmplător o convorbire între căpitan și secundul lui, în care era vorba de noi toți. Cei de aici mă cred nebun și că te-am urmărit din cauza dragostei ce-ți port și care mi-ar fi răpit mințile. N-am ce spune: e foarte bine înjghebat, dar bagă de seamă, căci de astă dată n-o să mă mulțumesc să-ți fac vânătăi pe obraz cu biciul, ci te ucid ca pe o reptilă veninoasă. Ține minte. Te-am vestit!.</p>
<p>Continuă cu răceală:</p>
<p>— Cât despre amantul tău, e destul de pedepsit iubind pe o femeie ca tine, și nu-l urăsc deloc. Bietul e mai de plâns ca mine.</p>
<p>Și se depărtă, fără să aștepte răspunsul Lucyei.</p>
<p>Figura acesteia, la început lividă, se făcuse roșie-vânătă. Îi venea să leșine.</p>
<p>O clipă își lăsă capul în voia vântului, apoi se întoarse, căutând din ochi pe George.</p>
<p>Dispăruse.</p>
<p>Ea își ridică mândră, statura și o flacără de ură îi trecu prin ochi.</p>
<p>Chemă, cu un gest, pe căpitan. Pasagerii se înapoiau încetul cu încetul, cu încetul în saloanele de joc și Lucy fu în curând singură cu ofițerul.</p>
<p>— Ceea ce prevedeam s-a întâmplat, zise ea. Nenorocitul iar a fost cuprins de ideea lui fixă și m-a amenințat cu moartea.</p>
<p>— Ei, nu-i nimic — o liniști căpitanul. Punem să-l închidă.</p>
<p>— Astă seară, chiar acum, nu-i așa?</p>
<p>— Desigur!</p>
<p>— Ei, lasă, fii liniștită. Îl vom pune în neputință să facă rău cuiva. Îl instalăm frumușel într-o cabină specială, foarte bine întocmită, și-l ținem sub supraveghere continuă. Nu va putea evada, iar pe punte n-o să vină, îi sigură.</p>
<p>Această sechestrare pentru ea era răzbunarea visată, fiind o precauțiune, destinată pentru orice incident supărător.</p>
<p>Peste zece zile, la sosirea la New-York, George va fi liber. Ea va trebui atunci să-și caute de lucru, ca să-și realizeze planul, și cunoștea prea bine pe contele de Clerc ca să nu știe că Jacques nu va consimți să mijlocească pentru ajungerea nefericitului Vlasian într-un ospiciu de nebuni. Și, ca urmare a acestei flexiuni, fața-i se destinse într-un zâmbet fermecător pe frumoasele-i buze roșii. O expresie de blândețe apăru pe chipu-i superb. Continuă cu accent: </p>
<p>— Știi ceva? Mă gândesc parcă ar fi mai bine să nu luăm precauțiuni așa de mici. Lasă-l în plata Domnului. La urma urmelor, mi-e frică de el și, dacă mă atacă, pot să mă apăr. Pe lângă asta, contele de Clerc, ale cărui friguri sunt în descreștere. va reveni printre noi mâine. La brațul lui mă simt puternică și pot sfida toată lumea. </p>
<p>— Ești mai curajoasă și mai bună decât îmi închipuiam — făcu, galant, căpitanul strângând mâinile Lucyei. E chiar de plâns bietul om și cred și eu că nu e bine să fie bruscat. Sechestrarea i-ar fi provocat, poate, crize dureroase.</p>
<p>Și căpitanul se îndepărtă cu regret de Lucy, care nu-l opri.</p>
<p>Nici vorbă, el se înșelase amarnic presupunând că ea e hotărâtă să cruțe pe nenorocit. să cruțe pe omul acela pe care ar fi voit să-l aibă în mână, la discreție, spre a-l rostogoli în apa neagră ca pe un câine! </p>
<p>Da, da, acolo...în fundul mării, și totul s-ar termina... Nu s-ar mai teme că s-ar putea să vie iar s-o insulte și amenințe, ca adineauri. Și, aplecată spre valuri, privea gânditoare vrazda de argint a vaporului. Prin ceața care se lăsa pe mare, zărea corăbii depărtate aici lunecând pe valuri, aici desfășurându-se ca niște aripi mari, desfăcute, cu viteza unei păsări care zboară spre cuib unde o așteaptă ouăle pe care urmează să le clocească.</p>
<p>Din ajun sufla un vânt tărișor și imensitatea se întindea la infinit. Bolta largă cerească, înstelată, acoperea valurile pe care mii de vieți omenești, sute de corăbii se îndreptau spre necunoscut cu o liniște uniformă.</p>
<p>O, cum mai ardea Lucy să aibă în puterea ei pe Vlasian, omul care o biciuise în fața Marcelei, cum un stăpân își biciuiește un rob! Și el mai trăia încă! Ea nu-l omorâse pe dată!</p>
<p>Mâine cu siguranță că Jacque va auzi rostindu-se numele lui Vlasian. Ce se va întâmpla?</p>
<p>Când ajunse cu firul gândurilor la acest punct, se întoarse, dar aproape în același moment dase un țipăt de spaimă, văzând pe un negru care stă și o examina. O privea țintă, și Lucy simțea privirile lui înfigându-i-se în carne ca niște lame ascuțite. Purta o haină europenească, dar zdrențuită; sclipiri de bestie treceau prin ochii lui de un negru de abanos. Era înalt și voinic. Figura-i neagră, cu nas turtit și buze ari, senzuale, trăda o sălbăticie fără pereche. Niște negustori bogați, francezi, îl luaseră în serviciul lor și-l repatriau la Saint-Louis. Îl chema Said.</p>
<p>— Cucoană — zise el cu voce înceată — eram aici adineauri când un om a venit să vă amenințe că vă omoară. Eu îl cunosc și, dacă doriți, pot să vă descotorosesc de el chiar astă seară, numaidecât.</p>
<p>Lucy tresări.</p>
<p>Said vorbea foarte corect franțuzește.</p>
<p>El reluă:</p>
<p>— Pot să-l ucid în schimbul câtorva arginți. Said nu face nimic pe degeaba.</p>
<p>Lucy rămase la început încremenită, dar se reculese repede și răspunse liniștită, cu voce sigură:</p>
<p>— Ai ghicit. Scapă-mă de omul ăla, pe care-l urăsc din tot sufletul</p>
<p>El murmură:</p>
<p>— Îl zvârli peste punte și s-a isprăvit.</p>
<p>— Da, ideea e bună, — aprobă ea. Lumea o să creadă că s-a sinucis într-un acces de nebunie furioasă.</p>
<p>Și începu să râdă, uitându-se la negrul acela care o învăluia toată în privirea ochilor lui de abanos.</p>
<p>La urma urmelor, chiar presupunând că el ar povesti într-o zi crima săvârșită, cine l-ar crede? Nu venise el singur să-i propună afacerea, luând astfel asupra lui întreaga răspundere a asasinatului?</p>
<p>În modul acesta, ea își ușura conștiinta de o mare povară. Și râdea în fața acelui om pe care-l examina cu o curiozitate din ce în ce mai mare.</p>
<p>Spuse:</p>
<p>— Îți dau cinci sute de franci.</p>
<p>Ochii negrului se luminară. Va fi, vasăzică, bogat, când va debarca la Saint-Louis; nu va mai fi dar nevoit să cerșească sau să slujească la cei albi.</p>
<p>Repetă înmărmurit:</p>
<p>— Cinci sute de franci în poli de aur?</p>
<p>— Da, în poli de aur.</p>
<p>El nu mai spuse nimic și Lucy îl văzu dispărând în beznă. Ea se înapoie atunci, în cabină, în care Jacques, care se deșteptase, o aștepta de câteva clipe.</p>
</div>
<div type="chapter" n="14">
<p>Cap. XV</p>
<p>Furtună</p>

<p>Evenimentele erau menite să procure tinerei femei deznodământ pe care n-ar fi îndrăznit niciodată să-l nudăjduiască.</p>
<p>Chiar în noaptea aceea o fierbere generală domnea pe vapor. Cerul care rămăsese albastru și curat de la plecarea din Havre, se acoperise deodată, răspândind pe mare umbrele plutitoare ale unei nopți fără sfârșit.</p>
<p>Nu trecu mult și furtuna izbucni, teribil, și vaporul, ridicat la mare înălțime de valuri enorme, abia de mai mergea în direcția cârmii.</p>
<p>În răstimpurile cât vijelia se potolea, domnea o tăcere adâncă, tulburată doar de ordinele scurte pe care căpitanul le dă rece și calm echipajului. Toți pasagerii, îngrijorați, erau în picioare.  Said fu cel dintâi pe punte, apoi Vlasian, gata să ofere marinarilor ajutorul brațelor sale.</p>
<p>Lucy alergă și ea, lividă și tremurând, târând după dânsa pe Jacques, căruia-i reveniseră frigurile și-i clănțăneau dinții.</p>
<p>Said trecu pe lângă ea și zise:</p>
<p>— A sunat ceasul... Douăzeci și cinci de poli...</p>
<p>Jacques se întoarse repede, dar Said dispăruse în bezna pe care fulgerele o brăzdau, din când în când, de vii lumini.</p>
<p>— Da’ ce vrea omul ăla? — o întrebă el, strângând de braț pe Lucy care fu trecută de un fior.</p>
<p>— Stiu eu!</p>
<p>În momentul acesta, căpitanul le adresă zâmbetul cel mai prietenos și se apropie de ei.</p>
<p>— N-aveti nicio grijă, doamnă — zise el. Coborâți-vă în cabina dv. Nu trebuie să vă alarmați. Furtuna va înceta în curând și vom recâștiga timpul pierdut.</p>
<p>Apoi, se duse, spre a da ordine echipajului și a se ocupa de vas.</p>
<p>Toți pasagerii urmară, aproape numaidecât, îndemnul căpitanului și reintrară în cabine. Numai Vlasian și Said rămaseră pe punte.</p>
<p>George nu putea dormi. Avea nevoie de aer, de mișcare, și revolta aceea a valurilor îi potolea frigurile ce-l consumau. Adineauri, zărind pe Lucy și Jacques, tresărise, văzuse roșu înaintea ochilor și, o clipă simțise trezindu-se întrânsul gelozia aceea cumplită care poate duce pe om la toate nenorocirile, la toate nebuniile.</p>
<p>Aici simțea împotriva lor o ură adâncă, aici îl atrăgea la dânsa o milă imensă și fiind mai înduioșată, îi căuta scuze.</p>
<p>Era cu putință?</p>
<p>O iubea, vasăzică, încă și acum pe mizerabila aceea. O mai putea iubi după mărturisirea oribilă ce-i făcuse. Ea îl strigase că nu l-a iubit niciodată, că nu e tatăl a două fetițe blonde, pe care le adorase ca pe niște copii.</p>
<p>Era dar laș, nedemn și dornic de dispreț. Îi era rușine de el însuși. Să mai iubească pe femeia aceea? O, nu, niciodată! O văzuse la brațul lui Jacques și, cu toate acestea, inima îi bătu să se rupă. Apoi, deodată îi trecu înaintea ochilor icoana Marcelei. Ce o fi făcut cu ea? Și, gândindu-se la copilă, Încremeni. Furtuna se dezlănțuia teribilă.</p>
<p>Aplecat pe bară, George, cu mintea plină de amintiri, ochii ațintiți în gol, se uita drept înainte, mașinalicește, fără să vadă nimic. În clipele acelea nici bătrâna ei mamă, nici Suzana, nici credinciosul prieten Jules nu mai existau pentru el.</p>
<p>Toate gândurile ei lunecau spre aceea pe care o văzuse la brațul altuia și emoția sfâșietoare prin care trecuse îl ținea înlănțuit. Lucy îl stăpânea acum cu totul, și el își făcea chiar imputări că a amenințat-o.</p>
<p>Said înainta în umbră ca o reptilă, alunecând din funie în funie. Ochii lui aruncau fulgere în întunericul nopții. Cu spinarea încovoiată, aștepta momentul prielnic. Cine o să-l vadă în noaptea aceea întunecoasă? Cine va auzi în vuietul elementelor dezlănțuite, ultimul țipăt al muribundului? Și înainta mereu târându-se cu băgare de seamă, întinzând mâinile, să-și apuce victima. </p>
<p>Vlasian, cufundat în gânduri, nu-l vedea, nu-l auzea.</p>
<p>Același gând dureros îi preocupa mintea, sfâșiindu-i sufletul: Suzana și Marcela erau fetele lui?</p>
<p>Sau, voind să se răzbune, Lucy mințise?</p>
<p>O, dacă a mințit!</p>
<p>Dar cum să-i smulgă taina?</p>
<p>Ar trebui, pentru asta, să se țină după ea, să trăiască în același oraș cu dânsa, să respire același aer, s-o vadă veșnic cu altul și veșnic să sufere!</p>
<p>Și, la ideea aceasta, boabe mari de lacrimi curseră pe obrajii neofocilului.</p>
<p>Said se târa mereu, apropiindu-se din ce în ce.</p>
<p>Acuma doar câțiva pași îl mai despărțeau de victimă.</p>
<p>Un râs de demn îi crispă buzele.</p>
<p>Ce-i păsa lui de viața unui om?</p>
<p>Nu făcea el parte din rasa aceea sălbatică pentru care a ucide nu-i nimic și care găsește chiar un deliciu în torturarea altora?</p>
<p>Negreșit, ar fi preferat, ca satisfacție personală, să implante lui Vlasian un pumnal în piept decât să-l arunce, ca pe un pachet, în mare, fără nicio luptă, fără a gusta bucuria aceea pe care ți-o dă vederea adversarului învins.</p>
<p>Nu-l va vedea în agonie, nu-i va auzi țipetele, acoperite de vuietul năprasnic al vijeliei.</p>
<p>Dar n-avea armă și nici timp de pierdut.</p>
<p>Cucoana aceea frumoasă, franțuzoaica, nu-i făgăduise douăzeci și cinci de poli în aur?</p>
<p>Și se avântă dintr-o săritură, până să poată Vlasian scoate un țipăt, îl prinse în brațele lui vânjoase și, ridicându-l, îl aruncă peste bord, în mare</p>
<p>Crima n-avusese martori.</p>
<p>Niciun pasager al vaporului bătut de furtună nu auzise ultimul strigăt al muribundului. Negrul rămase locului.</p>
<p>Aplecat peste valuri, se uita în apă, și ochii lui, obișnuiti să pătrundă întunericul, zăreau departe de tot alt vapor și câteva bărci de pescar pe care uraganul le ținea în loc, în largul mării dar nici picior de Vlasian.</p>
<p>Fusese înghițit de mare și dus departe, de valuri care se ciocneau, rostogolindu-se unele peste altele.</p>
<p>O femeie apăru deodată în fața lui Said. Era Lucy.</p>
<p>— Ei? întrebă ea, neliniștită.</p>
<p>— S-a făcut.</p>
<p>Un fior de groază o scutură toată.</p>
<p>— Și ești sigur că nu scapă, că a murit?</p>
<p>— E mort de-a binelea— făcu negrul întinzând mâna spre mare. Niciun înotător, cât de experimentat ar fi, n-ar putea înfrunta astfel de furtună.</p>
<p>Ea își amintea, însă, că George e excelent înotător, că străbătu-se de mai multe ori fluviul Sena în părțile cele mai periculoase. Și, la ideea aceasta, o expresie de îngrijorare îi crispă figura.</p>
<p>— S-a făcut — repetă Said. L-am luat de mijloc și l-am aruncat în mare ca pe un pachet. Nu s-a împotrivit, n-a scos niciun țipăt. Nu se aștepta deloc la agresiunea asta subită. Un val l-a luat în spinare, și a disparut numaidecât. Ați scăpat pentru totdeauna de dușmanul dv.</p>
<p>Și adaugă:</p>
<p>— Plătiți-mi acum cei douăzeci și cinci de poli.</p>
<p>Ea scoase din buzunar cele cinci sute de franci în aur și i le dădu.</p>
<p>— Uite, ține.</p>
<p>Mai spuse:</p>
<p>— Intră înapoi in cabină! Nu trebuie să te vadă nimeni sau să te bănuiască cândva. Omul pe care l-ai aruncat în mare trecea drept nebun primejdios. Moartea lui nu va mira pe nimeni. Toți vor crede că s-a omorât într-un moment de sminteală.</p>
<p>Prevederile Lucyei se realizară. Nimeni nu se arătă pe bord neliniștit de dispariția lui George.</p>
</div>
<div type="chapter" n="15">
<p>CAP. XVI</p>
<p>Paulina</p>
<p>Pe când vaporul care ducea pe Lucy și contele de Clerc spre New-York înainta sub un cer ce redevenise azuriu și pe o mare liniștită, biata Marcela era foarte nenorocită.</p>
<p>Ea făcea în fiecare zi aceeași plimbare monotonă în port și, cu tot frigul ce începea să se simtă, stătea ceasuri întregi pe chei, privind valurile și vapoarele la fel cu acela care luase pe mă-sa, și o rază de speranță o înviora.</p>
<p>Se va întoarce oare mă-sa?</p>
<p>Și o aștepta mereu cu ochii pierduți în infinit, în largul mării, iar seara, cu ochii arși de sclipirea orbitoare a valurilor, se înapoia obosită acasă, cu Paulina care o culca în grabă și se reîntorcea în port unde o aștepta amantul.</p>
<p>Se scurseră astfel câteva luni. Marcela era foarte tristă, și nu mai râdea ca altădată. Suferise aproape toată iarna de o tuse seacă și o ușoară tremurătură nervoasă ce nu-i dădeau pace. Nu mai vorbea cu nimeni și toți o arătau cu degetul, zicându-i: „mica sălbatică”. Dar ei puțin îi păsa de părerea lor. Supărarea ce-o chinuia era așa de mare că părea că nu înțelege nimic. Un sinur gând îi stăpânea mintea. </p>
<p>Mama! Și iarăși mama!</p>
<p>Seara, când își făcea obișnuita rugăciune, stă vreme îndelungată în genunchi, cu mâinile împreunate. Când Paulina o surprindea în poziția aceasta, o ghiontea, făcând-o să se rostogolească pe covor și bătându-și joc de ea.</p>
<p>Cum Marcela, care avea puțin din firea mândră a mă-sii, voia uneori să se împotrivească, servitoarea o bătea.</p>
<p>— Te spun eu mamei! striga fetița.</p>
<p>— Nu mi-e frică de mă-ta! Nu se mai întoarce ea niciodată. Te-a părăsit și, dacă aș vrea, te-aș arunca pe drumuri. Adică cum, tu nu știi cine-i mă-ta? Nu-i mai de soi ca mine mama asta a ta care-și lasă fata în voia soartei. Tu nu mai ai tată, nici mamă, nici pe nimeni altul. O, mama ta! Ce mai femeie de contrabandă!</p>
<p>Apoi, a doua zi, Paulinei îi părea rău de brutalitățile pe care le rostea, și, temându-se că s-ar putea, totuși, ca să se întoarcă contesa de Clerc, o tot ținea pe Marcela în mângâieri și în atențiuni pentru ea.</p>
<p>— Du-mă la plajă — spunea ea întotdeauna.</p>
<p>Și acolo, așezată pe pietre, singură-singurică, ceasuri stătea cu ochii ațintiți pe valuri care se încrucișau cu vasele. O, cum ar fi voit să poată ea să se îmbarce pe valurile acelea mari ca niște case!</p>
<p>Ar merge să se întâlnească cu mă-sa, acolo, departe, unde era în momentele acelea.</p>
<p>Și ce fericită ar fi atunci!</p>
<p>Doar această singură idee îi preocupa mintea, îmbătându-i visurile. </p>
<p>O, să fgă, să fugă!</p>
<p>Poate că va găsi pe Suzana, pe bunica, pe moș Jules și pe tatăl său, pe care-l iubise atâta și pe care-l văzuse și la vilă.</p>
<p>Scena la care asistase o făcea și acum să tremure.</p>
<p>Nu spusese măsa lui George, care voia să-și ia copila: „Lasă fata. Nu e a ta! Nu ești tatăl ei!”?</p>
<p>Da, măsa spusese așa.</p>
<p>Lucy scria adesea Paulinei, cerând știri asupra Marcelei, dar niciodată nu trimitea bani, judecând fără îndoială că cele două mii de franci lăsate marsiliezei în momentul plecării erau deajuns. Paulina însă nu era economă și, de un timp, era nevoită să trăiască din experiențe, împrumutând de ici de colea ca să aibă cu ce-o duce de azi pe mâine.</p>
<p>Într-o seară spuse Marcelei:</p>
<p>— Ascultă, mititico, eu mă înapoiez peste puțin la Marsilia și, fiindcă nu pot să te iau cu mine, trebuie să ne despărțim și va trebui și tu să pleci de la vilă. Mama ta primește scrisorile tot la protestant. Sunt dar nevoită, până nu plec, să te încredințez asistenței publice. Începând din săptămîna viitoare, ai să fii crescută laolaltă cu copiii săraci.</p>
<p>— Du-mă unde vrei — zise Marcela. Îmi va fi de o mie de ori mai bine ca aici.</p>
<p>Peste două zile, însă, Paulina primi din Filadelfia un cec de trei mii de franci asupra unei bănci din Havre.</p>
<p>Chefurile reîncepură și nu mai fu vorbă de plecare.</p>
<p>Marcela fu din nou lăsată în părăsire zile întregi, pe plajă, și „mica sălbatică”, cum îi spuneau toate cunoștintele Paulinei și lumea din port, era arătată cu degetul mai mult ca oricând de ștrengari și pescari.</p>
<p>Nu mai purta toaletele drăguțe, deschise, care o făceau să se distingă.</p>
<p>Era îmbrăcată simplu, cu o rochie neagră, prea lungă,care o făcea să pară elevă internă a unei mănăstiri de la țară.</p>
<p>Umbla cu capul gol, și, din zbârleala părului ei blond, se desprindea o figură luminată de doi ochi măriți de slăbiciunea unei fețe, altădată rumenă, dar astăzi trasă.</p>
<p>— O, ce drăguță fetiță — spuneau cei care o zăreau.</p>
<p>Marcela ridica, atunci, ochii ei mari, triști, și lacrimi îi udau vârful genelor.</p>
<p>Îi era rușine că-i îmbrăcată în halul ăsta. Și tresărea de durere când își examina rochia ce purta și care era croită dintr-o fustă veche a Paulinei.</p>
<p>Apoi, încetul cu încetul, se obișnui.</p>
<p>Ce-i păsa, la urma urmelor?</p>
<p>Hotărâtă, oricum, să se izoleze, nu voia niciodată să se joace cu copiii de vârsta ei, fete de mateloți, care povesteau, uneori, lucruri urâte asupra Paulinei și mă-sii, pe care continua s-o plângă.</p>
<p>Într-o zi văzu pe o fetită arătând-o cu degetul și spunând:</p>
<p>— Asta e fata unei femei cu purtări rele, care-și zice contesă, dar nu e. Să nu ne mai jucăm cu ea.</p>
<p>Și ștrengărițele aruncară într-însa cu pietre și fugiră. Vorbele acestea o umiliră adânc, umplându-i inima de mare amărăciune.</p>
<p>Cu toate că pieptul îi era plin de suspine, rămânea, totuși, calmă.</p>
<p>Măsa, femeie cu purtări rele! Ințelegea vag că tot trecutul ei nu-i tocmai curat. Amintirea fugii în timpul nopții, a plecării de acasă, unde lăsase o parte a sufletului său, o chinuia în mod straniu. Ar fi voit să strige, să-și plângă toată suferința.</p>
<p>În seara aceea, se înapoiă la vilă mai tristă ca de obicei. Paulina o aștepta în prag. Părea fericită.</p>
<p>O basma nouă, de culoare țipătoare, îi acoperea capul, și o rochie deasemenea nouă îi scotea în evidență talia cam groscioară, dar bine legată.</p>
<p>— A, veniși odată, domnișoară contesă — zise servitoarea, râzând cu hohot. Te așteptam. Ai să petreci cu noi.</p>
<p>Copila se uită la ea mirată.</p>
<p>Marsilieza reluă:</p>
<p>— Vom fi șase, da, da, și sunt și mateloți frumoși, toți îmbrăcați cu haine noi. O să fie ceva minunat! Ai să mănânci curcan cu trufe și ai să bei vin bun, alb.</p>
<p>Și, luând-o cu brutalitate de mijloc, o duse triumfătoare în bucătărie, unde cinci flăcăi frumoși stau de beau absint.</p>
<p>— Uite contesa — zise ea, ridicând fetița pe masă, în mijlocul sticlelor.</p>
<p>— Să cionescă cu noi — zise unul.</p>
<p>Marcela, zăpăcită și tremurând, nu făcea nicio mișcare.</p>
<p>Paulina o luă jos, o sili să șadă și-i puse în față un pahar cu absint.</p>
<p>— Bea — zise ea.</p>
<p>Copila duse paharul la buze și sorbi câteva picături.</p>
<p>— Bea tot — reluă Paulina — și ciocnește cu băieții ăștia frumoși! </p>
<p>— Nu mai pot — refuză Marcela.</p>
<p>— Hai-hai, bea!</p>
<p>— Peste zece ani o să fie tocmai bună de măritat — zise amantul Paulinei. E drăguță mititica.</p>
<p>— Da, îți place? — făcu marsilieza, trăgând câteva palme strașnice bietei fetițe. Na, uite, asta-i ca să-ți placă și mai mult.</p>
<p>Copila căzu jos și, beată de absintul ce o silise Paulina să bea, rămase țeapănă, cu fața învinețită de loviturile ce-i administrase servitoarea.</p>
<p>— Du-o la ea în odaie și nu cumva s-o mai bați că te sugrum! — zise matelotul. Auzi? Te sugrum! Nu-i chip să glumească omul fără să te superi. După aia să vii să pui tacâmurile și să servești curcanul. Hai, taci, nu crâcni și fă cum am spus.</p>
<p>Paulina râdea acum.</p>
<p>Beată și ea, sâcâită de amorezul ei, care o necăjea încă de dimineață, se răzbunase pe Marcela. Acum se potolise, era mai puțin nervoasă, ba fiindu-i chiar rușine de brutalitatea săvârșită, luă copila în brațe, o duse la ea în odaie și o culcă.</p>
<p>Fetița tăcea chitit.</p>
<p>De groază, nu putea articula nici un sunet și nici lacrimile nu-i mai curgeau din ochi.</p>
<p>Strigăte și cântece obscene, pe care nu le pricepea, veneau din bucătărie până la dânsa.</p>
<p>Ea se sculă în neștire și, aproape fără să-și dea bine seama ce face, deschise larg fereastra și se plecă afară.</p>
<p>Tâmplele îi zvâcneau și urechile îi vâjâiau.</p>
<p>Respiră cu nesaț aerul răcoros al nopții.</p>
<p>Nu îi mai era somn. Frica de Paulina — o frică teribilă — o ținea trează.</p>
<p>Era acum hotărâtă să se apere: pasărea voia să țină piept ursului.</p>
<p>Și, tot stând aplecată, auzea bâzâiturile serii și zgomotul monoton al valurilor care se spărgeau de țărm.</p>
<p>Înapoindu-se spre parter, auzi la etajul de jos un zgomot de scaune mișcate din loc, farfurii sparte, precum și țipete ca de fiară pe care o chinui. </p>
<p>Erau mateloții care se ciondăneau cu Paulina, care, cherchelită rău, cânta de mama focului. </p>
<p>Marcelei i se făcu frică.</p>
<p>Coborî încetișor scările și merse în grădină, voind să fugă. O spaimă pe care nu o putea birui o sugruma.</p>
<p>În grădină găsi poarta deschisă și se depărtă ușor.</p>
<p>Apoi începu să alerge, părându-i-se că e urmărită și că marsilieza o va prinde și o va bate, și inima-i bătu tare.</p>
<p>Incotro mergea? Nu știa.</p>
<p>În fața ei se întindeau câmpii înverzite, în care dormeau vacile cu tălăngi sonore, mândre, în iarba umedă de rouă.</p>
<p>Din când în când se auzeau lătraturile câinilor treziți de pașii ușori ai copilei...apoi urma o tăcere greoaie, o singurătate desăvârșită.</p>
<p>Ea coborî costișa în goană, părându-i-se că fuge din iad: un iad de foc ale cărui arsuri le simțea încă și acum pe carnea-i plăpândă.</p>
<p>— O, mamă, mamițico!</p>
<p>Și alerga, și alerga mereu.</p>
<p>Îi era acum frică de noapte, frică de tot ce vedea, frică de arborii care fremătau, frică de marile cheiuri pustii, frică de marea neagră. Cu toată obscuritatea nopții, recunoscu imediat unde se afla.</p>
<p>Plaja era jos de tot; în față cartierul Sainte-Adresse, unde vile cochete, înșirate în formă de amfiteatru, păreau tot atâtea pete albe ce împestrițau gazonul verde.</p>
<p>De partea cealaltă era rada cu vapoarele-i mari ce se legănau sub imensitatea albastră a unui cer plin cu stele. Și după aceea, Havre, marele oraș adormit; străzile tăcute și foarte lungi, precum și fațadele mari ale caselor slab luminate de felinare.</p>
<p>Ea mergea într-una, fără a întoarce capul, cu inima plină de groază. Ce se va face? Unde să meargă să se culce în noaptea aceea? Dar mâine unde se va culca? Și în inima-i pustiită de deznădejde se năștea o idee oribbilă. Să moară! Ar vrea să moară! </p>
<p>Dar, după ce trecu de barieră fără s-o fi observat niciun vameș, se crezu scăpată. Era acum pe câmpie. Alte costișe, alte plaje, dar mereu aceeași mare, marea care dusese pe mă-sa.</p>
<p>Nu mai erau acolo case somptuoase, nici bulevardele elegante, ci drumuri albe, mărginite de căsuțe scunde și, din distanță în distanță, ferme imense înconjurate de livezi.</p>
<p>Marcela, emoționată, se întreba, neliniștită, ce va fi pentru ea necunoscutul către care alerga. Zări pe crestetul unei coline o fermă deschisă. Fără să stea pe gânduri, inconștientă, împinse opritoarea și pătrunse într-o curte vastă, tăcută. Dase cu ochii de un hambar, în care intră, și, istovită, căzu pe un snop de paie și adormi. Când se deșteptă, se făcuse de-a binelea ziuă.</p>
<p>Unde era?</p>
<p>Se și auzeau mugetele prelungi ale vacilor, și ferma se deștepta în razele calde ale soarelui.</p>
<p>Deodată, Marcela se sculă îngrozită.</p>
<p>Un bătrân înalt, țăran normand, cu capul acoperit de o scufie de lână, stă în picioare, în fața ei, și o privea cu surprindere.</p>
<p>— Da ce faci tu aici,mititico? Cine ți-a dat voie să poposești la ferma noastră?</p>
<p>— Nimeni, domnule, dar eram tare obosită — răspunse Marcela, cu ochii scăldați în lacrimi.</p>
<p>— Ei, lasă, nu mai plânge. Nu ne place să vedem copii plângând — zise țăranul înduioșat.</p>
<p>El trăia singurel acolo, cu un argat. Avusese și dânsul copii, dar muriseră toți, și de aici dragostea ce purta copiilor.</p>
<p>Întrebă:</p>
<p>N-ai părinți?</p>
<p>Marcelei îi veni numaidecât să-și povestească viața, dar frica de a nu fi dusă înapoi la Paulina o făcu să-și ție inima închisă oricărei spovedanii.</p>
<p>Văzând-o că tace,  bătrânul reluă brusc:</p>
<p>— Vasăzică nu ești decât o haimana, o leneșă? Eu când eram ca tine, munceam: duceam vitele pe câmp.</p>
<p>— Și eu vreau să muncesc, domnule, dar doream să mă întorc la Paris. E departe Parisul, domnule?</p>
<p>— Nu ești decât la două leghe de Havre. Și ar trebui, ca să ajungi la Paris, să mai mergi câteva zile și nopți bune și să rabzi multe mizerii. N-ai să găsești totdeauna în drum o casă ospitalieră unde să te poți odihni și să-ți dea o mâncare dacă ți-o fi foame. Dar bine că-mi adusei aminte. Era să uit. Trebuie să-ți fie foame, fetițo, nu-i așa?</p>
<p>Ea nerăspunzându-i, el adăugă:</p>
<p>— Haide, vino în casă, să iei cu noi supa!</p>
<p>Fricoasă și mirată de atâta bunăvoință, ea însoți pe bătrân și intră într-un interior modest de țărani normanzi: o sală mare, mobilată cu dulapuri vechi, pline de vase de tot felul, scăunașe antice de stejar, și, într-un colț al sobei în care pâlpâia un foc zdravăn, o vârtelniță, ultimă amintire a mamei, care-și luase demult drumul spre bunul Dumnezeu.</p>
<p>Bătrânul îi puse în față un blid cu supă, zicându-i cu accent cam aspru:</p>
<p>— Mănâncă...și după aia îți vei putea continua drumul.</p>
<p>Marcelei îi era foame, dar tonul acela răstit o intimidă, strângându-i inima. Împinse la o parte blidul, luă felia de pâine și bucata de brânză ce le avea înainte, le vârî în buzunar și, sculându-se, se depărtă domol.</p>
<p>Bătrânul se uită după ea cu oarecare tristețe. De unde venea copila asta care refuza să-și spună numele? Toată ziua aceea fu îngândurat și apoi uită.</p>
<p>Fetița merse câteva zile, străbătând numeroase sate: Saint-Romain, Bolbec...și, în cele din urmă, ajunse la Yvetot, în ajunul unei sărbători. În piața primăriei, camioane de saltimbaci se înșirau una după alta și negustori de tot felul începeau să lucreze la instalațiile lor de a doua zi.</p>
<p>Marcela nu mâncase nimic din ajun.</p>
<p>Picioarele-i erau sângerate și pe figură îi era întipărită o suferință adâncă.</p>
<p>De la ferma din Graville întinse mâna, ceruse de pomană. </p>
<p>Un curaj supraomenesc și, mai ales gândul că se va înapoia la Paris și speranța de a găsi pe Suzana și bunica o susținuseră până acum.</p>
<p>Astăzi însă era la capătul puterilor. Nu se mai simțea în stare să-și continue drumul. Venise noaptea și ea se târa, fricoasă, cu șovăire.</p>
<p>Și mergea mereu, la întâmplare, istovită, aproape să leșine.</p>
<p>În cele din urmă, căzu lângă poarta unei case, situată la margine de drum.</p>
<p>Dârdâia de frig și dinți-i clănțăneau ca niște castaniete. O groază nespusă pusese stăpânire pe ea, la ora și singurătatea aceea.</p>
<p>La câțiva pași, saltimbacii vorbeau și discutau, în camionul lor, deschis încă. Ea auzea strigătele de copii mici ca și ea, dar pe care nu-i părăsiră mamele și mâncau când le era foame. </p>
<p>O, dânșii erau fericiți!</p>
<p>Îi invidia, îi găsea frumoși în hainele lor pestrițe, cu părul lung, încâlcit. </p>
<p>Încercă să se ridice, să meargă și ea la copiii care se jucau cu pietre. </p>
<p>Se ridică, în cele din urmă, înaintând, încurcată în rochia lungă, neagră, care-i acoperea picioarele și făcea copiii să râdă.</p>
<p>Biata fată era într-o stare jalnică: partea de jos, rochia pe care o căra de câteva zile prin praful șoselelor se făcuse zdrențe, iar tălpile i se subțiaseră într-atât, încât la fiecare pas, pietrele o loveau, intrându-i aproape în carne.</p>
<p>Doar câteva căsuțe erau împrăștiate de fiecare parte a ulicioarelor , case cu ziduri înalte, după care se întindeau grădini vaste. Apoi nu mai vedea decât câmp și iar câmp.</p>
<p>Marcela se opri, neîndrăznind să înainteze spre camion, de unde se auzeau râsete și cântece. Zărea, pe ușa deschisă, fețe firave, aproape sinistre; femei în veșminte murdare sprijinindu-se de o masă unsuroasă și care mirosea a vin și cârnați.</p>
<p>O, ce mai suferea biata Marcela!</p>
<p>Și începu să regrete pe Paulina și tot ce părăsise: vila râzătoare, povârnișurile, orașul, cheiul și vapoarele frumoase care se legănau în port.</p>
<p>Avea acolo un pat și mânca când îi era foame, pe când acum pieptu-i ardea și o sete nespusă o mistuia.</p>
<p>Pe lângă ea trecu o femeie care ducea două fetițe, două făpturi fericite.</p>
<p>Mama, care le urmărea cu atenție pașii, le-o lua înainte spre a le arăta drumul, spunându-le cu voce blândă:</p>
<p>— Băgați de seamă, copii; uite aici pietre. Vedeți să nu vă răniți, și uite și aici un șanț; observați să nu cădeți înăuntru!</p>
<p>Vocea ei semăna grozav cu a bunicăi Marcelei; aceeași intonație, aceeași blândețe.</p>
<p>Și, un moment, fetița crezu că are înainte pe bunica mult iubită, și inima-i bătu mai tare.</p>
<p>Sub imboldul acestei halucinații, întinse spre necunoscută mâinile ei slabite, arse de soare.</p>
<p>Dar bătrâna n-o zări și urmată de cele două fetițe, dispăru la o cotitură de drum.</p>
<p>Marcela auzi o poartă deschizându-se și închizându-se încet, scârțâind în țâțâni, apoi totul căzu iarăși în tăcerea greoaie de mai înainte.</p>
<p>Ce avea să se întâmple cu dânsa ?</p>
<p>Ceasornicele de la bisericile din apropiere sunau , domol, casele se închideau, luminile se stingeau, și piețișoara, din Yvetot se învăluia în întuneric.</p>
<p>Marcela își reluă, atunci, cursa în noapte.</p>
<p>O stăpânea o frică nebună, tot părându-i-se că e urmărită de fantome nevăzute.</p>
<p>Dar, după câțiva pași, forțele o părăsiră.</p>
<p>Fu nevoită să se oprească și căzu, istovită, pe marginea drumului. Ochii i se închiseră și adormi.</p>
</div>
<div type="chapter" n="16">
<p>Cap. XVIII</p>
<p>Țața Fosard</p>

<p>Ziua se înalță luminoasă; soarele începe a ieși din umbră; pânza întunericului se sfâșie; orizontul se luminează și nu trecu mult, și raze strălucitoare cad în lungi ciorchini de aur pe pământul care se deșteaptă.</p>
<p>Copila continuă să doarmă.</p>
<p>Cu căpșoru-i blond culcat pe iarbă și trupul chircit, părea moartă, moartă, din cauza buzelor albe și a culorii obrajilor.</p>
<p>În jurul ei, imensitatea câmpiei.</p>
<p>Un vânt călduț și slab leagănă fetița adormită, prelungindu-i somnul.</p>
<p>Țărani grăbiți trec, fără să o zărească pe Marcela, care era întinsă în iarba umedă; apoi urmează cărucioare, pline cu oameni care merg, din zorii zilei, la serbarea din Yvetor.</p>
<p>Într-una din aceste vehicule, două femei vorbeau și râdeau, și, cum ședeau amândouă pe mănunchiuri de flori, păreau niște zâne în mijlocul unor trandafiri și micșunele.</p>
<p>Una din ele, o femeie groasă, cu fața aspră, îmbrăcată cu o pălărie enormă, garnisită cu liliac, zări pe Marcela.</p>
<p>— Uite, Lily, oprește! Văd colo jos o fetiță! — zise ea, arătând un șanț de pe marginea drumului.</p>
<p>— Ce tot vorbeșli, țață Fosard? — făcu Lily, râzând. O fetiță pe vremea asta în șanț?</p>
<p>Țața Fossard sări dintr-o opintire jos și scoase un strigăt de surpriză.</p>
<p>— Aveam dreptate — zise ea cu accent meridional foarte pronunțat. Și e drăguță. Vino, Lily, să vezi și tu.</p>
<p>Tânăra țărancă se coborî, mergând și ea să o vadă pe Marcela. </p>
<p>— Ei, ia te uită ce găsirăm! — exclamă țața Fossard, înfigându-și mâinile în șolduri. Numai mie mi-e scris să dau peste astfel de păsări.</p>
<p>— Parcă-i moartă! — zise Lily.</p>
<p>— Moartă? Fugi de colo! Nici pomeneală. E galbenă, atâta tot. Dar nu-i așa, puicuțo dragă, tu vrei să trăiesti?</p>
<p>Și țața Fossard o luă pe Marcela în brațe.</p>
<p>Copila deschise numaidecât ochii-i mari, albaștri.</p>
<p>— Uite, vezi, deschide ochii. Desigur însă că-i moată de foame. Ia dă-ncoa o bucată de friptură, pâine și un pahar de vin. După ce o să mănânce și bea, vei vedea numai cum îi va zâmbi gurița.</p>
<p>Lily sări în trăsură, luă un coș plin cu fripturi de pasăre și-l aduse numaidecât bătrânei.</p>
<p>— Uite, potolește-ți mai întâi foamea și bea până-ți stingi setea, și vom vorbi după aia, zise țața, mirosind o aventură interesantă.</p>
<p>Natura îsi reluă curând drepturile și Marcela bău și mâncă cu poftă, fără să se uite la binefăcătoarele ei.</p>
<p>— Acum ți-e bine — zise Lily,punând înapoi în coș merindele rămase. Vino cu noi în cărucior și povestește-ne ce e cu tine. Ești fetiță frumoasă și mă mir cum de ai ajuns singură pe drumul mare.</p>
<p>Vocea Lily-ei era blândă și mișcă inima copilei. Aceasta povesti, în câteva cuvinte, tot ce se petrecuse la vilă și cum fugise noaptea. Dar pe măsură ce vorbea, țața Fossard căpătă o nuanță tot mai aspră, exprimând chiar înmărmurire adâncă.</p>
<p>— Ei, drăcia dracului — zise ea, scoțând un strigăt de triumf — e epitropista Paulinei. Ehei, mititico, am pus mâna pe tine și nu-ți mai dăm drumul. Te ducem mâine înapoi la vilă.</p>
<p>— Vai — făcu Marcela, împreunându-și mâinile, te implor, lasă-mă să mă dau jos din cărucior și să-mi văd de drum. Nu vreau să mă întorc la Havre, nu vreau!</p>
<p>— Dar Paulina e sora mea — replică bătrâna. Trebuie să am în vedere interesele ei și să te întorc înapoi.</p>
<p>Și adaugă:</p>
<p>— Ce haimana! Auzi, soro, de opt ani și să fugă ca o hoață! Să te crucești, nu alta!</p>
<p>— Mai las-o în brânză, țațo, că nici Paulina n-a prea fost bună cu d-ta — obiectă Lily. când a venit din Marsilia, nu venise cu gândul să te ajute, cum se lăuda, ci doar ca să fie cu hăndrălăul ei: un matelot, cu care o tot ține în chefuri, după cum ne spuse mititica. Petrece de dimineață până seara, pe când d-ta muncești din greu de când muri nea Fossard, lăsându-te fără nici un ban. Cultivi zarzavaturi făcând pe negustoreasa prin târguri degeaba. Cu toată truda și lipsurile pe care le înduri, n-ai reușit să îți faci colea un rost. Apoi, știi bine că peste câteva zile dacă îți faci câteva mici datorii, au să-ți vândă casa și să te lase afară.</p>
<p>— Ai dreptate, Lily, fiindcă văd și eu că nu pot plăti, m-am hotărât să mă mut din partea locului.</p>
<p>O, nu mă mir.</p>
<p>După o clipă de tăcere întrebă:</p>
<p>— Și unde vrei să te muți?</p>
<p>Mă gândeam să mă înapoiez la Marsilia, făcându-mă negustoreasă. Negoțul acesta nu cere parale și rentează bine. După aia, însă, mi-am schimbat părerea.</p>
<p>— Da?</p>
<p>— Să vezi de ce. Paulina ne-a făcut o reputație tristă.</p>
<p>— Eh, și tot vrei să duci mititica? Ai face o prostie, știi, de-alea gogonețe. Las-o să se descurce cum s-o pricepe. Ce te priveșc pe d-ta afacerile ei? Și, dacă vrei să-mi asculți sfatul...</p>
<p>— Să-l auzim și noi. Dacă-i bun, apoi nici eu nu vreau altceva decât să-l urmez.</p>
<p>— Ia-o la d-ta pe sărăcuța asta de fată.</p>
<p>— Ce să fac cu ea, Lily?</p>
<p>— Eh, asta-i! O pui să-ți lucreze.</p>
<p>— E prea mică. Nu vezi ce șubredă e? Nu dai două parale pe ea.</p>
<p>— Păi bine, o pui și d-ta la muncă ușoară.</p>
<p>Țața Fossard dase din umeri.</p>
<p>— Presupune — zise Lily — că, în loc să mergi la Marsilia, unde de altfel zici că nu mai mergi, îți transporți bagajul la Paris pe bulevardul Italienilor.</p>
<p>— Știi că-i o idee?!</p>
<p>— Ba încă una bună. De ce adică n-ar vinde flori la Paris? Mititica ar colinda cafenelele și ar vinde buchete de viorele pe douăzeci de bani. </p>
<p>Ochii marsiliezei sclipiră.</p>
<p>— Măi, da-i minunată ideea ta!</p>
<p>— Ia te uită numai la ea ce drăgălașă  — făcu Lily, arătând pe Marcela. Nu vezi ce ochi are, ce gură! Parcă-i prințesă.</p>
<p>— Și o să crească — făcu bătrâna triumfătoare. Zău așa, lingă-se pe bot Paulina. Iau la mine fetița. De azi înainte e fata mea și va fi, într-o zi, sprijinul bătrâneților mele.</p>
<p>— O, ce bine că merg la Paris, să găsesc pe Suzana și pe bunica — zise Marcela cu ochi radioși.</p>
<p>Ce tot spui, păsărico? Și unde stau Suzana și bunica aia a ta?</p>
<p> In cartierul Saint-Antoine.</p>
<p> Ei păi, bagă de seamă, dacă te duci vreodată pe acolo, ai deaface cu țața Fossard. Eu sunt, de azi bunica ta mă înțelegi? Nu te duc eu la Paris ca să mi te i-a alții. Păi că de altă treabă n-am!</p>
<p>Marcela nu mai spuse nimic.</p>
<p>Așezată între Lily și bătrâna, se bucura de bunăstarea ce-i venise așa pe neașteptate și se simțea aproape fericită după peripețiile tragice prin care trecuse. </p>
<p>Ziua se arăta luminoasă. Pădurile se deșteptau, câmpul palpita de flori. Copilei îi plăcea că toate adierile pământului vin să-i dezmierde în același timp obrajii palizi. Auzea, în juru-i, mii de zvonuri: bâzâituri depărtate, venite din sânul pământului, ciripituri ușoare, fâlfâiri de aripi. Și privirea-i umedă urmărea zborul repede al păsărilor care se grăbeau să ajungă la cuib. </p>
<p>Apoi apăru Yvetot cu casele-i încă închise, bisericuța, piețișoara în care și furnica populația venită la bâlciul din zorii zilei.</p>
<p>Marcela revedea copiii din ajun cu hăinuțele lor garnisite cu fluturei și acoperite de arabescuri bizare; revedea pe bărbații și femeile cu fețe firave, și, așezată între bătrână și Lily, îmbătată de parfum de flori, se simțea aproape fericită. </p>
<p>Căruciorul se opri într-un colț al piețișoarei.</p>
<p>Lily, mai speriată ca țața Fosard, sări cea dintâi jos, luă pe copiliță în brațe, cu precauțiuni de mamă tânără, și ajută bătrâna să coboare.</p>
<p>Începură să întindă toate florile: orhideele, viorelele, garoafele, daliile și o cantitate de trandafiri de toate culorile și parfumate.</p>
<p>Și Marcela, încântată, uitând de toate necazurile, ajută pe Lily să rânduiască grămezile de flori lângă un zid ce forma un fel de adăpost pentru ele.</p>
<p>— Uite tu ai să stai aici. pe banca asta — zise Lily — și ne chemi imediat ce ar veni mușterii. Noi suntem la doi pași de aici, la „Hanul Roșiu”, unde ne ducem să lăsăm trăsura și să dăm un pumn de fân iepei. Ai să fii cu băgare de seamă, nu-i așa?  </p>
<p>— Cum, o lăsăm singură? obiectă bătrâna. A! Nu-i deloc cuminte. Ia presupune tu că Paulina a dat semnalmentele ei, ceea ce e aproape sigur. Păi nu ne-o umflă până în seară și toate proiectele noastre frumoase nu rămân baltă?</p>
<p>— Ai dreptate, țațo. Ia să facem noi să n-o recunoască.</p>
<p>— Să-i cumpărăm altă rochie.</p>
<p>— E o idee bună.</p>
<p>Și Marcela fu numaidecât dusă la un telal și îmbrăcată din cap până-n picioare. Îi luară o rochie veche, ieșită din modă, de culoare țipătoare, lăsând să se observe gambele-i slăbite, iar picioarele i le încălțară în niște pantofi mari, cu ținte. De asemenea, îi ridicară cu grijă buclele-i blonde, ce cădeau pe fața-i fină, ascunzându-le într-o scufie mică, albă, ce nu îngăduia să se vadă decât fruntea-i albă. </p>
<p>— O, e adorabilă așa cum e acum! — exclamă țața Fossard, sărutând-o. Ia te uită numai, Lily. Ai zice că-i adevărată normandă.</p>
<p>— Eii, acum te poți duce la prăvălia noastră — zise Lily. Haide, ia-o înainte, mititico, și ochii în zece! Cum vezi domni și cucoane frumoase, grăbește-te de le oferă buchetele tale de trandafiri și viorele.</p>
<p>Dar copila era rușinoasă.</p>
<p>Rochia zdrențuită ce o acoperea și, mai ales, scufia albă, o înăbușeau. Se uitase într-o oglindă și găsi că-i tare urâtă. Și apoi, pantofiii mari îi răneau picioarele, îi făceau rău.</p>
<p>— Ei, lasă, nu te mai necăji — spunea Lily. N-ai să fii întotdeauna îmbrăcată așa și când veți fi la Paris țața Fossard, care-i femeie bună și darnică,o să-ți cumpere toalete frumoase. O să-ți frizezi părul și ai să fii frumoasă ca o bomboană. Nu-ți face inimă rea și gândește-te mai bine că dacă, astăzi, sunt nevoită să te schimbi de rochie, o fac de frica jandarmilor care, fără îndoială, sunt în urmărirea ta și te vor duce înapoi la Paulina aia care te bătea atâta și de care ți-e așa frică.</p>
<p>Și fetița, înțelegând toate aceste motive, se mângâie repede. </p>
<p>Pe la prânz petrecerea era în toi și florile țaței se și vânduseră toate. Marcela era așa de drăguță când oferea domnilor instalați la ușile cafenelelor buchețele de trandafiri și viorele! Ea se ducea spre ei cu brațele încărcate cu un coș plin, pe care îl aducea foarte curând înapoi gol. Și gologanii și piesele de argint plouau.</p>
<p>Figura timidă, cu ochi mari și limpezi, vocea caldă a fetiței captivau mușteriii.</p>
<p>— Uite, s-au isprăvit — zise țața Fossard, răsturnând din șorțul de stambă albastă profitul rezultat. Nu mai rămîne decât să luăm iară și s-o ștergem până nu se înserează. </p>
<p>— Ai dreptate. Paulina, care n-are nicio grijă și o duce tot bine s-ar putea să tragă un pic cu gagiul ei pe la Yvetot și ce mi-ar face găsind în mâinile mele fata pierdută.</p>
<p>Și, cu un gest amical, o atinse pe Marcela care continua să fie tristă.</p>
<p>— Haide, zâmbește! — spuse ea, sărutând copilița. Trebuie să fii fericită că ne-ai întâlnit, cu atât mai mult s-ar putea prea bine să o găsești la Paris pe mama ta.</p>
<p>— Păi sigur! — zise țața Fessard — altă treabă n-am decât s-o ajut să-și găsească pe mă-sa.Ba n-am s-o trimit deloc prin cartierul Saint Antoine și o s-o păzesc ca pe ochii din cap. O iubesc de pe acum și vreau să rămâie la mine.</p>
<p>Și spre a o răsplăti pe Marcela că le ajutase să facă un dever așa de bun, cele două femei o duseră la panoramă, o plimbară în călușei și o îndopară cu mâncare din belșug la han.</p>
<p>Apoi înhămară iapa și plecară.</p>
<p>Pe tot drumul, Lily, ca să înveselească pe Marcela, cântă cântece hazlii care aminteau pe ale mateloților din Havre.</p>
<p>Țața Fossard repeta, cu glas de stentor, refrenele, însoțindu-le de gesturi și lovituri de baston în scândura căruciorului.</p>
<p>— Prea o luași razna! Ai să răstorni trăsura și ne rostogolim în drum! — strigă Lily, râzând cu hohot.</p>
<p>Dar bătrâna, cam îmbătată de păhăruțele date pe gât, continua să cânte de zor.</p>
<p>— Vezi tu, asta-i unde găsii pe odorul ăsta de fată — zise ea, mai liniștindu-se. Ne-a ieșit înainte cu plin.</p>
<p>— Eu o văzui cea dintâi — se făli Lily.</p>
<p>— Se poate, dar o iau la mine. Peste cincisprezece zile o duc la Paris și trei, neneacă! Te las cu bine, Yvetot, și pe tine, Normando. Îmi bat joc de toată lumea acum. </p>
<p>Deodată Lily, care, de câteva minute, se tot uita neliniștită în zare, scoase un strigăt de spaimă.</p>
<p>— Jandarmii, jandarmii! zise ea.</p>
<p>Și întorcându-se spre Marcela:</p>
<p>— Țin-te bine, mititico. Nu uita că trebuie să treci în fața oamenilor ălora drept fata mea. Dacă ei întreabă unde-i mă-ta, le spui că eu sunt și te arunci în brațele mele.</p>
<p>Fetița nu făcu nicio mișcare, dar un fior o scutură toată. </p>
<p>Căruciorul apucă pe o potecuță ce tăia pădurea. Doi jandarmi veneau întinși în umbrele ce începuseră să învăluie pământul. Cum ajunseră lângă cărucior, se opriră brusc, uitându-se țintă la fetiță.</p>
<p>— Ia te uită — zise unul dintr-înșii — sunt tocmai semnalmentele ce ni s-au comunicat prin telegraf.</p>
<p>Celălalt adaugă foarte convins:</p>
<p>— Ochi albaștri, păr blond...E întocmai așa, dar rochia nu e aia care ni s-a indicat.</p>
<p>Și făcu semn Lily-ei să oprească căruciorul.</p>
<p>— A cui e fata asta? întrebă el.</p>
<p>Lily răspunse fără șovăire:</p>
<p>-A mea, domnule jandarm.</p>
<p>— Dar mama ta unde-i, mititico? — întrebă jandarmul pe marcela.</p>
<p>Ea se aruncă în brațele Lily-ei.</p>
<p>— Fata mea abia s-a sculat după boală și ați speriat-o — zise Lily, supărată. O, Doamne, cum de opriți în drum pe oameni de treabă și băgași în spaimă copiii!</p>
<p>— Păi de, ai și d-ta dreptate, dar ce să facem dacă așa e ordin? Nu facem nici noi din capul nostru. Haide, vedeți-vă de drum! Bună seara!</p>
<p>— Bună seara, domnilor jandarmi.</p>
<p>— Am scăpat — zise Lily, după o bucată de drum. Haide cârlano!</p>
<p>Și căruciorul o porni ca vântul.</p>
</div>
<div type="chapter" n="17">
<p>CAP. XIX</p>
<p>În familie</p>

<p> Înserase de-a binelea când intrară într-un sat modest așezat în vârful unei coline. Ici-colea câteva bordeie și căsuțe acoperite cu olane, împrejmuite cu grădini vaste. O casă joasă, înconjurată de stufiș de păducei înfloriți, care umpleau aerul cu parfumul lor discret, le apăru în noaptea transparentă, după o perdea de arbori.</p>
<p>— Iată-ne acasă — zise țața Fossard. Oamenii din sat nu sunt așa de curioși, dar, cu toate astea, dragă Marcelo, o să fii nevoită să stai cât mai ascunsă.</p>
<p>Și văzând că copila s-a întristat, adăugă:</p>
<p>— Haide, fii liniștită; asta n-o să dureze decât câteva zile. Nu mai stam mult aici. Peste cel mult opt zile cred să fim numai bine la paris.</p>
<p>Se coborâră din cărucior și intrară în căsuță.</p>
<p>— Vezi: nu suntem bogate — zise bătrâna — dar e curat la noi. Ai să te culci astă-seară într-un pat bun și mâine n-o să te mai simți deloc ostenită și nici ochii n-o să-ți mai fie plânși. Haide, Lily, vezi tu de cină. Pregătește o găină ca să sărbătorim venirea mititicii. Și închide cu băgare de seamă opritoarea, ca să nu ne mai tulbure nimeni. De! Trebuie să ne cam ferim de lume.</p>
<p>— He, dacă mă iscodește vreunul mai curios, îi răspund că Marcela e fata mea zile Lily râzând — și c-am ținut-o ascunsă până astăzi. Și, fiindcă nu sunt eu a dintâia căreia i se întâmplă asemenea daraveră, o să mă creadă. Dealtminteri, nici eu nu țin să rămân în sat, ci mă mut și eu la Paris.</p>
<p>— Bine, te iau și pe tine. O să fi tocmai bine două ca să păzim odorul, pe vânzătoarea noastră de buchete.</p>
<p>— Știi, țațo, d-ta o să te ocupi cu bucătăria nu eu, împreună cu Marcela, cu vânzarea. Ai să vezi numai ce bine o să meargă treburile.</p>
<p>Tăiară și jumuliră găina, apoi o puseră în tingire și numaidecât se răspândi în căsuță o aromă delicioasă. Așternură masa: trei tacâmuri pe o față de masă albă. După aceea închiseră obloanele, puseră zăvorul la ușă, se așezară și prinseră a înfuleca.</p>
<p>Ca toți copiii, Marcela aproape își uitase amărăciunea, negândindu-se decât la plecarea la Paris, de care lega mari speranțe. La ideea că poate va găsi pe mă-sa și pe Suzana, figura-i fină se coloră de o vie roșață și ochii-i scânteiară de bucurie.</p>
<p>Mâncau încet, vorbind tot de plecare și surpriza ce vor avea vecinii găsind, într-o zi, cuibul gol și păsările zburate.</p>
<p>Deodată, Lily, care avea ureche fină, tresări și le porunci cu un gest autoritar să tacă.</p>
<p>— Îmi pare că umblă cineva prin grădină — zise ea.</p>
<p>— He, o fi vreo vecină care vrea să știe dacă ne-am înapoiat și am vândut marfa.</p>
<p>— Nu, nu, nu e cineva de la noi din sat. Calcă cu pași nesiguri. Fără îndoială că cercetează locul, ca să vadă pe unde să intre.</p>
<p>— O, Dumnezeule! Dacă-i Paulina! — exclamă țața, îngrozită.</p>
<p>— Nu se poate.</p>
<p>— Ba da, simt eu că-i ea. Știe tot. Blestemații ăia de jandarmi i-au spus totul.</p>
<p>— Ia mai taci! Cum să fie Paulina? Ea care nu a fost niciodată aici.</p>
<p>— Ascultă ce-ți spun de haimanaua aia de soră.</p>
<p>În același moment, se auzi cineva bătând cu violență și o voce strigând de afară:</p>
<p>— Sunt eu, Paulina, deschide repede.</p>
<p>— Ea e! — făcu țața înspăimântată.</p>
<p>Și, cu o mișcare rapidă, deschise un chepeng, luă fata și o împinse jos în pivniță.</p>
<p>— Stai acolo! Ascunde-te și nu sufla o vorbă! Paulina vine să te ia. Dacă faci cea mai mică mișcare, ești pierdută.</p>
<p>Marcela auzi chepengul zăvorându-se după ea cu un sunet surd. O frică cumplită o apucă. Dinți-i clănțăneau și tremura din tot corpul.</p>
<p>Cufundată într-un întuneric nepătruns, auzea ca susurul unui izvor zgomote nedeslușite, înfricoșătoare.</p>
<p> Șoareci enormi, numeroși, alergau de colo până colo, atingând picoarele mititicii, agățându-i-se pe rochie. I, șoareceii, șoarecii! O groză nețărmurită o stăpânea. Și i se părea, în întuneric, că vede ochi mici, sclipitori, privind-o, atrăgând-o, fascinând-o. Voi să strige, dar nu putu. Se nădușea și-i părea că o mână de fier o strânge de gât.</p>
<p>Guzganii deveneau tot mai îndrăzneți. Ea simțea o duhoare caldă trecându-i întreaga ființă. Și, uluită, căutând să scape de chinurile ce îndura, alerga în neștire, în noaptea neagră ca cerneala, cădea, se scula, cădea iar, lipsită de puteri și aproape nebună.</p>
<p>În sala de sus Paulina intrase ca o furtună.</p>
<p>— Vai, prin ce pățanii am mai trecut! zise ea, căzând, zdrobită, pe un scaun. Și pe când tu chefuiești cu dumneaei, mă lași pe mine să urlu la ușă. Da’ce zăboviși atâta până să-mi deschizi? Ar crede cineva că ascunzi aici vreun crai!</p>
<p>— Tacă-ți gura! — se supără țața. Știi bine că nu-mi plac glumele astea.</p>
<p>— Am înțeles. Să-ți vorbesc dar de lucruri serioase. Știi tu ce mi s-a întâmplat?  Mi-a fugit domnișoara... Îțî amintești, mititica pe care mi-a încredințat-o contesa de Clerc.</p>
<p>— Foarte rău! Ar fi trebuit s-o păzești mai bine.</p>
<p>— A, dac-o găsesc, o sugrum! — făcu Paulina cu un gest amenințător.</p>
<p>— Păi de ce! se vede că nu prea te purtai bine cu ea și, atunci, bine a făcut c-a spălat putina — zise țața, râzând.</p>
<p>— Și tu găsești că-i de râs asta?</p>
<p>— Da’ce vrei să fac? Afacerile tale nu mă privesc. Dealtminteri, nici tu nu te-ai interesat de mine de când veniși în părțile astea, așa că nepăsarea mea cu privire la tine nu trebuie să te surprindă. Ți-am plătit drumul de la Marsilia la Havre, socotind c-o să vii să-mi dai o mână de ajutor în negoțul meu. Da’ de unde! Tu veniși doar pentru un matelot care-și bate joc de tine și-ți va da cu piciorul la cel dintâi prilej.</p>
<p>Apoi, cu oarecare aprindere:</p>
<p>— La urma urmelor, ce cauți tu aici pe vremea asta și ce vrei cu mine?</p>
<p>— Am venit la serbarea din Yvetot, în nădejdea că oi găsi-o pe nemernica aia mică, dar nu am făcut nici o scofală. Ia-o de unde nu-i! A făcut ca mă-sa: a șters-o. Și, dacă nu pun iarăși mâna pe ea, ajung pe drumuri. Nici tu serviciu, nici tu parale. Ioc și una Și alta. Contesa aia de contrabandă n-o să mai îmi trimită nici o centimă”.</p>
<p>— Cu atât mai rău pentru tine. Caut-o.</p>
<p>— Da’ ascultă ceva: mi s-a povestit că aveai azi în prăvălia ta de la Yvetot, o fetiță blondă, drăguță, care vindea viorele în fața cafenelelor. Mi-au mai spus oamenii că a făcut dever minunat.</p>
<p>— Te-au mințit. Eram numai cu Lily.</p>
<p>Și țața Fossard râse cu hohot.</p>
<p>— Are haz — adaugă ea — ce vrei să fac eu cu o fetiță?</p>
<p>— Eh, asta-i. O ții la tine și, după aia, o înapoiezi familiei în schimbul unor parale bunicele. Afacere minunată! Mie-mi spui? Te știu eu, că ești în stare să faci astfel de operații și, de aia, mă și gândii numaidecât că, poate, ai prins tu pasărea care mi-a scăpat mie din colivie.</p>
<p>— Ehe, e departe păsărica. Caut-o, puiule. </p>
<p>— Nu mă lua în zeflemea! — se supără Paulina, amenințând cu pumnul pe soră-sa. Te bat, de nu-ți ții gura. Știi bine că am pumnii zdraveni și-ți frâng oasele.</p>
<p>— Păi nu te iau în zeflemea, Paulico dragă. Dacă mucoasa a fugit, ce vrei să-ți fac eu? Dar liniștește-te. O s-o găsești desigur. Pe o ștrengărița de vârsta ei, care n-are lețcaie în buzunar, o prinde repede poliția. Poate că nici n-a plecat din Havre, ci s-a ascuns pe undeva, prin apropiere, iar tu o cauți departe.</p>
<p>— Se poate și asta — zise Paulina, liniștindu-se. Da, cred că ai dreptate. o s-o găsesc într-o bună zi pe chei, unde se ducea mereu, tot nădăjduind să-i vie mă-sa.</p>
<p>Și Paulina se sculă, își puse șalul pe umeri și își potrivi basmaua de mătase ce acoperea superbu-i păr negru.</p>
<p>Voind să schimbe subiectul convorbirii, țața Fossard zise rânjind:</p>
<p>— Îmi pare că ai succese la Havre și că țoti mateloții din port îți fac curte.</p>
<p>Paulina, măgulită și, totodată, îmblânzită, începu să râdă.</p>
<p>— Mergea strună! — zise ea. Aveam o vilă și bani din gros, și, deodată, pac! s-a închis robinetul. Nu mai am nimic. A, dac-o prind pe haimanaua aia, ce mai chef! </p>
<p>Și adaugă îndreptându-se spre ușă:</p>
<p>— Ai putea să petreci o bucată. Mi-am dat întâlnire cu gagiul meu la nouă, la câțiva pași de aici. E vorba să luăm trenul de zece și cinci.</p>
<p>— Cum vrei.</p>
<p>Și țața Fossard, încântată că scapă așa de ieftin de soră-sa, o luă, voioasă, de braț, însoțind-o pe uliță.</p>
<p>— Uite, zăresc pe al meu, zise Paulina. Bună seara! Nu uita, dacă prinzi ceva de veste, trimite-mi imediat o depeșă.</p>
<p>— Fii pe pace. Bună seara, Paulino!</p>
<p>Țața stătu câteva clipe nemișcată, uitându-se după soră-sa și marinarul cum se depărtau, pierzându-se în noapte. Apoi se înapoie sprintenă acasă, cu inima ușurată.</p>
<p>— Eh? întreabă ea pe Lily care-i ieșise întru întâmpinare. Ce-i cu fata?</p>
<p>— O, făcu lily, am ridicat chepengul și am chemat-o, dar n-am căpătat niciun răspuns.</p>
<p>— Ce tot spui acolo? — exclamă țața îngrozită.</p>
<p>— Ce-ai auzit. Și n-am avut curajul să mă dau jos. Mi-a fost frică</p>
<p>— He, o fi adormit. Ia dă-ncoa o lumânare și să ne dam iute jos. </p>
<p>Și țața începu să cheme cu voce foarte blândă:</p>
<p>— Marcelo dragă! Dragă Marcelo!</p>
<p>Apoi adăugă, scuturată de fiori:</p>
<p>— Nici eu n-am curajul să mă dau jos. Nu-mi miroase mie a bine tăcerea asta. Paulina a stat prea puțin ca fetița să fi adormit așa de adânc.</p>
<p>— Poate că i s-a făcut rău?</p>
<p>Și, luându-și curajul în dinți, se coborâră încet. O tăcere mormântală domnea în bezna din fund, pe care lumina slabă a lumânării abia o străbătea.</p>
<p>— Marcelo! Marcelo! repetă Lily.</p>
<p>Nimeni nu-i răspunse. Deodată, țața Fossard trase un strigăt teribil.</p>
<p>Zărise, la câțiva pași, pe Marcela, întinsă țingăzid, și lângă ea o armată de șobolani se vedeau la lumina lămpii. Bătrâna se aplecă spre nenorocita copilă, pe când Lily, înfricoșată, tremura toată.</p>
<p>Dumnezeule! e mâncată! exclamă țața. Nu mai are mult.</p>
<p>Și, uitându-se la mâinile fetiței, scoase un strigăt. Șoarecii începuseră să se îndepărteze și sângele curgea alături. Ea luă atunci în brațe pe Marcela, o urcă în casă pe pat, o încălzi și-i turnă printre buzele albe picături de eter. Sforțări zadarnice!</p>
<p>Marcela rămase în nemișcare și amorțire. </p>
<p>Dar mișcările ușoare ale pleoapelor închise, bătăile inimii și lumina lămpii îi dăduseră o speranță.</p>
</div>
<div type="chapter" n="18">
<p>Partea II</p>
<p> CAP. I</p>
<p>În care găsim cunoștințe vechi</p>


<p>Era o seară umedă și caldă. Cerul, de o transparență de cristal, se ilumina, încetul cu încetul, sub lumina strălucitoare a stelelor.</p>
<p>Nicio urmă de ceață nu întuneca atmosfera supra încălzită de căldura tropicală a unei splendide zile de iunie. Aburi dogoritori ieșeau din pământ, amestecându-se cu parfumurile pătrunzătoare ale pădurilor.</p>
<p>Aleile lungi, tăcute, ale șoselei „Bois de Boulogne” erau brăzdate de splendide echipaje în care pariziencele din elită, întinse lenevos pe pernele bogate ale trăsurilor, gustau cu voluptate farmecul acelei seri frumoase. Un landou, venind de pe un drum pieziș și tăind în mod diagonal marea alee, apucă spre satul Boulogne. Apoi se opri și două persoane, un bărbat și o femeie, se coborîră. Femeia mărunțică, dar de o frumusețe admirabilă, seducătoare. pășea tăcută, alături de tovarăș.</p>
<p>— Ții mult să mergem pe aleea asta? — întrebă ea cu un accent cam străin.</p>
<p>— Ori asta, ori alta, mi-e totuna.</p>
<p>— O, da, știu că te lasă rece și că, afară de alergările de cai, care te pasionează ceva mai mult decât ar trebui, nu te sinchisești de nimic.</p>
<p>— Nu tăgăduiesc că ai dreptate, că-i pe deplin îndreptățită critica ta. Ține, totusi, seamă că n-am noroc la joc și, de o lună de zile am un ghinion strașnic.</p>
<p>— Nefericit la joc, norocos în dragoste, glăsuiește un proverb bine cunoscut.</p>
<p>— Râzi, râzi — murmură el cu</p>
<p>Și, după scurtă tăcere, reluă:</p>
<p>Crezi desigur că-mi place jocul? Te înșeli, draga mea. Dacă joc la curse și bacara, n-o fac de plăcere, crede-mă.</p>
<p>Un fulger trecu prin ochii superbi ai femeii.</p>
<p>— Ce ne-am face fără câștigul ce-l am la curse și la joc? — zise el, zâmbind silit. Spune, ce ne-am face? Cu ce am întreține luxul de care nu te poți lipsi, luxul care dă o aureolă frumuseții tale, te împodobește și te învoioșează?</p>
<p>Ea nu răspunse, dar figura-i fină se contractă ușor.</p>
<p>— Nu ești, oare, mereu una dintre femeile cele mai elegante din Paris? — adăugă el cu ironie rece. Ai a-mi imputa ceva? Nu m-am ținut după tine ca un câine care își însoțește sțăpânul, pretutindeni unde ai voit să mă duci? N-am coborât pentru tine toate treptele scării sociale, una câte una?</p>
<p>Aceste două persoane erau Lucy și Jacques.</p>
<p>Ce făcuseră la New-York?</p>
<p>Banii pe care ea îi furase de la George Vlasian se cheltuiseră repede.</p>
<p>Cum sosiră îa New-York, unde nu cunoșteau pe nimeni, trecu mult până să poată lega oarecare prietenii.</p>
<p>Lucy ținuse să ducă trai luxos și, fiindcă contele de Clerc, alarmat, se trudea să micșoreze un fast care nu putea să dureze o veșnicie, ea îi spuse cu ironie disprețuitoare:</p>
<p>— Muncește, caută și tu să-ți faci o situație. Nu pot trăi altfel.</p>
<p>Jacques n-avea nevoie să primeasca acest îndemn, rumegând de mult ideea de a găsi de lucru și, pentru a cărei îndeplinire, punea în mișcare cerul și pământul. Locurile în străinătate sunt, însă rare, tot așa ca și la noi.</p>
<p>Totuși, într-o dimineață, pe când se plimba pe una din străzile principale ale New-York-ului, dădu ochii cu un bancher cu care, pe vremuri, se întâlnise la Paris, în diferite localuri de petrecere.</p>
<p>Baronul Edward Smidt era de origine engleză și, după ce risipise în câțiva ani toată moștenirea, venise ca atâția alții, să facă avere în America.</p>
<p>Cum zări pe Jacques, scoase o exclamare de veselă surpriză și-i întinse, într-un gest spontan, amândouă mâinile.</p>
<p>— D-ta aici? — întrebă el. Stai mult?</p>
<p>— Poate că totdeauna — zise Jacques, strângându-i cu căldură mâinile.</p>
<p>— Caut o slujbă.</p>
<p>— O sujbă!... dar, dragul meu, aici pe unde te învârți, nu dai decât de oameni care caută slujbe, și-i greu, dragă, foarte greu. Dar mai întâi, la ce te pricepi?</p>
<p>— De, îți spun drept că nici eu nu prea știu, dar mi-ar plăcea să fiu într-o casă de bancă. I</p>
<p>— Minunat! Chiar că te-ai împăca mai bine cu ramura asta.</p>
<p>— Dacă-mi poți face vreun rost pe undeva, mă îndatorez. </p>
<p>— Greu, dragă, foarte greu, dar, în sfârșit, pentru un vechi prieten ca dumneata, o să încerc să fac ceva.</p>
<p>— Îți mulțumesc. Da' d-ta ce faci?</p>
<p>— Eu am preluat cea mai mare casă de bancă din New-York, o casă veche, care învârtește afaceri de milioane.</p>
<p>Jacques ascultă pe englez cu atenție, și o rază de nădejde îi învioră inima. Omul acela sosise, tot ca el , fără parale la America și, deși complet ruinat, ieșise din mocirla mizeriei. Nu i s-ar putea, oare, întâmpla și lui așa?</p>
<p>— Ce-ar fi de m-ai primi în serviciul d-tale? — zise el într-o doară?</p>
<p>— Păi și mă gândesc. Vino mâine dimineață la mine, să mai vorbim. </p>
<p>Și Edward întinse contelui de Clerc cartea lui de vizită și se despărțiră.</p>
<p>— O, să-mi câștig pâinea — cugetă Jacques — și să pot procura Lucyei luxul ce-i place!</p>
<p>Întru atingerea acestui scop, nimic nu i se părea prea greu, niciun fel de muncă. Când se înapoie acasă, nu vorbi nimic Lucyei de prietenul cu care se întâlnise. La ce bun să-i trezească o speranță ce, poate, nu s-ar realiza? </p>
<p>A doua zi se duse sprinten la casa de bancă, unde Edward Smidt îl aștepta.</p>
<p>La noi, principalele case de bancă sunt mobilate cu lux sobru. Când intri în ele, simți o impresie ciudată: că ai pătruns în niște palate de aur.</p>
<p>Jacques trecu prin aceeași senzație când intră la Edward Smidt. </p>
<p>Întâlni în sălile de așteptare odăiași negri, îmbrăcați în livrele stacoșii.</p>
<p>Jacques își dădu cartea de vizită și fu numaidecât introdus în cabinetul englezului.</p>
<p>— Dragă Clerc — zise Edward, oferindu-i un scaun — ești aici la mine, în intimitate, și putem vorbi în voie. </p>
<p>Reluă după aceea:</p>
<p>— Acum cinci ani am ajuns aici așa pârlit ca și d-ta, vânam o slujbă. Am intrat aici cu o leafă relativ mică.</p>
<p>— Cum se face că te-ai urcat așa repede la situația asta?</p>
<p>— Eh, am fost rapid. Casa asta aparține unei văduve bogate.</p>
<p>— A!</p>
<p>— Eh, tot nu-nțelegi că m-am însurat cu dânsa.</p>
<p>Jacquesse încruntă.</p>
<p>— Bună afacere, zise bancherul.</p>
<p>— Te felicit!</p>
<p>— Și dumneata, dragă, ești dibaci și poți face multe. Prietena nevastămii e cu gând de măritiș, și nu-ți trebuie mult să o cucerești.</p>
<p>Și adăugă zâmbind:</p>
<p>— Ești băiat frumos, iar cu numele ce-l porți trebuie să reușești.</p>
<p>— Dar eu sunt însurat.</p>
<p>— Ești însurat?</p>
<p>— Da, dragă.</p>
<p>Plimbările în locul acela o plictiseau.</p>
<p>Nu mai regăsea acolo acele echipaje elegante cu care se încrucișa iarna, în fiecare zi, la orele patru, la înconjurul lacului. Și fiindcă Jcques o târa, în ziua aceea, cam departe, îl opri cu un gest.</p>
<p>— Unde mergem ? întrebă ea. Drumul ăsta urcă și mă simt cam obosită.</p>
<p>— Dacă vrei, pot chema trăsura.</p>
<p>— O să-ți fie greu, n-o văd.</p>
<p>— Cu toate astea, vine după noi, fii pe pace. O văd, uite acolo,în urma noastră. E după o pereche de arbori.</p>
<p>— Ai ochi buni. Haide, dă-mi brațul și să ne continuăm plimbarea. Am o grămadă de lucruri să-ți spun azi.</p>
<p>— A!</p>
<p>Și Jacques tresări.</p>
<p>Cunostea el bine destăinuirile acestea, care se isprăveau întotdeauna cu cereri de bani. Cu toate astea, ea rămase mai departe tăcută, încurcată, neștiind, de astă dată, cam în ce mod să-și facă cererea.</p>
<p>— Ei, hai ce, vorbește. Ce este?</p>
<p>— Aș vrea să plecăm din Paris. De ce n-am merge anul acesta la Deauville, să asistăm și noi la curse? Mă gândesc că am câștiga o sumă grasă.</p>
<p>— Dar ne trebuie bani mulți ca să mergem la Deauville, și n-avem deloc.</p>
<p>Ea înălță din umeri, disprețuitoare.</p>
<p>— He, câteva hârtii de o mie ar fi de ajuns.</p>
<p>— Bine, bine, dar nu le am.</p>
<p>Un fulger de furie trecu prin ochii Lucyei.</p>
<p>Zise cu răceală:</p>
<p>— N-ai decât să ți le procuri. Nu ți-e greu doar ai atâtea cunoștințe, și, de! când cineva are prieteni milionari, recurge la ei.</p>
<p>— O, să împrumut bani, să mă aleg, poate, cu refuzuri! Niciodată!</p>
<p>Și, rostind acestea, vocea lui tremura, înecată în lacrimi.</p>
<p>— Ce-i dar de făcut ? — reluă Lucy. Să petrec, adică, vara în casa asta, unde mor de plictiseală, tot văzând figurile servitorilor pe care nu-i plătim? Dacă crezi că așta e o perspectivă plăcută, te înșeli, dragă, și-ți spun drept că nu asta am visat.</p>
<p>— E o soluție foarte simplă, iubito: vindem mobilele,dăm drumul slugilor, ne mutăm și ne mulțumim cu un apartament modest.</p>
<p>— Și să fac pe bucătăreasa! exclamă Lucy, rânjind. Te rog, mai bine taci decât să vii cu asemenea propuneri. Scena aceasta îmi amintește de alta la fel, dintre bărbatul meu și mine, și știi, îmi pare, care a fost rezultalul.</p>
<p>Jacques nu răspunse.</p>
<p>O umbră adâncă i se lăsă pe frunte. În fața lui se căsca o prăpastie, în care era amenințat să cadă, din pricina femeii aceleia blestemate. El își jertfise de mult viața, dar niciodată onoarea, pe care și-o păstrase până acum cât mai neatinsă.</p>
<p>Și, cu toate astea, viața aceasta, făcută din necunoscut și nesigur, era oare cu totul fără prihană?</p>
<p>Se gândi atunci la mă-sa care murise blestemându-l, poate. Se gândi la Vladimira, frumoasa logodnică, ce l-ar fi făcut așa de fericit și se mai gândi la viața-i pierdută. </p>
<p>Un păienjeniș i se așternu înaintea ochilor.</p>
<p>Se isprăvise de-acu.</p>
<p>Niciodată nu va putea scăpa de traiul acesta zbuciumat... trebuia să străbată până la sfârșitul făgașul fatal, nemaiputând ocoli prăpastia căscată la picioarele lui.</p>
<p>Și pășea încet lângă Lucy, nerăspunzându-i.</p>
<p>Apoi apucară pe marea alee</p>
<p>Deodată, Lucy scoase un țipăt de groază. Și câțiva pași de ea, un cal o luase razna, trântind pe călăreț, care rămase întins la pământ .</p>
<p>Lucy, văzându-l că nu mai dă semne de viață, zise:</p>
<p>— O, nenorocitul! O fi murit!</p>
<p>Jacques se și avântase.</p>
<p>Victima accidentuiui, un tânăr frumos, ca la douăzeci de ani, zăcea nemișcat, întins pe iarba umedă.</p>
<p>Lucy înaintă și ea și se aplecă spre rănit, care abia mai respira.</p>
<p>—A leșinat numai, zise ea.</p>
<p>Și, scoțând din sân o sticluță cu săruri, o puse la nasul necunoscutului.</p>
<p>Se scurse un sfert de oră. Tânărul stă în aceeași poziție neliniștitoare. Fața i se acoperise deodată de o paliditate bolnăvicioasă și o spumă roșiatică udă buzele-i strânse.</p>
<p>— Vreo vătămare lăuntrică, zise Jacques. Poate să moară din moment în moment, fără să primească de nicăieri vreun ajutor.</p>
<p>Domnea adâncă singurătatea în partea aceea a lacului, foarte depărtată de zgomotul Parisului. În fundul aleei apăreau cele dintâi case ale satului Boulogne, desprinzându-se albe din mijlocul unui măr de verdeață, iar în zare, se înșira, după o perdea, lanțul lung al colinelor din Sevres și Saint-Cloud. </p>
<p>— Ce facem cu omul ăsta? — zise în cele din urmă, contele de Clerc. Nu-l putem lăsa așa.</p>
<p>— Eh, doamne, ceva foarte simplu: cheamă un paznic, care să i-a măsurile cuvenite.</p>
<p>Jacques făcu câțiva pași în alee și o scrută din ochi, în toate direcțiile. Nu zări însă nici picior de om.</p>
<p>Strigă:</p>
<p>— Ajutor!</p>
<p>Dar nimeni nu-i răspunse.</p>
<p>— Să chemăm trăsura V zise el — și să-l ducem acasă.</p>
<p>— Cum vrei, — admise Lucy.</p>
<p>Adăugă, însă, îndată:</p>
<p>— Dar ca să-l ducem acasă, ar trebui mai întâi să-i știm adresa.</p>
<p>— Așa e. Trebuie să aibă însă la el vreun plic, care ne va da indicațiile trebuitoare.</p>
<p>— Ai dreptate — zise Lucy, care, aplecată asupra rănitului, îl privea cu deosebită atenție. E băiat tare frumos, zău așa. E îmbrăcat elegant și are mâini fine. Cu siguranță că nu-i un om orișicare. </p>
<p>Și în mintea-i se făuri îndată un mic roman cu deznodământ tot atât de plăcut, pe cât de neașteptat: tânărul acela era, poate, prinț. De! Nu se poate ști! Ea se plecă din nou și scotoci, foarte liniștită, cu mânuțele-i înmănușate, buzunările rănitului. Scoase imediat de acolo câteva cărți de vizită, un carnet de cecuri și două scrisori, așternute cu o slovă foarte fină, de femeie. Citi pe cărțile de vizită:</p>

<p>GASTON SARBAS</p>
<p>Student în medicină</p>
<p>Strada Școalelor n-rul 40.</p>

<p>Cecurile erau pe același nume și plătibile la banca Rothschon.</p>
<p>— Nu-i prinț de sânge — zise Lucy râzând — dar trebuie să fie bogat. Dacă vrei, să-l ducem acasă. </p>
<p>— Negreșit.</p>
<p>— Asta-i ce avem mai bun de făcut.</p>
<p>Jacques chemă trăsura, și vizitiul mână imediat caii înspre locul unde era grupul. Apoi se dase jos de pe capră.</p>
<p>— Ajută-ne să transportăm rănitul acesta în trăsură — zise Lucy.</p>
<p>Și aplecându-se din nou spre a examina pe victima accidentului, scoase o exclamare de surpriză. </p>
<p>Rănitul se ridicase cu mare greutate de pe jos și se uita cu atenție la tânăra femeie.</p>
<p>— O, domnule, ce frică am tras din cauza dumitale! Ai stat leșinat peste o jumătate de oră. Dar slavă Domnului că ai revenit la viață. Voim să te ducem acasă.</p>
<p>Adaugă peste puțin:</p>
<p>— Buzele-ți erau acoperite de sânge, și asta ne-a speriat.</p>
<p>— Nu-i nimic — zise tânărul. Mă simt, chiar de pe acum, mai bine.</p>
<p>Mai spuse după aceea; '</p>
<p>— Fiți liniștită, doamnă. N-am suferit nicio vătămare. E drept că accidentul se datorează în mare parte și mie. mă încăpățânez să călăresc o iapă care nu-i tocmai rezistentă și-i e frică de umbra arborilor.</p>
<p> O iapă frumoasă, albă — zise Lucy. A luat-o în galop, îndreptându-se spre Boulogne, unde o vei găsi cu siguranță mâine.</p>
<p>Gaston Sarbas se ridicase, în sfârșit, cu totul. În ochii-i mari și limpezi strălucea o vie recunoștință. Era băiat înalt și frumos, ca la douăzeci de ani. »</p>
<p>Copilul munților din Kichompre, elevul Vladimirei, neastâmpăratul vosgian se făcuse cavaler elegant.</p>
<p>O mustăcioară subțire adumbrea o gură fină: ochii mari. albaștri, melancolici luminau o fizionomie simpatică, sinceră. El se sui în trăsura contelui și fu dus acasă.</p>
</div>
<div type="chapter" n="19">
<p>CAP. II</p>
<p>Suzana</p>

<p>După câteva zile de odihnă, tânărul se întremă complet. Își putu, prin urmare, relua studiile și termina pregătirile pentru examenul de doctorat în medicină. Fiu unic al unuia dintre cei mai bogați oameni din Vosgi, Gaston nu voise să lâncesească în trândăvie, nici să se bucure în tihnă de viață, cum fac de obicei fiii milionarilor. Urmase în toate punctele sfaturile Vladimirei Mendiew, și sfaturile acestea dăduseră roade bune. În timpul vacanțelor ea, mândra slavă, continua cu înălțătoarele ei lecțiuni și recunoștința și iubirea copilului pentru dânsa erau așa de adânci că, adesea îi spunea că o socoate ca o a doua mamă, zâna și călăuza întregii lui vieți.</p>
<p>Mulțumită ei, nu stătuse niciodată cu mânile în sân hotărât a se instrui a trăi modest și a împrăștia în juru-i tot binele ce i-ar fi cu putință. </p>
<p>Cu astfel de sentimente veni la Paris să urmeze cursurile școlii de medicină, neîntrerupându-și lucrul decât spre a se ceda plăcerii lui favorite, care consta în a face lungi plimbări călare. Aproape nu se mai gândea la accidentul ce suferise, când, într-o dimineață, primi de la Lucy aceste câteva rânduri:</p>
<p>Suntem neliniștiți. Te-ai făcut bine?</p>
<p>Ne-ar produce mare plăcere, atât mie, cât și soțului meu, să te vedem.</p>
<p>Strada Pompei, Passy.</p>
<p>Lucy de Clerc</p>
<p>Numele acesta îl izbi numaidecât. </p>
<p>De Clerc? Dar acesta mele mătușii Vladimirei, care murise de supărare cu câțiva ani mai înainte!</p>
<p>Și tânărul se întrebă îndată:</p>
<p>— N-o fi cumva fiul acelei nobile femei, pentru care nutream o respectuoasă iubire?</p>
<p>Se îmbrăcă în grabă, se duse la Passy și se opri în fața unei case cochete din strada Pompei.</p>
<p> Inima-i bătea cu tărie la ideea că poate va regăsi în contele de Clerc pe acela pe care Vladimira îl plânsese atâta și-l plângea încă; uitucul care nu se mai arătase în ultimul sat din Vosgi, unde două femei nobile îl așteptaseră atâta vreme. </p>
<p>Un servitor veni îndată să-i deschidă, introducându-l după aceea într-un budoar cochet îmbrăcat în satin albastru.</p>
<p>Tânărul zări pe Lucy, mai frumoasă ca oricând, șezând lângă o fereastră cu perdelele puțin ridicate.</p>
<p>Ea îi întinse mâna, căutând lung la el și înfigându-i în carne razele ochilor ei aprinși și învăluindu-l în priviri ce țâșneau de voluptate.</p>
<p>Nu se mai sătura să-l tot contemple, și pielița-i catifelată se îmbujora de o vie roșeață.</p>
<p>Îi plăcea tânărul acela, aproape copil, cu stângăciile lui, vocea cam tremuratoare, privirile surprinse și sfioase.</p>
<p>— A, veniși în sfârșit — zise ea. N-ai idee ce neliniștiți eram. Știi. cât pe-aci să viu să te văd să mă interesez ce-i cu d-ta.</p>
<p>— O, vă mulțumesc, vă mulțumesc.</p>
<p>Ea îl pofti să șadă lângă ea. Grația mândră și gravitatea tristă a tânărului o fermecau.</p>
<p>El întrebă:</p>
<p>— Aș putea vedea pe domnul conte de Clerc?</p>
<p>— Desigur — zise Lucy, cam înțepată. Vine numaidecât bărbatul meu; până atunci să stăm puțin de vorbă dacă vrei.</p>
<p>Ea era adorabilă în lunga-i rochie de tul. Corsaju-i cam decoltat, lăsa să se întrevadă albeața de sidef a pieptului și mânecile scurte dezveleau până la coate mâinile acoperite cu brățări de argint.</p>
<p>Deși de treizeci și cinci de ani, Lucy părea să aibă abia douăzeci și cinci. Fără voia lui, Gaston se simți subjugat de frumusețea aceea superbă. Dar unde mai văzuse figura aceea?</p>
<p>— Doamnă, zise el cu glas blând, aproape emoționat, îmi pare că domnul de Clerc e din același ținut cu mine.</p>
<p>— Da de unde ești dumneata?</p>
<p>Eu m-am născut într-un sătuleț din Vosgi.</p>
<p>Lucy păli ușor.</p>
<p>— Și cum îi zice?</p>
<p>Kichompré.</p>
<p>— Aveam pe vremuri membri ai familiei în partea aceea — zise ea fără șovăire — dar am încetet de  mult să mai avem legături cu ei. Dealtminteri, familia de Clerc mai multe ramuri: aceea despre care îmi vorbești e a doua; a noastră, a bărbatului meu, e ramura dintâi.</p>
<p>Și cu accent foarte liniștit adaugă:</p>
<p>— Te rog, când te înapoiezi la Kichompré, să nu vorbești de noi. Bărbatu-meu și cu mine din diferite motive pe care nu pot să ți le explic, dorim să trăim separat de ceilalți.</p>
<p>Gaston nu stărui.</p>
<p>La urma urmelor, toate acestea s-ar fi putut să fie adevărate.</p>
<p>Printr-o discreție foarte firească, era hotărât să nu povestească Vladimirei de întâlnirea aceasta neprevăzută.</p>
<p>— Vizita fu foarte scurtă. Contele de Clerc îl conduse o bucată de loc, rugându-l să mai vină. Pretutindeni la Bois de Boulogne, la teatru, unde o întâlnea pe Lucy, radia de frumusețe și era înconjurată de cavaleri. </p>
<p>Dar nici privirile cu care o învăluia, nici zicerile lui nu-i puteau mișca inima. Cu toate astea, o aștepta în fiecare zi în fața Pantheonului și o vedea că vine de departe în rochia-i lungă, simplă, ținând o cutie de muzică înfășurată în piele neagră. Ea trecea pe lângă el fără să-l bage în seamă. Ce frumoasă era! Buclele de păr blond îi încadrau figura care arunca priviri candide și ochii mari, cu gene lungi, negre.</p>
<p>O, cât o iubea!</p>
<p>O urmărise de foarte departe, să vadă cine e.</p>
<p>Află, astfel, că dă lecții de pian și în totdeauna iarna pe viscol, vara pe arșiță, o întâlnea urcând resemnată calvaru-i dureros. Apoi, deodată, n-o mai văzu. O aștepta zadarnic. Necunoscuta dispăruse. El fu cuprins de nespusă tristețe. </p>
<p>Trecură astfel șase luni. Apoi, într-o zi, pe când se plimba prin grădina Luxembourg, o zări. Nu era singură. Alături de ea călca un bătrân mărunțel care purta la subțioară un pachet greu, voluminos. Din când în când se opreau. </p>
<p>Gaston îi urmări și-i văzu străbătând piața Pantheonului, coborând strada Montagne-Sainte-Geneviéve și oprindu-se la numărul 10, în dreptul unei case cu înfățișare modestă. </p>
<p>Ei dispărură într-un coridor lung, umed și subru. Desigur că dânsa stătea acolo. Gaston tocmai de să-și vadă de drum, când zări în pragul ușii o bătrână care privea în stradă. Se apropie de ea.</p>
<p>— Ascultă, femeie — zise el — cunoști persoanele care au intrat?</p>
<p>Portăreasa ridică spre el capul și-și puse ochelarii, ca să-l examineze mai bine. </p>
<p>— Desigur, zise ea, sunt chiriași aici.</p>
<p>— A! Și cum îi cheamă?</p>
<p>— Joules Blon.</p>
<p>— Mulțumesc. Asta doream să știu.</p>
<p>— Pot să-ți dau orice lămuriri, domnule — reluă portăreasa, punându-și mâinile în șolduri.</p>
<p>Gaston se uită țintă la ea, așteptând-o să vorbească.</p>
<p>— Pe fată o cheamă Suzana.</p>
<p>— Suzana — murmură Gaston, a cărui frunte se acoperi de o vie roșeață.</p>
<p>Portăreasa mai spuse:</p>
<p>— Vasăzică, nu le cunoști nici pe ele, nici pe bătrânul Jules. Mi se pare că el le e rudă de aproape; de aia și poartă toți același nume. De altfel, sunt foarte aristocrate, deși sărace. Mititica dă lecții de pian, iar bunică-sa îngrijește de gospodărie. Ăn ce privește pe bătrân, face de toate.</p>
<p>— Suzana! Suzana! — repetă Gaston depărtându-se.</p>
<p>Inima bătea să i se rupă. Niciodată nu simțise asemenea emoție, niciodată viața nu-i păruse așa de frumoasă și cerul așa de curat, așa de radios.</p>
<p>În vremea aceasta, Suzana și Jules apucară pe o scară prost întreținută și urcară cinci etaje. Suzana bătu de două ori într-o ușă. Se auzi numaidecât un pas tărăgănat și ușa se deschise.</p>
<p>— M-am înapoiat, bunicuțo — zise Suzana, luând de gât pe bătrână — și uite și pe moș Jules, pe care l-am întâlnit în grădina Luxembourg.</p>
<p>Intraseră într-o odăiță pardosită, ce slujea, totodată, de anticameră și sală de mâncare, și era mobilată cu desăvârșită simplitate. Într-o sobă de tuci un foc, ațâțat în grabă, duduia vesel. Suzana era fericită că-i acasă. Aici putea râde sau plânge și visa în voie.</p>
<p>Adesea vorbea cu bunică-sa de Marcela, expusă, fără îndoială, tuturor loviturilor soartei, dar niciodată de mama ei. </p>
<p>Când bunica își schimbă numele, luând pe acela al vechiului prieten al casei, spre a împiedica pe Lucy să-și regăsească fata, Suzana nu se revoltă, nu făcu nicio obiecție.</p>
<p>Bătrânul Jules stătea, de zece ani, împreună cu fosta patroană și copila.</p>
<p>La început, după plecarea lui George, instalase la el pe bunică și Suzana, și, cu ce rămăsese din vânzarea casei din Asniéres — în total cinci mii de franci — trăiseră, de bine de rău, doi ani. </p>
<p>Dar, cu toate recomandările excelente și întinsa-i practică, nu găsise niciun loc: vârsta-i înaintată îi închidea toate ușile. Apoi făcu petiții și scrisori unuia și altuia, câștigînd abia cu ce să plătească chiria.</p>
<p>În cele din urmă vesti pe d-na Vlasian că, fiind la capătul mijloacelor de trai, trebuie să se mute și să se desfacă de câteva obiecte de ară și ce mai avea. </p>
<p>Rătăci o zi întreagă la Paris, în căutare de cumpărători, iar la urmă trebuie să le vândă, pe preț de nimic, câtorva negustori. Când se apropie seara, acasă, avea o mie șapte sute de franci, pe care le înmână bătrânei. </p>
<p>— Uite — zise ei — asta-i tot ce ne rămâne, și, fiindcă locuința e prea mare și scumpă pentru noi, va trebui să ne mutăm.</p>
<p>Nu mai aveau nicio știre despre George. Ce se făcuse cu el. Dar de la plecarea lui nu semnală niciun naufragiu. Să fi murit, oare, în America? Bătrâna se despărți, cu inimă zdrobită, de casa pe care fiul ei o cunoștea și unde nădăjduia să-l vadă odată și odată venind.</p>
<p>Se instală, dar, cu Suzana într-un apartament modest pe strada Montagne-Sainte-Germaine</p>
<p>Neînsemnatul câștig al bătrănului nu le ajungea să facă față cheltuielilor, deși destul de restrânse.</p>
<p>Dar, într-o zi, în sfârșit, providența se milostivi de ei. </p>
<p>Suzana găsi la un florar un loc de vânzătoare de piață. Bunul om simți, atunci, o bucurie nețărmurită și se puse pe cu curaj. O vedeai străbătând Parisul, pe orice vreme, ducând la subțioară un coș greu, plin cu flori. Se întâmpla adesea să nu fie câștig nici cinci franci. Biata patroană și Suzana trăiră cu acces căștig modest. </p>
<p>Apoi, fata fu dată la o școală de călugărițe, unde, prin blândețea și inteligența ei, câștigă simpatia unui tânăr artist de mare viitor, care-i dase lecții de pian. Ea studie cu așa mare zel, că deveni, în câțiva ani, una dintre cele mai strălucite eleve ale maestrului.</p>
<p>Și, de la șaisprezece ani, începu să ajute pe jules în străduințele-i inimoase, sculându-se din zorii zilei și pornind la lecții, mai totdeauna pe jos.</p>
<p>Viața se scurgea astfel aproape pelină între cele trei ființe pe care le uniseră nenorocul și lipsurile suferite în comun.</p>
</div>
<div type="chapter" n="20">
<p>CAP. III</p>
<p>Patroana</p>

<p>În timpul mesei, Jules nu mai vorbi deloc. După ce Suzana, care se culcă devreme, se retrase, el închise cu băgare de seamă ușa și zise încet: </p>
<p>— N-ai să ghicești niciodată pe cine am văzut astăzi.</p>
<p>— Pe cine? — întrebă bătrâna cu voce tremurătoare.</p>
<p>— Pe Lucy. </p>
<p>— Pe Lucy! exlamă ea cu ochi scânteind de ură.</p>
<p>— Am văzut-o și am vorbit cu ea. </p>
<p>— E cu putință?</p>
<p>— Nu m-a recunoscut, cu siguranță. Un bărân își schimbă figura.</p>
<p>— Trebuie să fi îmbătrânit.</p>
<p>— Nu s-a schimbat deloc, tot așa frumoasă e.</p>
<p>— Haide, spune-mi tot ce știi!</p>
<p>— Ieri mă învârteam să-mi vând florile, bătând la toate ușile. În modul acesta am ajuns la ea, am văzut-o, am vorbit cu ea. I-am vândut două din buchetele splendide cu viorele. Când am văzut-o, primul gând a fost să fug, dar m-am gândit că poate o să văd pe Marcela. Dar n-am văzut-o. Am intrat într-o cafenea din dreptul casei ei, așteptând să iasă, tot din nădejdea că vreau să o văd pe Marcela. A ieșit însă singură. Am iscodit pe un chelner, și mi-a spus că contesa de Clerc, cum își zice acum, n-are copii. </p>
<p>— O, Dumnezeule, ce s-o fi întâmplat cu Marcela? — exclamă bunica. Șă știi că mă duc s-o întreb. Trebuie să vorbească, să-mi răspundă.</p>
<p>— Fii cuminte. Femeia asta e în stare să pună oameni să te dea afară.</p>
<p>— Am să strig în gura mare, să mă audă slugile, cine e și ce a făcut. Sunt în stare să fac orice ca să văd pe Marcela și s-o iau înapoi la noi.</p>
<p>— N-o să-ți spună nimic.</p>
<p>— Mă voi adresa justiției.</p>
<p>— Numai George Vlasian ar putea-o face, și el a dispărut.</p>
<p>— O, Dumnezeule, inspiră-mă — se rugă bunica cu voce surdă. Vino-mi într-ajutor! Redă-mi pe Marcela!</p>
<p>— Am făcut rău vorbindu-ți de netrebnica aceea. Uite, îți pierduși sărita. Ce imbecil!</p>
<p>Și Jules se retrase în odăița lui.</p>
<p>A doua zi, când Suzana se sculă, găsi pe bunică-sa îmbrăcată și pieptănată</p>
<p>— Ce-i asta pe tine? — se miră ea.</p>
<p>—Vreau să ies.</p>
<p>— Și unde?</p>
<p>— La Passy.</p>
<p>— Da’ ce cauți acolo?</p>
<p>— Nu pot să-ți spun. De altminteri, sunt lucruri ce nu te interesează.</p>
<p>Suzana nu mai întrebă nimic și se coborî, sprintenă, să i-a lapte și merindele trebuincioase.</p>
<p>Apoi, când se înapoiă, se îmbrăcă în grabă, în vreme ce patroana pregătea cafeaua. </p>
<p>Jules intră.</p>
<p>Văzând pe doamna Vlasian în rochie de stradă, întelese repede ce hotărâre a luat</p>
<p>Băură cafeaua cu lapte, apoi Suzana ieși.</p>
<p>Aplecați pe fereastră, cei doi bătrâni o văzură depărtându-se, apoi, după ce dispăru, închiseră geamul.</p>
<p>După câteva clipe de tăcere, bunica zise lui Jules, care-și citea gazeta:</p>
<p>— Vezi, m-am hotărât.</p>
<p>— Vasăzică, e adevărat că te duci la Passy?</p>
<p>— Foarte adevărat.</p>
<p>— La nemernica aia?</p>
<p>Patroana nu-i răspunse deocamdată, iar apoi zise:</p>
<p>— Și, cu toate astea, mă tem că n-o să reușesc.</p>
<p>— A, în sfârșit, te cumințești.</p>
<p>— Asta-i în urma celor ce-mi spuseși. Dar tot mă duc.</p>
<p>Și, cu inima plină de speranță, își puse pălăria, își aruncă un șal pe umeri și coborî cele cinci etaje, însoțită de Jules.</p>
<p>Se urcară în omnibus și sosiră în strada Pompei pe la nouă.</p>
<p>— Uite, colo stă — zise bătrânul, arătând doamnei Vlasian o casă cu două etaje. Când m-am văzut ieri în fața mizerabilei aceleia, am crezut o clipă că m-a recunoscut. Mă înșelasem, însă. Nimic din figura mea nu i-a amintit pe ve chiul casier ai bărbatului ei. Dealtminteri, barba asta lun gă albă, și spinarea asta încovoiată, ca de cocoșat, mă fac de nerecunoscut, pentru acei care m-au pierdut din vedere de cîțiva ani.</p>
<p>Bătrâna nu-l asculta.</p>
<p>Iși pironise ochii pe casă și nu și-i mai putea dezlipi de acolo.</p>
<p>— Ascultă — zise ea lui Jules — țin neapărat să văd pe femeia aceea. Vreau să știu ce s-a făcut cu Marcela și sunt hotărâtă la orice spre a-mi atinge scopul. Așteaptă-mă aici. Nu lipsesc mult. </p>
<p>El o apucă de braț și încercă s-o oprească. Dar ea se desprinse brusc, străbătu strada, deschise poarta și intră. Trecu printr-o grădiniță, sui câteva trepte ale unui peron și pătrunse în casă, fără să fi întâlnit picior de om.</p>
<p>Dete într-un coridor lung, acoperit de covoare moi.</p>
<p>Înainta, înainta mereu, fără șovăire, fără teamă.</p>
<p>Apoi, deodată, hotărâtă să bruscheze lucrurile, ridică o portieră, deschise o ușă și intră în salonașul contesei de Clerc.</p>
<p>La zgomotul ce făcu ușa deschizându-se, o femeie se sculă, iritată.</p>
<p>Era Lucy.</p>
<p>Zărind pe doamna Vlasian, încruntă sprâncenele.</p>
<p>— Ce poftești? De când se introduce lumea la mine fără să fiu vestită?</p>
<p>Patroana nu răspunse, dar își ridică vălul, și figura-i ofilită apăru înaintea ochilor Lucyei, care rămase încremenită</p>
<p>— Mama lui George! Patroana!</p>
<p>Și fiori reci îi trecură pe spate.</p>
<p>— D-ta — mai zise ea — d-ta!</p>
<p>— Chiar eu — răspunse patroana cu voce surdă. Da, pricep vederea mea te face să tremuri, mamă fără suflet, hoațo! Dar liniștește-te! Nu vin să-ți cer banii ce ne-ai furat. Vin doar să-ți iau pe Marcela.</p>
<p>Lucy nu răspunse.</p>
<p>— N-am intenția să-ți fac imputări zadarnice— reluă patroana. Timpul care nu va șterge niciodată petele vieții d-tale, a cicatrizat de mult rănile noastre.</p>
<p>— Te-am uitat toți și, dacă, uneori, ne amintim de d-ta, e doar ca să te blestemăm. Ne gândim numai la nenorocita copilă pe care ne-ai furat-o. De ce n-o lăsași în grija bunică-sii, pe care toți o știau femeie muncitoare și cinstită? Ce scuză ai putut găsi d-ta, care trăiai în lux și te bucurai de iubirea unui soț care se închina la d-ta ca la un idol? Viciul te-a cufundat în mocirla în care te zbați. Și dacă omului trebuie să-i fie milă de nenorocitele care cad din mizerie, pentru femei ca d-ta însă nu poate avea decât dispreț.</p>
<p>Lucy nu răspunse, dar duse mâna la clopoțel.</p>
<p>Bătrâna i-o apucă cu vioiciune, strigând:</p>
<p>— Îți interzic să chemi pe cineva, până nu-mi spui ce s-a făcut cu Marcela.</p>
<p>Un gând infernal trecu prin mintea falsei contese; îi veni să strige bunicii cum strigase lui George:</p>
<p>„Marcela și Suzana nu sunt ale fiului tău; vă sunt deci două străine.”</p>
<p>Dar vorbele acestea, care ar fi omorât pe patroană, îi rămaseră în gât.</p>
<p>— Eh nu răspunzi? — reluă bunica. Ai vândut-o cum te vinzi d-ta în fiecare zi? Îți cunosc viața; știu cine ești; știu că intrând în casa asta, am intrat la o femeie pierdută.</p>
<p>— Bagă de seamă! — strigă Lucy. Nu uita că-i de ajuns o singură vorbă ca să te scot în stradă.</p>
<p>— Nu mi-e frică de tine, ripostă bătrâna. Dacă nu-mi dai pe Marcela, mă adresez autorităților, și atunci va trebui să spui ce ai facut cu ea. </p>
<p>Lucy tresări. Pentru nimic în lume n-ar fi voit ca poliția să intre în afacerile ei. </p>
<p>— Nu pot să-ți spun unde e Marcela, nu știu ce s-a făcut cu ea. Când am plecat, am încredințat-o unei servitoare în care aveam deplină încredere, dar când m-am înapoiat, n-am mai găsit-o. M-am interesat de ea mult. </p>
<p>Pe Paulina am căutat-o, dar i s-au pierdut urmele.</p>
<p>A fugit! A fugit! zise bătrâna, ridicând mâinile. Rătăcește prin lume după un codru de pâine. Suferă de foame. Poate că a ajuns, vai, în halul dumitale. D-ta singură ești răspunzătoare, în fața lui Dumnezeu, de această nenorocire. </p> 
<p>— Am făcut tot ce-i omenește cu putință ca s-o găsesc, dar n-am dat niciodată nici peste cea mai mică urmă.</p>
<p>Și, cu vocea cam schimbată tânăra femeie întrebă:</p>
<p>— Dar Suzana?</p>
<p>— Suzana e frumoasă și bună. Jules și cu mine am făcut din ea fată de treabă.</p>
<p>— Si nu vorbește niciodată de mama ei?</p>
<p>— Niciodată. Nu te mai cunoaște și nici că vrea să te mai cunoască.</p>
<p>Apoi, patroana, își dase la o parte de pe frunte șuvițele albe, își șterse sudoarea și se duse.</p>
<p>Jules se plimba de pe un trotuar pe celălalt.</p>
<p>Când văzu pe bătrână, ieșind din casa Lucy-ei, cu spinarea gârbovită și capul aplecat, ghici scena ce trebuie să se fi întâmplat. </p>
<p>El o luă de braț și o duse încetișor spre „Boia de Bouiogne”.</p>
<p>Era un timp splendid: niciun nor pe cer, niciun zgomot care să tulbure singurătatea. Mergeau în tăcere și ajunseră, astfel, pe aleea mare, brăzdată de echipaje elegante.</p>
<p>Fură siliți să se opreaseă puțin să treacă trăsurile ce se îndreptau spre lac.</p>
<p>Un landou cochet, îmbrăcat în satin albastru și tras de doi cai superbi, se opri în fața lor.</p>
<p>O femeie tânără, de o splendidă frumusețe, stă răsturnată în trăsură.</p>
<p>Se și întoarse spre cei doi bătrâni o figură de o nespusă dulceață și li se păru că pe marginea genelor ei, de un negru de abanos, tremură o lacrimă.</p>
<p>Apoi trăsura trecu.</p>
<p>Un tânăr se opri la câțiva pași de frumoasa pre umblătoare și zise, scoțându-și pălăria:</p>
<p>— Bună Ziua, Floare a Pădurii</p>
<p>Jules auzi acest nume și dădu din umeri.</p>
<p>— Încă una din femeile la modă, zise el. Să plecăm de aici, vrei?</p>
<p>— Poate te înșeli — obiectă patroana.</p>
<p>— Aș!</p>
<p>— Ce frumoasă e! '</p>
<p>Și bătrânul se întoarse instinctiv, ca s-o mai vadă.</p>
<p>— Să mergem, stărui Jules.Nu e aici locul unde ar trebui să ducem pe Suzana. Vederea acestui lux și eleganțe ar naște, poate, într-însa dorința orbește.</p>
<p>— Da, să mergem — acum și patroana. Mi s-a strâns inima, așa deodată.</p>
<p>Jules întrebă apoi:</p>
<p>— Eh, văzuși pe nemernica aceea?</p>
<p>— Am văzut-o.</p>
<p>— Și pe Marcela?</p>
<p>— Nu. A fugit. Nu se știe ce s-a făcut.Mă-sa nu i-a putut da de urmă.</p>
<p>— O, blestemata! Blestemata!</p>
<p>— S-a isprăvit; n-o mai vedem niciodată.</p>
<p>Și bătrâna povesti scena dintre ea și Lucy.</p>
</div>
<div type="chapter" n="21">
<p>CAP. IV</p>
<p>Gaston</p>

<p>In timpul curselor normande, Lucy târî pe Jacques de Clerc la Deauville și acolo, pierdură și ce brumă mai aveau.</p>
<p>Nenorocul acesta continuu nu înfricoșa deloc pe frumoasa contesă, care era sigură că-și va procura, peste puțin, la paris, mijloace ce nu-i oferea Deauville.</p>
<p>Ea întâlni pe plajă pe Gaston Sarbas care venise să i-a câteva băi, având intenția să stea prea puțin, hotărât să petreacă o mare parte a vacanței în Vosgi, la tat-său.</p>
<p>Se vedeau în fiecare zi, și, încetul cu încetul, Lucy se îndrăgosti la nebunie de tânărul student.</p>
<p>El însă, deși foarte încântat de prietenia ce-i arătau contele și contesa de Clerc, își păstra inima neatinsă, întreaga-i ființă fiind stăpînită de icoana celeia pe care o iubea.</p>
<p>Într-o seară, pe când Lucy și Gaston erau singuri pe plajă, ea îi luă brațul și-l strânse ușor.</p>
<p>Strângerea aceasta lumină pe Gaston.</p>
<p>El pricepu ce se petrece în inima femeii, își desfăcu brațul, se depărtă puțin de ea și stătu tăcut o bucată de timp inima Lucyei bătea să se rupă, și prin ochii ei treceau flăcări.</p>
<p>Niciodată încă nu iubise cu atâta putere ca pe acel tânăr.</p>
<p>Erau departe de Deauville; însera cu încetul. </p>
<p>Nori groși se înălțau din zare, cuprinzând în curând tot cerul</p>
<p>Adeseori, în cursul unei convorbiri, pe când se plimbau toți trei pe șoseaua din Kichompré, îi zugrăvise mizeria câtorva lucrători, nădăjduind să-l facă să se intereseze de soarta lor, dar inima lui Sarbas rămânea închisă și, de aceea, Vladimira îi purta mare pică. Gaston nu vorbi fetei de contele și contesa de Clerc. O presimțire îi spunea că contele acela pe care Vladimira îl plânsese atâta și-l plângea încă. </p>
<p>El își petrecu, dar, vacanța, între tatăl său și Vladimira, pe care o vizita aproape în toate zilele. Nu îndrăznise însă niciodată să îi vorbească de Suzana.</p>
<p>Vremea se scurgea repede și în curând tânărul student trebui să se înapoieze la Paris, spre a-și relua viața de muncă. </p>
<p>Cât despre Lucy, continua să ducă viața-i dezmățată, cheltuind în dreapta și în stânga.</p>
<p>În seara cea dintâi când ieși cu Gaston își îndreptă pașii spre strada Montagne-Sainte-Geneviéve și trecu prin dreptul casei care adăpostea pe ființa pe care o iubea mai mult ca orice pe lume.</p>
<p>Stătu mult în fața clădirii, uitându-se la toate etajele și ferestrele. Fu însă înșelat în speranța sa: nu zări pe Suzana și nici pe bătrânul cu care o întâlnise în grădina Luxembourg.</p>
<p>Nu văzu nicio lumină la ferestrele la care contemplase așa de des fata. </p>
<p>Inima-i se strânse dureros. </p>
<p>Veni iar a doua zi, dar nu fu mai fericit ca în ajun: fata nu se mai arăta. Intră în casă și iscodi pe portăreasă.</p>
<p>— Ehe, drăguțule, nu mai stau aici — zise ea.</p>
<p>— Dar unde?</p>
<p>— De! Nu știu. Domnișoara Suzana a fost bolnavă și au cam dus-o în mizerie dumnealor când s-au mutat, erau cu chiria înapoi și proprietarul a oprit câteva flecuștețe de-ale fetei. Eh, ce vrei? Ducea lipsă de lecții, fiind vacanță. Apoi s-a îmbolnăvit și a trebuit să o transporte la spital. </p>
<p>— La spital! Dar în care? Spune-mi, te rog!</p>
<p>— Păi de unde să știu eu! Dacă aș fi știut, fii sigur, domnule, că-i duceam de mult un buchet de viorele. N-ai idee cât îi plăceau florile. Pianul ce-l avea era plin de flori și negustorul a venit și l-a luat.</p>
<p>— Săraca! se gândi Gaston.</p>
<p>Și se depărtă. Ajungând aproape de piața Pantheonului, biserica Sainte Etienne du Mont îi atrase privirile. Intră și îngenunchea, cu inima plină de tristețe.</p>
<p>— O, Dumnezeule — se rugă el — redă-mi pe Suzana!</p>
<p>Când dădu să iasă, se opri instinctiv în dreptul mormântului Sfântului Genevieve.</p>
<p>Zări la piciorul mormântului, lângă care ardeau câteva lumânări, o femeie îngenuncheată, cu mâinile împreunate. Ea nu-l auzi venind și nu ridică deloc capul.</p>
<p>Alături de dânsa depusese un modest manșon negru și un disc de muzică. La vederea necunoscutei, inima lui Gaston bătu să se spargă și o sudoare rece îi muiă fața și o emoție dulce îi năpădi întreaga ființă.</p>

<p>Pe jumătate ascuns după un stâlp, el rămase în picioare, neputându-și dezlipi ochii de pe grațioasa femeie care era cufundată în rugăciune. Purta o rochie neagră. O jachetă neagră îi strîngea alia. subțire și mlădioasă ca o trestie. Un văl de dantelă îi ascundea trăsăturile. Lui Gaston îi păru că necunoscuta seamănă puțin cu Suzana. Dacă ar fi dânsa! Și la gândul acesta o strălucire îi trecu prin ochi și o speranță nesfârșită îi umplu sufletul.</p>
<p>Așteptă câteva minute. După aceea, femeia ridică puțin capul: un cap superb, luminat de doi ochi mari, catifelați, de o blândețe cuceritoare. Gaston scoase un strigăt de bucurie.</p>
<p>Era ea, Suzana! ȘI dânsa, ieșind pe poarta dinspre strada Clovis, el o urmări. Apoi, într-o clipă de îndrăzneală, îi adresă cuvântul.</p>
<p>— Domnișoara Suzana!</p>
<p>Ea se întoarse speriată. El nu știu ce să spună.</p>
<p>Bâigui:</p>
<p>— Domnișoară Suzana, ce fericit sunt că te văd!</p>
<p>Ea se opri înmărmurită și murmură.</p>
<p>— Nu vă cunosc, domnule.</p>
<p>Vorbea fără mânie, dar serioasă. Se gândea:</p>
<p>— Probabil că e fratele vreunei eleve de-ale mele. Altfel, cine i-ar fi spus numele meu?</p>
<p>Și, cum ea voia să-și continue drumul, el o opri cu blândețe.</p>
<p>— Ascultă-mă fără frică — zise — și crede-mă că te respect cum aș fi respectat pe sora mea, dacă aș fi avut una.Lasă-mă să-mi deschid inima, să-ți spun că te iubesc cum aș iubi pe cea ce-mi va purta numele. Te rog, crede în sinceritatea vorbelor mele. Te iubesc din tot sufletul. De mult, singura mea fericire era să te văd pe d-ta și, când am aflat că te-ai mutat, m-am simțit grozav de nenorocit. Și apoi, ai fost bolnavă?</p>
<p>— O, da, foarte bolnavă — zise ea cu voce melancolică. Acum însă mi-e mai bine; sunt aproape cu totul întremată și de câteva zile, mi-am reluat lucrul. Bună ziua, domnule!</p>
<p>Își lăsă vălul pe obraz și, până să-i poată el spune ceva, se depărtă. Gaston se luă după ea. O văzu intrând într-o casă modestă din strada Clovis.</p>
<p>Se întoarse acasă radios. Acum, când o regăsise, n-o va mai pierde.</p>
<p>Pe bulevardul Saint Michel se întâlni cu câțiva studenți care inaugurau cu chef înapoierea la Paris și reluarea studilor. Căutară să-l târască cu ei, dar se împotrivi, voind să fie singur cu amintirile și speranțele sale. </p>
<p>După o masă modestă, se duse la Opera Comică. Pe când cotea după piața Operei, se trezi față-n față cu Lucy, care tocmai ieșea dintr-un magazin de florărie. </p>
<p>— A, te-ai întors din munți? — zise ea, luându-l cu familiaritate de braț. De ce nu veniși să ne vezi? Nepăsarea asta nu te onorează și, ca să te pedepsesc, te iau cu mine astă seară. </p>
<p>El o găsi îmbătrânită. Întrebă:</p>
<p>— Ai fost bolnavă?</p>
<p>— Mă găsești așa de schimbată? — zise ea, cam jignită. </p>
<p>Se gândi cu adâncă amărăciune:</p>
<p>„Frumusețea mea nu-l mai atrage ca altădată. Se vedea că m-am ofilit.”</p>
<p>și își ridică gulerul de blană până la urechi, la care străluceau diamante false, lăsându-și pe obrazu vălul, pe care-l ridicase câteva clipe.</p>
<p>De când se înapoiase la Deauville, mari greutăți bănești veniseră peste ea și, dacă nelegitima pereche mai stătea încă în cocheta casă din strada Pompei, era cuprețul diferitelor vicleșuguri și expediente.</p>
<p>Jacques ajunsese acum să-și calce pe conștiință, bătându-și joc de prejudicii. În fiecare seară se juca în casa lor cărți, saloanele falsei contese fiind deschise primului venit, numai să aibă buzunarul garnisit cu parale. </p>
<p>Apoi se anunță iarna, când trebuiau să se isprăvească și cursele de cai.</p>
<p>Jacques, care iubea cu pasiune sportul, frecventa mai mult ca oricând câmpurile de alergări, jucând pe sume mari, în dorința de a realiza câștiguri colosale până nu s-o închide hipodromul. </p>
<p>Dar nenorocul îl prigonea. Proprietarii de cai, oameni bogați și cu nume sonore, mai mult sau mai puțin autentice, aflară repede situația deznădăjduită a nevoiașei căsnicii și se depărtară puțin câte puțin, lăsând în izolare pe contele și contesa de Clerc.</p>
<p>Jacques suferi din cauza aceasta, apoi se resemnă.</p>
<p>Într-o discuție pe care o avu cu Lucy, ea îi declara verde că-i trebuie bani, bani mulți, fiind altfel nevoită să se despartă de el. Negreșit, dânsul nu mai nutrea pentru ea iubirea aceea pătimașă din cele dintâi zile. Cu toate astea, ar fi murit de supărare dac-ar fi trebuit să se despartă de femeia aceea, complicea geniului cel rău. Era încătușat de dânsa prin legăturile puternice ale obișnuinței. Și apoi, ce avea să facă acum, singur, fără mijloace, fără vlagă, fără energie? Gândindu-se la părăsirea în care ar fi aruncat, o sudoare rece îi muie fața.</p>
<p>Domnea dar mare lipsă în casa din strada Pompei. Servitorii, neplătiți de mult, își ridicară nasul, erau obraznici. Furnizorii năvăleau în fiecare dimineață și, neprimind niciun ban, se retrăgeau, nemulțumiți și amenințători. </p>
<p>Pe zi ce trecea, Jacques se cufunda tot mai mult în prăpastie. Fusese deajuns un geniu rău, o femeie lipsită de simțul cinstei, ca să schimbe cu desăvârșire pe omul acesta, fire slabă și fără energie. </p>
<p>Cu toate acestea, el era conștient de decăderea-i morală și începuse să se dea beției, cerând șampaniei uitarea.</p>
</div>
<div type="chapter" n="22">

<p>CAP. IV</p>
<p>GASTON</p>

<p>— Dar vei recunoaște, sunt sigură, că și d-ta ești vinovat, prin straniile destăinuiri ce mi-ai făcut și pe care le regreți, desigur, astrăzi.</p>
<p>— Nu regret nimic.</p>
<p>— Vasăzica, tot mai susții ideea că iubești pe o fetișcană pe care n-o cunoști decât din vedere? N-am vorbit nimic lui Jacques, fiindcă m-ar fi dojenit că mă ocup așa de mult de d-ta. Dar am râs eu singură. Are haz, zău așa. D-ta, tînăr, învățat, pe cale să devii doctor eminent, să te pensionezi pentru o necunoscută, pe care n-o cunoști decât din vedere! Îmi închipuiesc că trebuie să aibă ochii de andaluză, nu-i așa:</p>
<p>Și-și mlădia trupul învâluind pe tânăr în razele de vrajă ale ochilor ei.</p>
<p>Își juca, astfel, perfect rolul de seducătoare, prefăcându-se duhovnică.</p>
<p>Ca femeie care cunoștea bine inima omului, nu se mai oferea așa dintr-o dată, ca în ajun, ci se rezerva pentru viitor, nădăjduind că odată și odată îi va veni și ceasul.</p>
<p>Gaston o privea mirat și, totdeodată, nu se putea opri să nu-și spună că e într-adevăr frumoasă și seducătoare.</p>
<p>Dar icoana Suzanei îi apăru iarăși, smulgându-l de la ispită.</p>
<p>El nu cunoștea josniciile vieții, și crezu pe Lucy pe cuvânt, crezu în sinceritatea căinții ei.</p>
<p>Mărturisirea brutală a iubirii, el o compromisese în ochii iui Gaston, așa că, dânsa voia să încerce, încet, pe nesimțite, să-l recâștige.</p>
<p>Și vizita ce-i făcu acum, înainte de plecare, n-avea alt scop.</p>
</div>
<div type="chapter" n="23">
<p>CAP. V</p>
<p>Tușa Ilda</p>

<p>Gaston petrecu în Vosgi cele două luni de vacanță și sosi tocmai la timp ca să primească ultimul suspin al tușei Ilda</p>
<p>De la moartea acestei sfinte femei, casa părintească îi părea goală și la chiristigerie domnea mare tristețe.</p>
<p>Toți lucrătorii, copiii, nenorociții o iubiseră mult.</p>
<p>Ea dădea, în fiecare Duminică, nevestelor muncitorilor banii necșari ca să cumpere zahărul și cafeaua de care aveau nevoie în cursul săptămînii.</p>
<p>Ascundea însa față de Charles Serbes dărniciile acestea, pe care le făcea din economiile ce agonisea.</p>
<p>Vladimira era confidenta ei.</p>
<p>După moartea Ildei, săracii n-avură de suferit, deoarece Vladimira continuă opera, ei de binefăcătoare.</p>
<p>Cu toate astea, rusoaica nu era bogată, și, de când murise nevasta generalului, fusese adeseori în lipsă.</p>
<p>Guvernul rus, în vederea serviciilor ce neamul ilustru al Meudiew-ilor adusese țării, îi acordase o rentă anuală de trei mii de franci.</p>
<p>Ea trăia cu această pensie modestă, ba ajuta încă și pe sărmanii lucrători ai chiristigiei..</p>
<p>Era adorată și venerată, și Gaston o știa.</p>
<p> De la sosirea lui la Kiehompré, zdrobit de mâhnirea ce-i produsese moartea tușei Ilda, el nu ieșise încă.</p>
<p>Într-o dimineață, totuși, se hotărî să meargă să vadă pe Vladimira. Ea îl primi veselă în salonașul în care tocmai își făcuse rugăciunea. Căci, ca toate femeile slave, era de o religiozitate exemplară.</p>
<p>În sfârșit veniși! — zise dânsa.</p>
<p>El stătu o clipă mut. O găsea schimbată și, în buclele-i blonde, zări chiar câteva fire de argint. </p>
<p>— Mătușa ta era singura mea prietenă — reluă ea —, dar s-a dus să se întâlnească cu contesa de Clerc, sfânta cealaltă pe care o plâng în fiecare zi. Acuma sunt absolut singură.</p>
<p>— Voi veni eu mai des la Kiehompré; tata, care e și el necăjit, are deasemenea nevoie să fie mângâiat. </p>
<p>— Chiar dacă vii, nu poți sta mult.</p>
<p>Și vorbiră apoi de multe și, în ziua aceea, Vladimira uită aproape toate suferințele.</p>
<p>Gaston mergea în fiecare zi la „casa pădurii”, venind adesea, însoțit de bătrânul Sarbas care era foarte abătut de câteva luni.</p>
<p>— Să mă ierți, domnișoară, dacă profit de vizitele băiatului meu ca să viu și eu să te văd — spunea el rugător. Mă plictisesc grav de când a murit biata Ilda. Era sufletul casei.</p>
</div>
<div type="chapter" n="24">
<p>CAP. VI</p>
<p>Floarea Pădurii</p>

<p>Era ora opt.</p>
<p>Lucy, care nu'-și deschidea saloanele decât abia pe la zece seara, mai avea, dar, destulă vreme la dispoziția ei. Luă brațul lui Gaston Sarbas și, nici una nici două, îl iscodi asupra chipului cum își întrebuințase timpul în vacanță. Dar tânărul păstră, asupra acestui capitol, o tăcere încăpățânată. Vorbiră, atunci, alte lucruri. Fără îndoială, viața tânărului nu preocupa peste măsură pe prințesa de Clerc; ideile ei se îndreptau spre o cu totul altă direcție. O întrebare gravă și delicată îi rătăcea pe buze, dar nu îndrăznea s-o facă.   </p>
<p>Iubea el pe Suzana?</p>
<p>Acest nume o tulbură, umplându-i inima de teamă și emoție.</p>
<p>Când trecură prin strada Lifayette, chemă o trăsură.</p>
<p>Vino — zise ea lui Gaston — te iau cu mine astă seară. Jacques nu mi-ar ierta nciodată că te-am lăsat să pleci fără să te fi adus la noi. Dealtminteri, îți rezerv o surpriză plăcută. </p>
<p>— Haide — zise ea.</p>
<p>Și-l târî radioasă în budoarul care era splendid mobilat și garnisit cu bibelourile cele mai rare.</p>
<p>O ploaie măruntă începuse să cadă când ajunseră în strada Pompei.</p>
<p>Își scoase blana, își trânti pălăria mare de pâslă, pe o mobilă, își potrivi părul și veni, voioasă, să se așeze nu departe de Gaston, pe un scaun scund, lângă sobă, in care ardea un foc vesel.</p>
<p>Era fericită.</p>
<p>El era lângă dânsa, și aceasta îi era deajuns ca s-o fericească.</p>
<p>N-avea decât să întindă brațul ca să-l strângă, să rostească o vorbă prin care să-i arate cât îl adoră.</p>
<p>Dar nu venise momentul.</p>
<p>Cochetă cu experiență, deprinsă cu șiretlicurile seducerii, nu voia să pripească nimic, ținând să lase tânărului timpul să se obișnuiască s-o vadă și dorească.</p>
<p> Când ceasornicul din salon bătu zece, se auzi zbârnâind și clopoțelul de la poartă.</p>
<p>— Vom intra peste câteva minute în salon — zise ea, sculându-se. Invitații încep să sosească și în curând vor fi cu toții aici.</p>
<p>În același moment se auzi un glas de om beat, și Jacques, îmbrăcat în haine de gală, intră în budoar.</p>
<p>— A, veniși și d-ta. tinere? — zise el, înaintînd spre Gaston. Scuză că mă prezint în halul ăsta. Știi, am luat masa la Maisons-Laffite, la o cunoștintă care mi-a dat minunate informații pentru cursele de mâine de la Auteuil.</p>
<p>De astă dată merg la sigur. Chiar am nevoie de un câștig enorm, ca să mă mai înfiripez. Am, domnule, un ghinion blestemat de o bucată de timp. Pierd într-una. Sutarele au zburat unul câte unul, apoi a venit rândul polilor, și n-am acum para chioară.</p>
<p>— Nu știe ce vorbeste, e nebun — făcu Lucy, foarte supărată că Jacques face astfel de „destăinuiri avutului student.</p>
<p>— Dar, draga mea, am pretenția că știu ce vorbesc — reluă contele de Clerc. Am fost la curse cu cinci mii de franci în buzunar, am pierdut tot și m-am întors lefter. Am fost nevoit să mă împrumut cu zece lei la un prieten mai norocos ca să mă pot înapoia la Paris. Eh, tinere, jocul e o patimă teribilă care pune stâpânire pe întreaga-ți ființă. Nu mă imita și n-asculta sfaturile neveste-mii. Uite unde am aiuns din cauză că i-am urmat sfaturile.</p>
<p>— Nu mai tace odată! — murmură Lucy.</p>
<p>— Dar să gonim ideile astea triste — continuă contele. Petrecerea va începe și totul te îndeamnă la veselie. Haide, tinere, să intrăm în salonul de serbări. Distrează-te cât poftești, dar dacă te opresti în salonul de joc, mulțumește-te să privești pe ceilalti, și n-arunca nici un pol pe masa verde; fă-mi plăcerea asta.</p>
<p>— Nu taci odată! — se răsti contesa. Te-ai îmbătat. Nu ți-e rușine.</p>
<p>— Prietenii au chefuit cu banii mei. Au fost și jochei și, fiindcă, în fond, sunt oameni de treabă, mi-au indicat pentru mâine un cal care o să iasă întâiul, aducând un câștig enorm.</p>
<p>Gaston se depărtase câțiva pași, punându-și pardesiul pe un scaun din budoar, în care Lucy, palpitând, căuta să-l oprească. Jacques, stăruirid în ideea sa, se întoarse la Gaston și, luându-l de braț, încercă să-l atragă în salon.</p>
<p>Dar tânărul se desprinse ușor, dându-se puțin înapoi.</p>
<p>Atunci Jacques avu un moment de luciditate și-i fu rușine că tânărul îl vede în halul acela de beție.</p>
<p>— Sunt nebun — zise el eu voce surdă.</p>
<p>Gaston, fire blândă, era în seara aceea dispus mai mult ca oricând la îngăduință.</p>
<p>Luă mâinile contelui și i le strânse lung.</p>
<p>Dar, urmărindu-și ideea fixă, Jacques nu voia ca tânărul să pătrundă în sala de joc.</p>
<p>— Du-te — îi zise el — du-te. Întoarce-te acasă, în cămăruța d-tale de student. Odihnește-te, ca să poți mâine lucra cu și mai mult curaj. Vino să ne mai vezi când vrei, dar nu sta aici astă seară. Bacaraua e aici stănină și toți invitații noștri sunt jucători. Mai toți însă aparțin unei lumi deosebite și întocmai ca și mine, nu mai au ce pierde, iar ceilalți sunt bătrâni care nu vin aici decât ca să se distreze, pierzând câțiva poli.</p>
<p>Și-l împinse încetișor în budoar.</p>
<p>Apoi, clătinându-se ,puțin, intră în salon urmat de Lucy. Când ea se înapoiă în budoar, nu mai găsi pe Gaston. Plin de recunoștință pentru contele de Clerc, tânărul plecase. Lucy se întrista. </p>
<p>Ce va crede Gaston în urma destăinuirilor lui Jacques? Mai vrea el?</p>
<p>În noaptea aceea, ea nu luă parte la joc. Trântită pe un scaun de mătase, se uita la flacăra vie a focului. Viața pe care o ducea de un timp o apăsa. Voia să fie bogată. Dar cum să ajungă la averea considerabilă de care avea nevoie? Se sculă, ridică o portieră de damasc vechi și se uită în odaia vecină. Jocul era în toi. Jacques de Clerc ținea banca. </p>
<p>Pierduse în câteva ceasuri, pe cuvânt, o sută de mii de franci.</p>
<p>Principalul său adversar, un negru de statură înaltă, necunoscut de obișnuiții ospitalierului salon, păstra o atitudine de ghiață. </p>
<p>Apoi, primele luciri ale revărsatului zorilor începură să se ivească, și salonul se goli încetul cu încetul.</p>
<p>Doar negustorul rămase față-n față cu Jacques de Clerc, pe care pierderea enormă ce suferise îl dezmeticea cu totul. </p>
<p>— Am rămas singuri, domnule — zise negrul cu un accent de perfectă curtenire.</p>
<p>— Așa este — recunoscu Jacques, aruncând în juru-i o privire scrutătoare. Soția mea s-a retras și ea; suntem doar singuri.</p>
<p>Negrul se înclină.</p>
<p>Imbrăcat după moda franceză, impunea cu rufăria-i de o albeață desăvârșită, care făcea să reiasă și mai în evidență fața-i de abanos, cu buzele de un roșu sângerând.</p>
<p>— Îmi datorați, domnule, o sută de mii de franci — zise el. Când credeți că o să mi-i plătiți?</p>
<p>— Mâine — răspunse Jacques cu voce surdă —, la cinci. Fiți sigur, aveți cuvântul meu.  </p>
<p>Nenorocitul se gândea:</p>
<p>Mâine mă duc la Auteuit, unde voi găsi prieteni care să-mi împrumute o sută e mii de franci, pe care le voi pune pe calul care mi s-a indicat că va ieși dintâi. În modul acesta voi fi salvat.</p>
<p>Străinul salută și plecă.</p>
<p>Jacques se culcă, dar nu putu adormi. Ținea cu orice preț ca Lucy să nu prindă de veste de enorma datorie ce contractase, așa că, a doua zi, când fu în fața ei, se sili să zâmbească. Fiindcă situația aceasta îi păsa, însă, grozav, se duse la Auteuit mai devreme ca de obicei. Când intră în incintă, îl stăpânea o desăvârșită siguranță, convins de triumful „Vijeliei” </p>
<p>O femeie răpitoare, a cărei apariție făcuse senzație, examina și ea iapa în care Jacques își punea atâtea speranțe. Era o cântăreață admirată, care debutase de curând, cu succes răsunător.  </p>
<p>Îi plăceau caii și venise să-i vadă alergând. </p>
<p>— O fi cunoscând și ea ținta „Vijeliei”? — se întrebă Jacques.</p>
<p>Și se apropie de dânsa.</p>
<p>Ce frumoasă era!</p>
<p>Îi amintea de Lucy când era tânără de tot, atunci când o cunoscuse și iubise cu sacrificiul viitorului și vieții lui întregi.</p>
<p>Era necunoscuta pe care Jules și patroana o întâlniseră la „Bois de Boulogne”. Numele ei de „Floarea Pădurii” nu era un nume veritabil, ci o poreclă dintr-acelea cum le place fetelor frumoase să-și ia.</p>
<p>Jacques o întrebă:</p>
<p>— Jucați, fără îndoială, pe „Vijelia”?</p>
<p>Ea își ridică încet frumosu-i cap blond și răspunse cu glas dulce, muzical:</p>
<p>— O, deloc, domnule! Eu nu joc niciodată. Dacă vin la curse, o fac numai ca să văd galopând căluții aceștia drăguți.</p>
<p>— Foarte bine faceți, domnișoară.</p>
<p>— Uite, iocmai sună. Succes bun, domnule.</p>
<p>Și fata se duse sprintenă, în tribune.</p>
<p>— Ce fermecătoare e! — murmură Jacques. E portretul Lucyei la douăzeci de ani, a Lucyei aceleia pe care am adorat-o atât.</p>
<p> Apoi, preocupat de curse, nu se mai gândi la necunoscută.</p>
<p> Pariase pe „Vijelia” douăzeci și cinci de mii de franci, pe care îi împrumutase, pe simplă vorbă de la un prieten.</p>
<p> Toată lumea admira iapa.</p>
<p> Clopotul răsună pentru a doua oară.</p>
<p>Starterul coborî drapelul și zece cai, înșirați unul lângă altul, se avântară pe pistă.</p>
<p>Apoi deodată se împrăștiă un zvon: „Vijelia“ a căzut la o cotitură și jocheul a rămas pe teren.</p>
<p>Jacques era galben ca ceara și sta nemișcat.</p>
<p>Când să plece, fu întâmpinat de prietenul care îi împrumutase banii.</p>
<p>— Mie îmi plătești, nu-i așa?</p>
<p>Contele făcu din cap un semn afirmativ și se depărtă, abătut.</p>
<p>Unde va găsi, astăzi, suta de mii de franci ce datora negrului, și mâine douăzeci și cinci de mii?</p>
</div>
<div type="chapter" n="25">
<p>CAP. VII</p>
<p>Said</p>

<p>Imediat după plecarea lui Jacques de Clerc la curse, străinul din ajun, negrul căruia contele îi datora o sută de mii de franci, se prezentă la casa din strada Pompei, anunțându-se Lucy-ei.</p>
<p>Pe cartea de vizită ce-i prezentă servitorul, ea citi acest nume:</p>
<p> Said.</p>
<p>Îi pierise cu totul din memorie acest nume, și cu toate astea, citindu-l, nu s-a putut opri să nu tresară. Ce voia necunoscutul acesta? Stătu pe gânduri dacă să-l primească sau nu, apoi se hotărî să porunceasca servitorului să-l îndepărteze.</p>
<p>Dar până să i-a măsuri, portiera budoarului se ridică și negrul intră.</p>
<p>— Am știut că n-o să voiti să mă primiți — zise el, salutând ceremonios pe Lucy.</p>
<p>Contesa stă dreaptă în mijlocul budoarului, măsurîndu-l cu mânie.</p>
<p>— Aveți, într-adevăr, un mod ciudat de a vă introduce la oameni — zise ea cu accent de mușcătoare ironie. Ce poftiți?</p>
<p>— Doresc să am cu d-voastră o convorbire serioasă.</p>
<p>Lucy îl examină câteva clipe și tresări.</p>
<p>— Mai întâi — reluă străinul — aș dori să știu dacă domnul de Clerc se va ține de cuvânt și se va achita față de mine de datoria de onoare ce a contractat-o și pe care trebue s-o plătească în douăzeci și patru de ore.</p>
<p>— Domnul de Clerc va plăti tot ce a pierdut, în termenii prevăzuți, puteți fi liniștit.</p>
<p>Un suspin de ușurare umflă pieptul lui Said.</p>
<p>— Foarte bine — zise el. Îl aștept aici.</p>
<p>— Scuzați, domnule, dar eu trebue să ies.</p>
<p>Și Lucy dase să iasă.</p>
<p>Said o opri cu un gest aproape brutal, apucând-o de o cută a rochiei.</p>
<p>— Vasăzică — zise el râzând — nu mă mai recunoașteți, nu vă mai amintiți de nimic?</p>
<p>— Nu vă cunosc, nu v-am văzut niciodată.</p>
<p>— Ciudat. Asta dovedește că aveți memoria scurtă. Va fi dar nevoie să pun punctele pe i,  amintindu-vă de unele evenimente tragice ale vieții dumneavoastră, care trebuie să apese foarte greu asupra conștiinței dumneavoastră.</p>
<p>Lucy tresări.</p>
<p>— A, a! Începe să vă revie memoria! — făcu negrul, ironic. Vă amintiți, desigur, de o noapte petrecută pe puntea unui vapor care se îndrepta spre New-York și de învoiala ce am încheiat. Eu surprinsesem între dv. și un om care nu părea să vă poarte tocmai multă stimă, o convorbire care m-a pus în curent cu situația amândurora. V-am urmărit două zile până am găsit ocazia prielnică; de a vă vorbi și a vă propune să arunc în mare pe omul care vă stă în cale. Vă amintiți acum?</p>
<p>— Taci! — făcu Lucy, cu ochii măriti de groază.</p>
<p>Apoi, recăpătăndu-și stăpânirea de sine, zise cu emoție:</p>
<p>— Te-am plătit. Ce mai vrei? Daca nădăjduiești să faci vreun șantaj, te înștiințez că n-ai nimerit bine. N-am nimic. Sunt mai săracă decât d-ta, mă înțelegi? Mai săracă decât d-ta. Tot luxul acesta care mă înconjoară e de ochii lumii. Mobilele acestea, tablourile, obiectele de artă nu-mi aparțin niciunul și pot fi mâine ridicate. N-am nimic, nimic.</p>
<p>— Ei așa! O femeie frumoasă ca dumneavoastră...</p>
<p>— La urma urmelor, nu-ți datorez nimic. Și apoi, cine știe! Poate că omul acela nici n-a murit. E foarte cu putință să fi scăpat. Nu era numai vaporul nostru pe mare.</p>
<p>— Eu n-am văzut si auzit nimic. Fiți sigură că mi-am făcut bine treaba. E datoria dv. acum de a vă arăta recunoștința și a-mi plăti cu dărnicie serviciul făcut. Înțelege-ți bine că cele câteva sute de franci ce mi-ați dat nu mi-au folosit la nimic. O, am dus-o în mizerie neagră la New-York, și cele cinci sute de franci le-am cheltuit repede. Am găsit apoi o slujbă într-o cafenea franceză și făcui câteva economii. Dar traiul acela modest mă apăsa și, afară de asta, mi-era dor de Paris. Am plecat, deci, din America, spre a veni aici. Nu mă pot plânge de destin, fiindcă servesc actualmente într-unul din marile cercuri de pe bulevarde. Acolo aflai, din palavrele de la mesele de joc, că în toate serile e sindrofie la dv. și că nimic nu-i mai ușor decât să pătrundă cineva în saloanele frumoasei contese de Clerc. Numele acesta mă izbi, aminindu-mi de frumoasa domnișoară de odinioară, și veni aici din întâmplare. Norocul m-a favorizat, căci deși n-aveam decât cinci sute de franci, am câștigat o sută de la amantul dv, căci între noi fie vorba, nu sunteți măritată cu contele, nu-i așa? De altfel, puțin îmi pasă de asta. Vorba e că mi se datorează o sută de mii de franci, o adevăată avere, care îmi va permite să câștig bani mulți în speculații la care râvnesc de mult. Am venit, dar, să-mi iau ce mi se cuvine. </p>
<p>Bine — zise Lucy. Du-te. O să ți se plătească. Îți făgăduiesc eu. </p> 
<p>Negrul nu se mai urni din loc. Răspunse:</p>
<p>— Aștept să se înapoieze contele.</p>
<p>Nu rosti bine vorbele acestea, când ușa se deschise deodată și Jacques intră. Era galben ca ceara.</p>
<p>— Ei, ce e? — întrebă Lucy.</p>
<p>— Am pierdut tot.</p>
<p>— Uite, și dumnealui venisă să îi plătești o sută de mii de franci — zise ea arătând spre Said.</p>
<p>— O să-i plătesc, fie sigur. E o datorie de onoare pe care trebuie s-o achit înainte de orice. Cum: Nu știu nici eu. Să-mi acorde doar răgaz opt zile. Nu-i mult, dar în vremea aceasta voi găsi banii. Trebuie, de asemenea, să plătesc banii cu care am pariat pe „Vijelie”.</p>
<p>Negrul nu se mișca.</p>
<p>— Te poți duce — zise Lucy, scuturându-l aproape cu brutalitate. Am nevoie să fiu singură cu bărbatu-meu. Vei fi plătit, crede-mă pe cuvânt. Haide, pleacă! Și deschise ușa,</p>
<p>— Peste opt zile ai banii. Vino atunci, tot la ora asta.</p>
<p>Apoi, după ce negrul ieși, Jacques izbucni într-un râs de nebun.</p>
<p>— Unde vrei să găsesc o sută de mii de franci ca să platesc pe omul ăsta? Și unde cele douăzeci și cinci de mii ce le-am pierdut astăzi?</p>
<p>— Cu toate astea, trebuie să le găsești.</p>
<p>— A, da, ție-ți vine ușor să vorbești, parcă n-ai știi că nu mai am nici cel mai mic credit. Situatia noastră e disperată. Nu mai am nimic, nimic.</p>
<p>Și, cu o mișcare bruscă, își întoarse buzunările pe dos, împrăștiind conținutul lor pe masă.Câteva monede mărunte căzură împreună cu câțiva napoleoni.</p>
<p>— Uite, asta-i toată averea noastră — zise el, rânjind.</p>
<p>Lucy se înfioră.</p>
<p>— Ințelegi bine că, în condițiile acestea, nu ne mai rămâne decât să ne facem bagajele și s-o ștergem.</p>
<p>— Ești nebun. N-ai pic de energie și curaj.</p>
<p>— Dar ce crezi că-i de făcut?</p>
<p>— Să așteptăm.</p>
<p>— Să așteptăm adică să ne dea afară de aici, să ni se vândă mobilele, servitorii neplătiți să ne înjure și negrul ăla să vie să ne amenințe? Nu, nu, niciodată! Mai bine îmi zbor creierii.</p>
<p>Și el făcând câțiva pași spre ușă, ea i se puse în cale, luându-l în brațe.</p>
<p>— Nu vreau să pleci, sau te urmez oriunde te duci. Iți interzic să mori.</p>
<p>— Dacă m-ai iubi ca altădată — zise el cu amărăciune adâncă — m-ai sfătui să schimbăm viața și ai renunța fără regret la acest lux care ne strivește și care, crede-mă, mă apasă destul de greu pe conștiință. Judecă bine. Trecem, în ochii multora, drept niște excroci din lumea mare când te văd, aproape în toate nopțile, prezidând petrecerile noastre interlope, mă cuprinde nespus dezgust și mă întreb cum de am putut cădea așa de jos.</p>
<p>— Toate astea sunt foarte frumoase, dragul meu, dar nu ne dau nicio soluție pentru viitor, zise ea, disprețuitoare.</p>
<p>— Tânărul Gaston Sarbas a fost ieri aici. Ce idei crezi tu că-și face despre jocul de aici?</p>
<p>— Nu-mi pasă</p>
<p>Și, fiindcă Jacques voi iar să iasă, ea îl opri.</p>
<p>— Ascultă, liniștește-te! Nu te mai frământa atâta. Mai avem opt zile și ne e deajuns intervalul acesta ca să găsim un mijloc de scăpare!</p>
<p>Trecură două zile în neliniște mortală, zile în timpul cărora Jacques nu ieși din casă, fiindu-i frică să nu se întâlnească cu negrul, cu prietenul căruia-i datora douăzeci și cinci de mii de franci, cu toți creditorii care, de dimineață până seara, se țineau lanț.</p>
<p>Lucy, dimpotrivă, nepăsătoare, își continua plimbările zilnice.</p>
<p>Nu întâlnea însă nicăieri pe Gaston, după cum nădăjduia.</p>
</div>
<div type="chapter" n="26">
<p>CAP. VIII</p>
<p>In jurul unei căsătorii</p>

<p>Într-o dimineață, Lucy se sculă mai de vreme ca de obicei.</p>
<p>Trebuia să asiste, în biserica Sainte-Geneviéve, la cununia unei fete foarte bogate cu un secretar de ambasadă, prieten vechi și intim al lui Jacques și întru-cândva înrudit cu familia acestuia.</p>
<p>Cu toată lipsa de bani în care se afla, Lucy, din vanitate femeiască, contractase din nou datorii la croitoreasă.</p>
<p>Invitații erau numeroși, bogață, și ceremonia trebuia să fie strălucită.</p>
<p>De la zece, o mulțime enormă umplea biserica, venită în mare parte să audă și pe celebra cântăreață Floarea Pădurii, despre care se spunea că se va produce, însoțită la orgă.</p>
<p>Suzana se amestecă și ea prin mulțimea care aștepta mireasa. Floarea Pădurii trecu pe lângă ea, stârnindu-i admirația prin frumusețea ei. Privirile lor se întâlniră. Suzana își simți inima strângându-i-se. Cântăreața, la rându-i, fu amarnic emoționată. Apoi merse înainte, răspândind în juru-i un discret parfum de viorele.</p>
<p>Ceremonia fu splendidă și toate ziarele din Paris vorbiră despre ea.</p>
<p>Suzana se întristase.</p>
<p>I se lăudase și ei adeseori vocea.</p>
<p>Profesorul îi spusese de multe ori că, de ar voi, în loc să predea, pe nimic, lecții de pian, ar putea și ea deveni o stea.</p>
<p>Atât bătrâna doamnă Vlasian, cât și Jules, cărora ea le povesti aceasta, se alarmară.</p>
<p>Și, timp de câteva săptămâni, fostul casier urmări fata, stăpânit, atât el cât și bunica ei, de teama de a n-o pierde. </p>
<p>În realitate, însă, era neîntemeiată, întrucât Suzana păstra în fundul sufletului ei o milă adâncă pentru toate acele stele de o zi, care strălucesc o clipa pe firmament, spre a dispărea, apoi, pentru totdeauna, fără nicio urmă.</p>
<p>Ea tresări deodată.</p>
<p>În fața ei, în partea cealaltă a scării, zărise pe gaston, tânărul al cărui nume nu-l știa și care o urmărea de luni de zile. El o privea în ochii plini de extaz. Tocmai voia să se apropie de dânsa, când o mână înmănușată îl opri.</p>
<p>Se întoarse brusc.</p>
<p>Era Lucy.</p>
<p>Da unde mergi așa de grăbit? — îl întrebă ea, râzând vesel.</p>
<p>El nu răspunse.</p>
<p>Contesa, nici una, nici două, îl luă de braț, târându-l după ea. </p>
<p>— Te iau cu mine. Iei masa cu noi și ne însoțești la plimbare. Ba, oricât nu ți-ar plăcea, o să ieșim numai noi doi.</p>
<p>Suzana se așeză lângă o sobiță de tuci. Părea foarte plictisită și, fără să rostească o vorbă, se uita distrată la flăcări. Niciodată nu se simțise așa de tristă și nenorocită. Parcă se rupsese ceva într-însa.</p>
<p>Ar fi voit să plângă, să plângă mult.</p>
<p>Intrebările bunică-sii o enervau. Se sculă și se refugiă la ea în odăiță.</p>
<p>La prânz auzi pe Jules urcând, cu greutate, cele patru etaje. Ea sta acum cu obrazul lipit de fereastră, privind mașinalicește pe trecători, nădăjduind, poate să zărească pe Gaston.</p>
<p>În fiecare zi, la aceeași oră, ascunsă după perdelele de muselină, îl vedea venind și uitându-se la ferestre. Aceasta prezenta pentru ea oarecare forme, dar nu-i dăduse niciodată vreo importanță deosebită.</p>
<p>Astăzi, însă, simțea o vie durere.</p>
<p>Îl iubea,dar?</p>
<p>Îi venea să plângă, și toate astea fiindcă mai adineauri văzuse pe o femeie frumoasă vorbind cu el și luându-l eu ea. Era desigur o femeie din lumea mare, o elegantă cu care ea n-ar putea rivaliza niciodată.</p>
<p>Și oamenii șoptiseră: „E amantă-sa”.</p>
<p>O, cât o ura!</p>
<p>Două lovituri în ușă o deșteptară din visare.</p>
<p>Un glas murmură:</p>
<p>— Haide, Suzano. S-a pus masa.</p>
<p>Nu-i era foame. O tristețe adâncă îi strângea inima.</p>
<p>Cu toate astea, spre a nu-și speria bunica, trecu în sufragerie și se instală la locu-i obișnuit, dar nu se atinse de mâncări. Patroana, mirată și neliniștită, o examina în tăcere, apoi deodată o întrebă:</p>
<p>— Ești bolnavă, dragă?</p>
<p>— Nu, bunicuțo.</p>
<p>— De ce nu mănânci, atunci ? Ai vreun motiv să fii tristă? Nu frebuie să te lași pradă descurajării, că te bolnăvești și poate mai grav ca întâia oară.</p>
<p>— Ei bine, cu atât mai rău! Omul nu moare decât odată. Ori mori la optsptezece ani ori la douăzeci, e totuna. De altfel, te rog să mă crezi că nu țin deloc la viață. Nu prezintă niciun farmec, nu, nu!</p>
<p>— Ce-i asta, Suzano? </p>
<p>— Păi bine, bunicuțo, judecă și d-ta puțin. Care-i viitorul meu? Sunt destinată să dau toată viața mea lecții de pian și să zâmbesc atunci când eu aș avea dorința să plâng. E ăsta un trai de invidiat? Griji necurmate: goana după eleve. Și știi bine că fără eleve, nici pâine, nici locuință. O, bunicuto, m-am gândit adesea la toate acestea, și am plâns de mizeria noastră.</p>
<p>Bătrâna nu răspunse, dar o durere așcuțită îi săgetă inima. Tot ce spunea copila era adevărat. Dar de ce era tocmai astăzi așa de deznădăjduită? Jules, cufundat în gânduri, nu vorbea. El ghicise cauza tristeței fetei: cu siguranță o iubire ascunsă și lipsită de speranțe.</p>
<p>Și spre a o iscodi, cu intenția de a o feri să nu fie sedusă de un nemernic, stărui să-l însoțească într-o plimbare. Dar toate străduințele lui fură zadarnice, căci nu află nimic.</p>
</div>
<div type="chapter" n="27">
<p>CAP. IX</p>
<p>O sirenă</p>

<p>— Ne-am înțeles, te iau cu mine — spusese Lucy, închizând ușa cupeului. Și, fie ca ești sau nu mulțumit, te țin toată ziua.</p>
<p> Gaston nu-si putu stăpâni un gest de enervare.</p>
<p>— Ai fost ridicolă, doamnă, permite-mi să ți-o spun.</p>
<p>— Ridicolă! Ești cel dintâi care îmi adresează asemenea compliment.</p>
<p>Și Lucy își mușcă buzele până la sânge.</p>
<p>— Ce vor spune toți gurăcască în fașa cărora te-ai dat în spectacol?</p>
<p>Și, făcând imputarea aceasta Lucyei, el se gândea numai la Suzana.</p>
<p>— Da, știi că esti obrazuic! replică ea. </p>
<p>— Nici vorbă, sunt furios.</p>
<p>— Va să zică, nu mă iubești și nu mă vei iubi niciodată?</p>
<p>— Niciodată!</p>
<p>— Asta-i mai mult decât sinceritate e brutalitate.</p>
<p>Și, înciudată, ea stătu câteva clipe tăcută. Apoi adaugă:</p>
<p>— Dar dacă nu mă iubești pe mine, desigur că iubești pe alta.</p>
<p>— Poate.</p>
<p>— Tot pe fetișcana aceea, după care spuneai că te topești de dragoste? — reluă ea, batjocoritoare.</p>
<p>— Nu sunt dator să-ți dau socoteală de starea mea sufletească — ripostă Gaston, jignit în sentimentele sale cele mai scumpe.</p>
<p>— Știi că sunt geloasă? zise ea.Îți amintești, nu-i așa, de mărturisirea ce mi-ai făcut la Deauville. Eram singuri amândoi, tot ca și acum. Timp de un ceas te-am adorat cum niciun bărbat n-a fost adorat de când lumea. Și mi-ai respins iubirea.</p>
<p>— Te rog, doamnă — murmură Gaston, încurcat.</p>
<p>— Suntem astăzi iarăși singuri și, înainte de a merge acasă, am dat ordin vizitiului să ne ducă la „Dois de Boulogne”. Peste câteva minute vom sosi la lac. Vom face un ocol, dacă dorești, sau ne vom izola prin aleile unde nu prea e lume. Am o grămadă de lucruri să-ți spun.</p>
<p>Accentul femeii căpătase intonații de duioșie, și farmecul vocii ei potolea, puțin câte puțin, furia tânărului. Ce brutal fusese adineauri! </p>
<p>Cum intrară pe șosea, se coborâră din trăsură. Lucy nu lăsă de braț pe Gaston, dar îl târî spre lac și se urcă cu el într-o barcă, cerând să fie condusă spre insulă, unde socotea să fie singuri, departe de indiscreți.</p>
<p>— Ascultă — îi zise ea — plimbarea noastră de azi va fi poate ultima pe care o facem împreună.</p>
<p>Gaston nu răspunse.</p>
<p>Ea continuă, cu ton amenințător:</p>
<p>— N-ai să mă iubești niciodată, o simt, dar bagă de seamă: când amorul meu se va fi stins, nu voi mai simți pentru d-ta decât ură, și atunci ți-o repet, va fi vai și amar de iubita d-tale. Am să știu eu unde s-o găsesc, ți-o jur.</p>
<p>— În ziua în care te vei atinge de ea, te strivesc — zise tânărul cu răceală.</p>
<p>— D-ta! D-ta!</p>
<p>— Da, eu.</p>
<p>— O omor, ți-o jur, o omor. </p>
<p>Gaston se dase înapoi câțiva pași.</p>
<p>O, mă înfricoșezi! Ești un monstru și simt că eu te voi urî. Ești una dintre acele femei teribile de care Vladimira, prietena mea din Kichompré, vorbea așa des, ești o sirenă cu privire și zâmbet de înger, așezând sub înfățișări seducătoare un suflet de demon. Nu te iubesc și nu te voi iubi niciodată.</p>
<p>Lucy îl măsură cu o privire disprețuitoare.</p>
<p>— Mișelule! Mișelule!</p>
<p>— Dacă ai fi bărbat ai păta cu sânge injuria aceasta, dar ești femeie și te disprețuiesc.</p>
<p>Ea îl privi cum se depărtează și șopti:</p>
<p>— Nu-i nimic. Du-te. Eu tot te ador. Ne-om mai întâlni noi și mă voi răzbuna pe insultele tale și îmbrățișările tale cele mai drăgăstoase.</p>
<p>Făcu semn Lucyei să iasă și rămase singur cu negrul.</p>
<p>— Aștept banii — zise acesta.</p>
<p>N-am nu i-am putut încă procura.</p>
<p>— Cu toate astea, mi-ai făgăduit să mi-i plătești azi.</p>
<p>— Așa e, dar n-am să am sumele necesare decât peste trei zile, așa că poți pleca. N-ai teamă însă. În ziua fixată prezintă-te aici și vei primi suta de mii de franci ce-ți datorez.</p>
<p>Negrul se duse.</p>
<p>Contele, rămas singur, căzu zdrobit, cu capul între mâini.</p>
<p>Ce era de făcut?</p>
<p>Deodată, numele Sarbas, cunoscut în toată piața ca al unui om ale cărui afaceri merg splendid, îi veni în minte.</p>
<p>O poliță iscălită de dânsul ar fi, desigur, primită de orice bancher.</p>
<p>Își puse dar în gând să facă polițe false cu iscălitura Sarbas și, cu banii luați pe ele, să plătească pe cei doi datornici, apoi să parieze iar pe „Vijelia” și cu câștigul rezultat să retragă polițele până n-or fi prezentate negustorului din Kichompré</p>
<p>Făcu dar două polițe de câte șaptezeci și cinci de mii defranci și le iscăli Gaston Sarbas.</p>
<p>Apoi își luă pălăria și pardesiul și ieși.</p>
</div>
<div type="chapter" n="28">
<p>CAP. X</p>
<p>Tot mai jos</p>

<p>Merse la gara Saint-Lazare, iar de acolo se îndreptă în grabă spre strada Romei. Se opri la numărul 67 și se urcă la etajul al cincilea.</p>
<p>Pe ușa din dreapta era o firmă cu litere de aur:</p>
<p>Stimer și C-o.</p>
<p>Un odăiaș veni să-i deschidă, introducându-l într-un salon vast, garnisit cu mobile orientale.</p>
<p>— D-l Stimer e ocupat — zise odăiașul. Mai așteptată puțin.</p>
<p>Peste câteva clipe, ușa cabinetului omului de afaceri se deschise și un om scurt și gros, cu barbă lungă, roșcată, apăru în întredeschizătura portierei.</p>
<p>— A, d-ta ești, domnule conte! Poftim, poftim. Regret că te-am făcut să aștepți, dar sunt ocupat până peste cap.</p>
<p>Jacques cunoștea de câțiva ani pe Stimer, cu care tratase mai multe afaceri.</p>
<p>— Eh, zise Stimer, șezând la birou. Ai vreo combinație ?</p>
<p>Jacques îi întinse polițele.</p>
<p>Omul de afaceri își puse ochelarii și le examina.</p>
<p>— Ce-i asta ?</p>
<p>— Nu vezi? Polițe... Afacere minunată. Gaston Sarbas e unul dintre tinerii mei prieteni și are nevoie mâine de o sută cincizeci de mii de franci. Poți să-i procuri suma asta?</p>
<p>— Drace! O sută cincizeci de mii de franci — rânji Stimer. O i-a cam razna tânărul d-tale amic.</p>
<p>— Tat-său e cel mai bogat capitalist din Vosgi și posedă o avere de zece milioane rentă. </p>
<p>— Și de ce nu vine Gaston Sargas singur?</p>
<p>— Eu am sarcina afacerilor lui bănești.</p>
<p>— Bine, o să iau informații asupra tatălui său și după aceea om vedea ce-i de făcut. Îți trimit mâine răspunsul.</p>
<p>Jacques ieși galben din cabinetul omului de afaceri.</p>
<p>Rătăci toată ziua pe bulevarde, din cafenea în cafenea, și nu se întoarse acasă decât abia seara.</p>
<p>A doua zi, pe la prânz, primi de la Stimer o depeșă astfel concepută: Vino să regulăm afacerea.</p>
<p>STIMER</p>
<p>Citind aceste câteva vorbe, tot sângele îi năvăli la inimă.</p>
<p>După masă se duse în strada Romei. Stimer, care mirosea o afacere grasă, îl așteptă.</p>
<p>— Eh, mi-am luat informațiunile mele — zise el. Iscălitura lui Sarbas face cât a unui Rothschild. Îți dau dar o sută douăzeci și cinci de mii de franci.</p>
<p>— Păi polițele sunt de câte șaptezeci și cinci de mii fiecare — obiectă Jacques.</p>
<p>— Dar comisionul? Îl uiți ? Adică cum, crezi d-ta că o să risc eu pe nimic asemenea sumă?</p>
<p>— Ai dreptate. </p>
<p>— Și apoi, mă angajez formal să nu pun polițele acestea în circulație, plătibile din trei în trei luni. Nu vor ieși din casa mea de fier decât în ajunul scadenței. Tânărul Sarbas va avea dar tot timpul să pregătească pe tat-său.</p>
<p>— Perfect.</p>
<p>Stimer se sculă, deschise casa și scoase un teanc gros de hârtii de bancă pe care le întinse lui Jacques.</p>
<p>Numară. Ai o sută douăzeci și cinci de hârtii de câte o mie.</p>
<p>Jacques le numără în grabă, le vârî în buzunar și se înapoia acasă, unde Said trebuia să vină la patru.</p>
<p>Negrul nu lipsi de la ora fixată.</p>
<p>Jacques îi numără o sută de mii de franci.</p>
<p>A doua zi achită și prietenului cele douăzeci și cinci de mii. Erau ultimele alergări de toamnă. Riscă câțiva poli și câștigă o hârtie de o mie.</p>
<p>Vesel, se gândi că, în sfârșit, norocul a început să-l protejeze. </p>
<p>Mergea dar în fiecare zi la hipodrom. Juca relativ moderat șt realiza câștiguri ce îi permiteau să trăiască fără grijă.</p>
<p>Lucy, frumoasa contesă de Clerc, apărea și ea la hipodrom, unde în câteva zâmbete, afla tainele rezultatelor, de care profita. Jocheii mai ales îi plăceau, vorbind cu ei englezește. Unii dintre ei, mai cu reputație, fură invitați la ea la masă, și șampania curgea în valuri, aprinzând capetele. Jacques se sinchisea prea puțin de toate astea. Lucy nu știa de unde și-a procurat el banii pe care-i datora și nici nu-l întrebă. De altfel, de când cu scena ce se petrecuse între ei, îl ocolea. </p>
<p>Nu mai văzuse pe Gaston. Zadarnic se dusese prin cartierul lui, în speranță că-l va întâlni. Tânărul intrase ca-n pământ.</p>
<p>Era pe la sfârșitul lui Noiembrie.</p>
<p>Se anunțaseră ultimele curse, și „Vijelia” urma din nou să alerge la Auteuil.</p>
<p>În dimineața aceea, Jacques zise Lucyei:</p>
<p>— „Vijelia” aleargă astăzi. A sosit pentru noi un moment grav. Nu mai e de șovăit, trebuie să încercăm ultima lovitură. </p>
<p>Lucy își îmbrăcă o toaletă splendidă.</p>
</div>
<div type="chapter" n="29">
<p>CAP. XI </p>
<p>Iubire pierdută</p>

<p>Intr-o seară, pe la cinci, pe când Gaston ieșea de la cursuri, zări pe o bancă de pe bulevardul Saint-Michel pe o fată îmbrăcată în negru. Se apropie și recunoscu pe Suzana.</p>
<p>Ținea sulul de muzică pe genunchi și mâinile în manșon. Plângea. Zărind pe Gaston, se sculă, voind să fugă. Dar el, căpătând deodată curaj, o sili să șadă iar.</p>
<p>— Suferi — îi zise el cu glas  blând — ochii îți sunt plini de larimi. De ce plângi?</p>
<p>Și șezu lângă ea.</p>
<p>Suzana tăcea.</p>
<p>Putea ea să spună tânărului acela cauza supărării ei?</p>
<p>Tocmai se înapoiase de la o elevă, ai cărei părinți o concediaseră pe motiv că au găsit o profesoară mai ieftină.</p>
<p>O plătiseră cum plătești pe o slujnică, spunându-i să nu mai vină.</p>
<p>Plecase din casa aceea cu inima strânsă de durere și căzuse aproape leșinată pe banca de pe bulevard.</p>
<p>Gaston o contempla cu dragoste.</p>
<p>Domnișoară Suzana, e a doua oară că-ți vorbesc, dar, de astă dată, țin să mă asculți. Sunt foarte nenorocit. De-ai știi cât te iubesc!</p>
<p>— Te rog, domnule. </p>
<p>— Zi-mi Gaston; vrei? Îmi zice Gaston Sarbas. Nu sunt parizian. Sunt născut foarte departe de aici, într-un sătuleț din Vosgi.</p>
<p>— Sarbas! Sarbas! — murmură Suzana.</p>
<p>Își amintea că a auzit adesea pe bunică-sa și pe Jules vorbind de un chiristigiu bogat din Vosgi.</p>
<p>Își mai amintea ca numele de Sarbas a fost de multe ori blestemat de cei doi bătrâni, și înțelesese că un om care purta acest nume fusese fără milă cu George Vlasian, declarându-l în faliment.</p>
<p>— Tatăl d-tale stă la Kichompré? — întrebă ea.</p>
<p>— A, îmi cunoști satul? — exclamă Gaston, radios.</p>
<p>— Sarbas! Sarbas! — repetă Suzana. Porți un nume care răsună dureros în inima mea, numele unui om care ne-a fost fatal. Depărtează-te și uită-mă!</p>
<p>Gaston, împietrit, nu găsea niciun cuvânt.</p>
<p>Numele tatălui său, cinstit și respectat de toți, fusese fatal fetei? </p>
<p>— Te rog, domnișoară, să te explici. Nu te las să pleci pâna nu-mi, spui ce a suferit familia d-tale din partea tatei.</p>
<p>— Nu mă sili să mă întorc la un trecut penibil. </p>
<p>— Dar te iubesc din tot sufletul, și, dacă-i cu putință să îndrept o acțiune pe care nu vreau s-o cred vinovată, sunt gata s-o fac. Dar spune-mi tot, te conjur</p>
<p>— Nu pot să-ți spun nimic. </p>
<p>— Preferi dar să întreb pe tata ce povară i-a pus trecutul pe conștiință? Vrei să silești pe un fiu, care a fost până acum respectuos, să nu mai fie?</p>
<p>— Fă cum crezi, domnule.</p>
<p> Și Suzana făcu câțiva pași, gata să fugă.</p>
<p>— Suzano! — murmură tânărul, abătut — Suzano! Lasă-mă să-ți spun o vorbă, permite-mi să sper că va veni o zi când îmi vei acorda mânuța. O, te iubesc atât de mult: </p>
<p>Un râs convulsiv agită buzele fetei.</p>
<p> Și, cu glas sacadat, dureros, ea murmură</p>
<p>— Nu mă iubești, minți iubești pe alta și  o cunosc pe ființa aceea. Te-am văzut cu ea de braț, la biserică. E o femeie elegantă din lumea mare. De ce mă înșeli? De ce minți? Vom întâmpina dar întotdeauna în calea noastră numele de Sarbas, acel nume blestemat care însemnează pentru noi rușinea și nenorocirea? Adio, domnule!</p>
<p>Și, de astă dată, până s-o poată opri Gaston, ea dispăru în noapte.</p>
<p>El rămase locului, zdrobit. Rătăci o parte a nopții pe cheiurile pustii, plângându-și durerea, iubirea pierdută.</p>
<p>Numele lui fusese fatal familiei Suzanei. Să fi fost cu putință? Zadarnic căuta prin amintirile sale. Nu găsi niciun fapt care să-l lumineze.</p>
<p>Suzana se întoarse foarte abătută acasă și, cu fruntea plecată, neavând curajul să se uite la bunică, a cărei durere o presimțea, îi povesti că a pierdut o lecție.</p>
<p>— O lecție mai puțin — murmură bătrâna — va fi dar aici mai multă mizerie. Ce să-i facem? Om răbda. Suzana se retrase devreme în odăița ei.</p>
<p>- Jules o urmă.</p>
<p>— Suzano — îi zise ei, ai o taină, pe care nu vrei s-o spui bunicii, dar mi-o poți încredința mie, care sunt prietenul tău.</p>
<p> Fata stă nemișcată, păstrând tăcerea.</p>
<p>— Ai o taină care te omoară — reluă Jules.</p>
<p>— Sunt necăjită — murmură Suzana în cele din urmă.</p>
<p>— A, vrei să vorbești de lecția pierdută? Nu te mai amărî atâta, că o scoatem noi la capăt. Începând de mâine, o să alerg ceva mai mult și vom acoperi lacuna. Bunică-ta n-o să sufere de frig, fac eu dimineața focul până nu plec.</p>
   <p>Afară de asta, n-o s-o las să muncească peste măsură și-mi iau eu sarcina să duc lucrul ce l-a luat ieri de la fabrică de albituri: niște cămăși, cu treizeci de bani fiecare. Până-n șase zile o să câștige tocmai un franc și treizeci: adevărată mizerie. Vai de ochii ei, săraca! Ea s-a ferit să-ți spună, dar îți spun eu totul. Trebuie dar și tu să mă imiți, să-mi deschizi toată inima ta. Eu am crescut la școala nenorocirei și te pot feri de curse. Nu mai ești aceiași de altă dată. De câteva zile ești schimbată, tristă, nu mai râzi, nu te mai ocupi de pianul tău. Bunică-ta și cu mine suntem mereu neliniștiți, tot temându-ne să nu se întâmple vreo nenorocire.</p>
<p>norocire .</p>
<p>— A și venit nenorocirea. Bătrânul tresări.</p>
<p>— O, liniștește-te — reluă cu vioiciune Suzana. Cinstea mi-e neatinsă. Nenorocirea mă lovește nu mai pe mine, eu singură îi voi suferi consecințele.</p>
<p>O, Dumnezeule!</p>
<p>— Chestia e foarte simplă, zise fata. Iubesc pe cineva pe care n-ar trebui să-l iubesc.</p>
<p>— Explică-te.</p>
<p>— Pot eu iubi pe fiul unui Sarbas, a omului neînduplecat care, cu toate rugăciunile tatei l-a declarat în faliment, ruinându-ne pe toți? Spune, Jules, pot eu să-l iubesc? O, nu mă plâng de lucru! Sunt tânără și pot să muncesc. Dar mă înspăimântă ideea că bunica, pe care o ador atâta, e nevoie să se omoare ca să câștige o pâine.</p>
<p>Apoi, cu voce mai înceată, continuă:</p>
<p>— Speranța mea cea mai dulce a pierit de mult. Niciodată nu voi revedea pe Marcela, nici pe tata.</p>
<p>— Cine știe! Ești abia de douăzeci de ani și ți-ai pierdut de pe acum nădejdea! — făcu Jules. Ești religioasă, cu toate astea. N-ar trebui dar să te îndoiești de providență. Eu am încredere în viitor și presimt că-ți rezervă mari bucurii. Cît despre tînărul pe care-l iubești, poate că e vrednic de tine. Copiii nu sunt răspunzători de greșelile părinților lor.</p>
<p>— Ah, bunul meu amic, cât mă fericesc vorbele tale! exclamă Suzana radioasă.</p>

</div>
<div type="chapter" n="30">
<p>CAP. XII</p>
<p>Datoriile nobleții</p>

<p>Jacques de Clerc sosi la Kichompré în zorii zilei. De o lună, munții Vosgi erau acoperiți de zăpadă.</p>
<p>El rămase câteva clipe locului, fermecat de poezia singurătății,gândindu-se la Vladimira care trăia acolo ca în exil, de atâția ani, inima-i se strânse dureros.</p>
<p>Ca să nu fie obiectul de curiozitate al muntenilor, se hotărî s-o viziteze noaptea.</p>
<p>Iar până atunci o porni la întâmplare. Zări lângă biserică cimitirul și intră. Începu să caute un mormânt, un nume care să-i indice colțul de pământ în care se odihnea mă-sa. Aproape de vechea capelă dete peste o cruce de piatră pe care citi:</p>
<p>Aici se odihnește Olga, contesă de Clerc, născută Mendiew, decedată la 25 Noiembrie 18...în vârstă de 65 de ani. </p>
<p>Întâmplarea îl aducea In fața mormântului chiar în ziua aniversării morții mă-si.</p>
<p>Stătu mult, cufundat în gânduri. Apoi intră încet, cu fruntea plecată, în capelă, și se plecă smerit în fața altarului.</p>
<p>Zgomotul ce făcu ușa capelei între deschizându-se și trecerea pe lângă el a unei femei îmbrăcate în negru nu-l smulseră din visare.</p>
<p>Ea trecu înainte și îngenuchiă în fata lui Christos.</p>
<p>Jacques nu se uitase la dânsa.</p>
<p>Abia în urmă o văzu și o examină.</p>
<p>După ce-și termină rugăciunea, necunoscuta se sculă și veni din nou pe lângă contele de Clerc.</p>
<p>O ușoară trăsătură îi scutură întreaga ființă. Dar nu se opri, ci, lăsându-și vălul pe obraz, merse înainte mândră.</p>
<p>El o recunoscuse pe dată.</p>
<p>Era Vladimira, care venise să se roage pentru contesa de Clerc.</p>
<p>Jacques întinse mâna, ca s-o oprească, dar frumoasa rusoaică se prefăcu că nu vede.</p>
<p>El auzi ușa grea a capelei închizându-se.</p>
<p>Rămase mult timp cufundat în durere și, când ieși, aruncă în juru-i o privire scrutătoare. Un om care tocmai curăța niște morminte îl examină în tăcere.</p>
<p>Apoi întrebă:</p>
<p>— Cauți pe domnișoara Mendiew? Chiar acum a plecat cu sania la Kichompré. Dar de treabă domnișoara asta.</p>
<p>Jacques zise:</p>
<p>— Și pentru cine poartă doliu?</p>
<p>— Pentru contesa de Clerc. De cinci ani de când a murit răposata, n-a lepădat doliul. Și cu toate astea, vezi d-ta, ar fi putut fi fericită, bogată,femeie cu vază, numai să fi vrut.</p>
<p>— Da?</p>
<p>— Sigur. Bătrânul Sarbas voia s-o ia de nevastă și să-i facă zestre mare. Dar ea n-a vrut să se mărite cu el. După câte spune lumea, cică a avut odată mult de suferit pe urma unui amor.</p>
<p>Jacques tresări și inima-i se strânse. Nu voi să audă mai mult și o luă, hotărât, spre Kichompré,unde se îndreptă spre casa Vladimirei.</p>
<p>De la moartea nevestei generalului, ea stă singură în casa aceea, împreună cu o servitoare bătrână, care o iubea întocmai cum un câine își iubește stăpânul.</p>
<p>Jacques împinse ușa, care nu era încuiată, și intră.</p>
<p>Vladimira stă nemișcată în pragul salonașului.</p>
<p>— Te așteptam — zise ea. Adineauri, când te-am zărit în capela cimitirului din Gerardmer, mi s-a părut că visez. Dar imediat o voce depărtată a venit să-mi spună că tu ești și că ai adus din nou cu tine nenorocirea.</p>
<p>El nu știa ce să spună.</p>
<p>Era adevărat, aducea cu el nenorocirea și mărturisirea deciderei sale.</p>
<p>Ușa salonului se închise încet după ei, și Vladimira merse de se rezemă de sobă.</p>
<p>Jacques nu putea scoate nici o vorbă, intim dat în fața privirilor aspre ce-l învăluiau</p>
<p>Toate obiectele erau la locul lor și pe un perete portretul generalului în mare uniformă, alături de cel al nevestei.</p>
<p>Contele nu-și putea dezlipi ochii de pe aceste două tablouri. Apoi, căzu zdrobit pe un scaun și plânse.</p>
<p>— Ascultă — zise el în cele din urmă, sculându-se — sunt un mizerabil.</p>
<p>Rusoaica păru că se trezește dintr-un vis lung. Murmură:</p>
<p>— Știam bine că presimțirile mele nu mă înșeală. N-ai venit nici odată la Kiehompré decât spre a semăna lacrimi și deznădejde.</p>
<p>— Sunt pierdut — reluă el. S-a isprăvit; nu-mi rămâne decât să-mi zbor creierii. Îți mărturisesc totul, Vladimiro. Ca să-mi procur banii de care aveam nevoie la joc și pentru o viață fără scrupule, am făcut falsuri, mă-nțelegi? Falsuri</p>
<p>Ea repetă îngheață: </p>
<p>— Falsuri! Falsuri!</p>
<p>— Închisoarea și ocna mă pândesc — continuă el. Ne așteaptă pe toți dezonoarea, afară numai dacă nu vrei să mă scapi.</p>
<p>— Să te scap?</p>
<p>—Da, ai putea.</p>
<p>— Și în ce constau acele falsuri?</p>
<p>— Am iscălit în numele lui Gaston Sarbas polițe în valoare de o sută cincizeci de mii de franci. Speram să le scot până n-o sosi ziua scadenței, socotind că voi câștiga la joc și, astfel, voi șterge crima. Dar jocul n-a fost în favoarea mea și sunt, astăzi, cu totul lipsit de mijloace.</p>
<p>— O, mizerabilul, mizerabilul! — exclamă Vladimira, frângându-și mâinile. Și ce crezi că pot făce pentru tine? Eu sunt săracă, n-am nimic. Nu trăiesc decât dintr-o pensie modestă ce-mi slujește guvernul rus. Nu posed nimic, nici chiar casa asta, care e a ta si pe care o poți vinde. Să te salvez! Nădăjduești cumva să mă duc să rog pe Sarbas să-i fie milă de tine? Să-i expun familiei tale și pătarea unui nume care e întrucâtva și al meu? O, niciodată!</p>
<p>— Nu mai îmi rămâne dar decât să-mi zbor creierii.</p>
<p>— E tot ce ai mai bun de făcut.</p>
<p>Vocea Vladimirei era de gheață, ochi-i aspri.</p>
<p>El făcu câțiva pași spre ușa salonașului, hotărând să moară și se depărtă încet. Ajungând la ușa grădinii, o găsi încuiată și voind să se întoarcă să ceară să i se deschidă, se trezi cu Vladimira lângă el. </p>
<p>— M-am răzgândit — zise ea. Stai aici, nu pleca.</p>
<p>Lui i se păru că dânsa a îmbătrânit în câteva minute cu zece ani.</p>
<p>— Așteaptă-mă aici până mă întorc — reluă ea. Mă duc la Sarbas să-i spun situația și să-l întreb cu prețul căror pretenții e gata să te salveze. Nu vreau să revin asupra trecutului, dar recunosc în fiecare acțiune a ta mâna blestemată care te-a condus în toate infamiile, la toate degradările sociale.</p>
<p>— O, Vladimiro!</p>
<p>— Crede-mă, nu gelozia îmi spuse țipărul acesta. E mult decând nu te mai iubesc. Din ziua în care mama ta a murit în brațele mele chemându-te în zadar, de-am disprețuit și din inima mea a dispărut orice sentiment pentru tine.</p>
<p>— Nu eram pe atunci în Franța.</p>
<p>— Știu. Plecaseși cu mizerabila aceea, părăsind fără milă și pe două nenorocite care te iubeau încă, așteptând reîntoarcerea ta cu o nerăbdare ce creștea pe fiecare zi. Ani de zile au sperat că te vei reîntoarce. Speranță zadarnică. Și dacă ai venit astăzi, n-a fost decât ca să aduci nenorocirea în casa aceasta în care trăiesc de atâția ani ca exilată, închisă aici ca într-un mormânt care trăise de atâtea ani ca exilată, închisă aici ca într-un mormânt. Toate astea sunt opera ta. Mi-ai răpit fără inima, tinerețea, tot ce era mai bun în mine. Deziluzia a fost amară și inima mea s-a închis pentru totdeauna. Și dacă vreau acum să implor în favoarea ta pe Charles Sarbas, e doar ca să salvez cinstea unui nume care îmi este scump.</p>
<p>Ea își puse în cap un fâșiu de dantelă neagră, se învălui într-o blană și plecă.</p>
<p>El o auzi deschizând portița de la grilaj și închizând-o la loc.</p>
<p>Vladimira pășea înainte fără ezitare, pe zăpada înghețată, ajunse la chiristigeria bătrânului Sarbas, străbătu un vast șopron transformat în atelier și o luă spre clădirea în care se aflau funcționarii.</p>
<p>Sarbas nu era la birou.</p>
<p>— Patronul e acasă — îi comunică un funcționar.</p>
<p>E răcit și n-a ieșit din casă de câteva zile.</p>
<p>Vladimira nu răspunse nimic.Se retrase, îndreptându-se către locuința particulară a negustorului de lemne. Ajungând la casa bogatului industriaș, căută să-și stăpânească emoția ce o sugruma. Deodată scoase un strigăt năbușit. </p>
<p>Gaston, care sosise la Kichompré de câteva minute, se afla în fața ei.</p>
<p>După ultima-i convorbire cu Suzana, simțise o mare disperare, și el, care era onoarea întrupată, venise fără zăbavă acasă să afle ce se putea imputa tatălui său cu privire la familia Vlasian.</p>
<p>Zărind pe Vladimira, scoase o exclamare de bucurie și i se repezi în brațe.</p>
<p>Ea îl crescuse și era mândră de opera ei</p>
<p>— Vreau să vorbesc cu tatăl tău — zise dânsa, strângându-i mâinile cu căldură.</p>
<p>— Iți cedez dar locul; începe tu. Am și eu de vorbit mult cu tata.</p>
<p>Vocea lui Gaston era tristă.</p>
<p>Vladimira rămase surprinsă.</p>
<p>— Ai o mare supărare, nu-i așa? Îmi spui și mie, da?</p>
<p>— Da, îți voi povesti totul.</p>
<p>Ea intră, după aceea, în cabinetul lui Charles Sarbas, foarte vast, dar mobilat cu simplitate.</p>
<p>În sobă ardea un foc de lemne.</p>
<p>Cum zări pe Vladimira, pe care o adorase întotdeauna, bătrânul tresări și o flacără îi trecu prin ochi. Se sculă și-i indică cu mâna un scaun lângă foc, așteptând ca ea să înceapă să vorbească.</p>
<p>— Fiul meu e aici — zise el, în cele din urmă, ca să taie tăcerea ce-l apăsa.</p>
<p>— Da, am vorbit și cu dânsul adineauri.</p>
<p>— O, îl găsesc schimbat, trist. Șederea la Paris nu priește întotdeauna.</p>
<p>— Desigur că nu — zise ea cu voce stinsă.</p>
<p>Charles Sarbas o examina, sorbind-o din ochi.</p>
<p>Era singura femeie pe care o iubise.</p>
<p>În fața acestei fete, capitalistul, negustorul egoist, pierea cu totul, spre a face loc omului amorezat, capabil de toate mărinimiile.</p>
<p>Și, cu toate astea, Vladimira tremura, șovăia să spună pentru ce a venit.</p>
<p>— Ai a-mi face vreo destăinuire gravă? — murmură chiristigiul cu glas blând. Poți vorbi fără teamă și să-mi deschizi inima d-tale. Sunt gata să-ți dau răspunsul cel mai favorabil. Vorbește, domnișoară Vladimira, te ascult.</p>
<p>Ea nu putea vorbi. Cuvintele i se opreau în gât.</p>
<p>— Domnule — zise ea în sfârșit — viu să te implor pentru un mare vinovat, pentru un om care e pierdut pentru totdeauna dacă nu-l ajuți. Onoarea lui și a mea sunt în mâinile d-tale viu să-ți cer milă pentru omul acesta, care-mi e ca frate.</p>
<p>Fața lui Sarbas se crispă ușor.</p>
<p>— Ei, spune! Ce vrei? Despre ce e vorba?</p>
<p>Vocea lui devenise deodată brutală.</p>
<p>Ce vreau ? reluă ea rugătoare. Ce vreau? O, Dumnezeule! Nu pot să-ți spun.</p>
<p>Chiristigiul se sculă dintr-o dată, cu privirile neliniștite, scrutătoare.</p>
<p>— Vii iarăși să-mi ceri bani pentru logodnicul de odinioară, pentru care am împrumutat, adesea, sume importante asupra pensiei soției generalului? Iarăși vrei să-i trimiți parale? Dacă aceasta te aduce, regret că nu pot să răspund favorabil cererii d-tale. Nu mai dau nici o centimă”.</p>
<p>— Domnule — zise ea — e mai rău decât atât. Nu viu, ca altă dată, să te rog să-mi împrumuți patru mii de franci, pe care, de altfel, eu și răposata mea mătușă ți le-am achitat. E vorba de o sumă mult mai mare. Un nenorocit s-a pătat, iscălind cu numele d-tale polițe pe care nu le poate plăti.</p>
<p>— Tăișuri — exclamă Sarbas — falsuri!</p>
<p>— Da, domnule, falsuri! Nu vin aici să disculp pe un vinovat,nevrednic nici de interes, nici de milă. Viu doar să-ți spun. Scapă-l. Polițele ți, se vor prezenta în curând, plătește-le, nu face nicio reclamație. Îți jur că ți se vor înapoia banii.</p>
<p>— Și la ce sumă se urcă polițele? </p>
<p>— La o sută cincizeci de mii de franci.</p>
<p>Sarbas scoase un țipăt teribil.</p>
<p>— O sută cincizeci de mii de franci! Și ți-ai închipuit d-ta, măcar un moment, că o să plătesc eu suma aceasta? Și-mi vorbești de înapoiere? Dar cu ce? Și când? Ești nebună, domnișoară, ești nebună.</p>
<p>Și izbucni într-un râs care îngheță pe Vladimira. Atunci ea se sculă, mândră, și făcu câțiva pași spre ușă.</p>
<p>— Ascultă — îi zise el, atragând-o brusc spre dânsul — aș face pentru d-ta tot ce-mi e în putință. Dar ca să dau asemenea sumă unui mizerabil pe care-l urăsc, e peste puterile mele</p>
<p>— Nu-l cunoști. De ce îl urăști atâta?</p>
<p>— Îl urăsc fiindcă l-ai iubit d-ta la nebunie, cum aș fi voit să fiu eu iubit, și, crede-mă aș fi devenit, atunci, alt om. Dar n-ai avut pentru mine decât dispreț.</p>
<p>— A trecut totul — zise Vladimira. Da, nu tăgăduiesc, l-am iubit pe domnul de Clerc, într-un fel cum, nu l-a iubit nicio altă femeie.Astăzi, însă, inimă mea e închisă pentru totdeauna. N-aș putea iubi pe un om pe care nu-l stimez.</p>
<p>— E adevărat? Atunci, de ce vrei să-l scapi?</p>
<p>Și christigiul o privea cu atenție</p>
<p>— De ce? Mă întrebi de ce. Doar fiindcă poartă un nume cinstit, un nume care e întrucâtva și al meu și nu vreau ca memoria acelora care îmi sunt scumpi să fie pătată. De aceea îi vin într-ajutor, de aceea vreau să-l scap.</p>
<p>Sarbas, foarte emoționat, se plimba în lung și în lat, oprindu-se, din când în când în fața Vladimirei.</p>
<p>Repeta:</p>
<p>— O sută cincizeci de mii de franci! Nu se încurcă contele d-tale. Să plătesc eu banii ăștia! O, niciodată! Cu atât mai rău pentru imbecilul care i-a dat parale. Eu mă spăl pe mâini.</p>
<p>— Foarte bine, domnule — zise ea cu voce tremurândă. Adio!</p>
<p>Și se îndreptă pentru a doua oară spre ușă, dar Sarbas o opri.</p>
<p>— Nu-l mai iubești? Jură-mi că spui adevărul și-ți jur, la rându-mi, că-l scap. Plătesc suta de mii de franci și retrag polițele.</p>
<p>Vladimira tresări.</p>
<p>Vai, iubea încă pe Jacques.</p>
<p>Poate chiar că-l iubea și mai mult acum când îl știa nenorocit, părăsit, fără îndoială, de blestemata care i-a pricinuit pierderea.</p>
<p>Și căzu pe un scaun, aproape să leșine.</p>
<p>— Ce n-aș face pentru d-ta! — zise el cu glas iarăși blând. Iartă brutalitățile mele, domnișoară Vladimira. Scap, pentru d-ta, pe omul acela, dar, în schimb, d-ta ce-mi dai?</p>
<p>Ea ridică spre el ochii-i umezi de lacrimi și nu răspunse.</p>
<p>— Dacă ai voi, viața ar fi așa de frumoasă, pentru d-ta, — reluă Sarbas. Spune, din moment ce nu mai iubești pe omul acela, căzut așa de jos, de ce nu primești numele meu? Ai înfrumuseța puținii ani ce mai îmi rămân de trăit și ai face fericit pe fiul meu, care ar fi încântat să-ți poată spune „mama”.</p>
<p>— Nu mă mărit niciodată.</p>
<p>— În cazul acesta — făcu Sarbas, cu vocea tremurândă de o mânie reținută — nu îmi mai vorbi de omul acela</p>
<p>Și ea, târându-se spre ușă, de astă dată el o lăsă să plece.</p>
<p>Când Vladimira se întoarse acasă, Jacques o aștepta în salonaș, pradă unei neliniști dureroase.</p>
<p>— Ei? — întrebă el, sculându-se brusc.</p>
<p>— Nimic — zise ea. Nu vrea să audă de nimic.</p>
<p>— Nu mai îmi rămâne dar decât să mor.</p>
<p>Ea scoase un strigăt de disperare.</p>
<p>Apoi zise:</p>
<p>— Ca să-ți scap onoarea și viața, mă voi sacrifica. Înțelegi? Mă voi sacrifica, dându-mi întreaga viață, strivind în picioare toate prejudecățile, stingând toate sentimentele și năbușindu-mi toate bătăile inimii. Voi primi numele unui om pe care nu-l iubesc si nu-l voi putea iubi.Acesta e singurul preț cu care te pot salva. Du-te, Jacques, înapoiază-te la Paris și fă așa fel ca să nu mă căiesc niciodată că mi-a fost milă de tine.</p>
<p>El plecă, clătinându-se ca un om beat.</p>
<p>Și, pe când se suia în trenul ce trebuia să-l ducă la Paris, Vladimira, cu ochii plini de lacrimi, scria lui Sarbas aceste câteva rânduri:</p>
<p>Primesc numele d-tale. Scapă pe Jacques</p>
<p>Peste două zile, Lucy primi din Paris o scrisoare astfel concepută:</p>
<p>Ca să te scap, cumpărând tăcerea lui Said, m-am pătat de necinste.</p>
<p>O femeie, cea mai sfântă și mai nobilă femeie, m-a salvat. Am contractat față de ea o datorie sfântă: aceea de a mă reabilita prin muncă.</p>
<p>Adio!</p>
<p>Jacques de Clerc</p>
</div>
<div type="chapter" n="31">
<p>CAP. XIII</p>
<p>Sacrificiu</p>

<p>Ninge mereu.</p>
<p>De o lună, frumoasa rusoaică e doamna Sarbas și de o lună veghează la căpătâiul unui muribund.</p>
<p>La înapoierea de la biserică, unde se binecuvântase unirea lui cu Vladimira, Sarbas, zdrobit de o emoție prea violentă, căzuse la pat.</p>
<p>Gaston nu și-a mai părăsit de atunci pe tat-său.</p>
<p>Tânăra femeie, mai ales, e neobosită.</p>
<p>Cu toată agonia în care se zbate, Sarbas continuă să se ocupe de afaceri. Vladimira reglează socotelile și i le prezintă.</p>
<p>Când trebui să-i supună polițele iscălite de Jacques, spre a fi plătite, mâinile-i tremurau înfrigurate.</p>
<p>Sarbas le parcurse din ochi, apoi atent o luminare si le arse la flacără.</p>
<p>— S-a făcut — zise el privind țintă pe Vladimira. Acum poți fi liniștită cu desăvârșire, copila mea.</p>
<p>Ea nu răspunse, dar, cu o privire grăitoare, exprimă bărbatului său adânca-i recunoștință. </p>
<p>Lumea din Kichompre se interesa mult de sănătatea lui Sarbas.</p>
<p>Doctorii chemați din Paris declarară că bolnavul e pierdut și că viata lui nu mai e decât o chestiune de zile, poate de luni, căci, înzestrat cu o constituție foarte puternică, chiristigiul se putea zbate mult între boală și moarte.</p>
<p>Veni primăvara, aducând topirea zăpezii.</p>
<p>Starea lui Sarbas se înrăutățea tot mai mult, și paralizia, la început parțială, cuprindea, încetul cu încetul, partea stângă.</p>
<p>Într-o dimineață chemă pe nevastă-sa și-i zise:</p>
<p>— Vladimira, vei fi curând văduva unui om care nu ți-a fost bărbat decât cu numele. Înțeleg acum că ți-am cerut un sacrificiu deasupra puterilor omenești și Dumnezeu m-a pedepsit. N-ar fi trebuit să-ți cer o jertfă așa de mare. Dar iartă-mă! De-ai știi cât te iubeam! Te-am adorat timp de zece ani și, când puteam să fiu și eu fericit, vine moartea să mă ia. Așa e viața. O, Vladimiro, mă întreb, în clipa asta supremă, dacă am urmat calea dreaptă. Am stràns aur peste aur și unde am ajuns astăzi?</p>
<p>Tăcu, ațintindu-și ochii către splendida priveliște ce se desprindea din neguri, și lacrimi îi străluciră în ochi.</p>
<p>Erau, fără îndoială, primele lacrimi pe care le vărsa omul acela, care, toată viața lui, fusese aspru și fără milă cu alții.</p>
<p>Spuse Viadimirei să iasă și chemă pe Gaston.</p>
<p>De mult aștepta tânărul cu nerăbdare momentul când să poată vorbi cu tat-său cu inima deschisă.</p>
<p>— Ai să-mi spui ceva, tată? — murmură el.</p>
<p>— Da. Am de vorbit mult cu tine. Țin mai întâi să-ți fac cunoscut la cât se urcă averea ce-ți las.</p>
<p>— Mă interesează prea puțin — zise Gaston cu sinceritate, întrucât socotea că nu e neoie să ai avere așa de mare ca să fii fericit.</p>
<p>Afară de aceasta, nu-și crease prin muncă, o situație strălucită?</p>
<p>Ieșit doctor de câteva zile, nu-i va fi oare ușor să-și câștige pâinea lui precum si a nevestei pe care și-ar alege-o?</p>
<p>— Bine — zise tat-său, zâmbind ironic — știu că-ți bați joc de bani, și poate că ai oarecum dreptate. Totuși, țin să știi că averea mea se urcă la douăsprăzece milioane. </p>
<p>Gaston tresări.</p>
<p>— Te miră — reluă bolnavul — că un om ca mine care trăia cu zece mii de franci pe an, în care intră și întreținerea ta, a putut avea atâta bănet fără să-i cheltuiască. </p>
<p>Gaston se gândi, cu adâncă tristețe, că omul acesta, deși milionar, avusese inima să declare falit pe tatăl Suzanei, tatăl fetei pe care o iubea.</p>
<p>Sarbas reluă:</p>
<p>— Am făcut două parți din averea aceasta și n-o să fii supărat pe mine, nu-i așa? Prin actul de căsătorie, am recunoscut Vladimirei șase milioane.</p>
<p>— Ai făcut bine, tată.</p>
<p>— Mă aprobi?</p>
<p>— Sunt chiar fericit că te-ai gândit la Vladimira.</p>
<p>— Și dacă n-aș fi făcut nimic pentru ea?</p>
<p>— M-ai fi silit să repar această nedreptate și să pun jumătate din averea mea la picioarele nobilei femei.</p>
<p>— Cât o iubețti!</p>
<p>— O, da, o iubesc cum aș fi iubit pe sora mea , dacă aș fi avut vreouna; cum aș fi iubit pe mama dacă Dumnezeu ar fi ținut-o în viață. Nu dăunez, oare, Vladimirei puținele calități ce am. Dar afară de ea, mai e o femeie din pricina căreia mor de durere, o femeie pe care o iubesc la nebunie cum n-a fost cândva iubită femeie și pe care aș vrea s-o fac tovarășa mea de viață.</p>
<p>— Ei bine?</p>
<p>— Ei bine, ea nu va consimți niciodată să poarte numele meu.</p>
<p>— E, presemne, prințesă de sânge ?</p>
<p>— Nu, tată. Suzana nu e din aristocrație, ci o biată profesoară.</p>
<p>— Profesoară de pian, desigur?</p>
<p>— Da, tată.</p>
<p>— Și zâna asta nu te vrea? Nu te iubește pe tine, om savant, băiat de viitor? Vrei să-ți bați joc de mine? De altfel, nici n-aș fi consimțit la asemenea căsătorie.</p>
<p>Dar Gaston voia să știe dacă tat-său nu și-a încărcat vreodată conștiința cu o acțiune rea față de familia Vlasian.</p>
<p>— Tată — întrebă el — cunoscut-ai vreodată, la Paris, o familie Belon?</p>
<p>Bătrânul dase din cap.</p>
<p>— Nu-mi amintesc.</p>
<p>— Gândește-te bine.</p>
<p>— Nu, nu-mi amintesc.</p>
<p>Dar, după câteva clipe de gândire, adaugă:</p>
<p>— Belon... Belon... Jules Belon... da, da, e numele unui fost casier la casa Vlasian.</p>
<p>— A, vezi că-l cunoști ?</p>
<p>— Jules e un om de treabă pe care l-am stimat și-l stimez încă. Anul trecut, când cu ultima mea călătorie la Paris, l-am întâlnit pe bulevardul Sevastopol. Nenorocitul,după ce a fost despuiat de nevasta patronului care a fugit furând tot conținutul casei de fier, s-a văzut silit, ca să trăiască, să vândă pene și flori.</p>
<p>— Asta-i — cugetă Gaston.</p>
<p>Bătrânul continuă:</p>
<p>— Și după ce l-au despuiat, știi ce a făcut dobitocul? S-a mutat la un loc cu bătrâna doamnă Vlasian, ajutându-i să-și crească o nepoată care poartă astăzi numele lui. Vlasianii aceia aveau creditori așa de mulți, că atât baba, cât și fata, au fost nevoite să-și schimbe, numele, luând pe cel al casierului, ca să scape măcar cele câteva bulendre ce le mai rămăseseră. E un lucru ce se întâmplă foarte des la Paris. Din fericire, eu îmi luasem precauțiunile și, fiindcă ticălosul ăla de Vlasian îmi datora două sute de mii de franci, l-am declarat în faliment.</p>
<p>— Făcut-ai tu asta? — exclamă Gaston.</p>
<p>— Păi, sigur. Frate-frate, brânza-i pe bani.</p>
<p>— Dar nu tatăl acelui Vlasian ți-a venit altă dată în ajutor, împrumutându-ți primele fonduri,pentru întemeierea chiristigeriei căreia-i datorezi averea?</p>
<p>— Ba da.</p>
<p>— Și uitat-ai cu totul aceasta? N-ai întins mâna binefăcătorului tău? O, tată, tată!</p>
<p>— Ai fi fost prost comerciant tu! — făcu bătrânul, dând din umeri. Îți repet: în chestiuni de afaceri nu încap sentimente.</p>
<p>Tânărul rămase gânditor, dureros emoționat.</p>
<p>Suzanei îi zicea desigur Vlasian;</p>
<p>Sărmană fată!</p>
<p>Poate că și alte motive, mult mai serioase, o făceau să-și ascundă numele.</p>
<p>Și se gândi la mama ei, mama aceea infamă, cauza adevărată a întregului dezastru.</p>
<p>— Ei bine, tată, zise el, fata pe care o iubesc și care nu vrea să poarte numele meu e din familia Vlasian.</p>
<p>— Fata unei hoațe, a unei femei care a fugit cu un amant după ce a prădat pe bărbatu său? Tu n-ai să fii niciodată bărbatul ei, ți-o jur.</p>
<p>Gaston nu replică și ieși.</p>
<p>Știa acum ce dorea să știe și de ce natură era reparația ce trebuia să dea familiei Vlasian.</p>
<p>Sarbas slăbea pe zi ce trecea. Nici îngrijirea ce i se dădea, nici constituția-i puternică nu-i putură reda sănătatea. Gaston nu mai simțea pentru tat-său dragostea de altădată și sta ceasuri întregi lângă el, fără să scoată o vorbă. Bătrânul observase faptul și inima-i sângeră.</p>
<p>— Ești trist, îi zise el într-o zi, cu o voce pe care Gaston aproape n-o mai recunoscu. O iubești, vasăzică mult pe Suzana aceea?</p>
<p>— O ador.</p>
<p>— Ascultă-mă, copile, tu nu ești răspunzător de actele condamnabile ce le-am comis eu și, în orice caz, le poți repara. Spune copilei aceleia că tatăl tău, fiind în agonie, a rugat-o să-l ierte.</p>
<p>Vladimira tocmai intră în acel moment.</p>
<p>El o atrase spre dânsul, strângându-i mâinile cu emoție.</p>
<p>— O, zise dânsul, banii, banii! Aș voi să fiu cel mai sărac dintre oameni și să rămân cu voi doi. Da, Gaston, m-am convins și eu că nu-i deajuns să ai parale ca să fi fericit. Fii bun și milos!</p>
<p>A doua zi, el se stinse în brațele fiului său.</p>
</div>
<div type="chapter" n="32">
<p>PARTEA A TREIA</p>
<p>CAP. I</p>
<p>Începuturile unei dive</p>

<p>În seara aceea, luni, ea se îngrămădea la opera comică, unde se dădea „Haydee”, care ținea afișul de cincisprezece zile.</p>
<p>Într-o lojă din avantscenă, o femeie tânără își făcu apariția, însoțită de un tânăr foarte distins, care puse jos, lângă dânsa, un buchet enorm de camelii albe.</p>
<p>Toată lumea elegantă cunoștea pe frumoasa doamnă Sarbas, o văduvă bogată care cumpărase, pe aleea Gabriela, o casă splendidă, adevărată minune artistică.</p>
<p>Frumoasa rusoaică fugea de lume și, dacă venise să se instaleze la Paris, o făcuse spre a satisface dorința lui Gaston. Își petrecea vremea vizitând pe săraci, împărțind ea însăși pomeni și ajutând pe cei săraci, dar rușinoși. Gaston, la rându-i, care nu putea răbda viața de trândav, organizase dispensării în toate cartierele populate, și, în fiecare zi, de la șapte la nouă, săracii puteau să se prezinte gratis  la vizita tânărului milionar, care mai da bolnavilor și medicamentele necesare.</p>
<p>Avererea adunată de bătrânul Sarbas era, dar, cu folos întrebuințată de moștenitori. Colonia rusă făcuse tinerei văduve o primire călduroasă. Și de câte ori Vladimira mergea la biserica din strada Daru, era obiectul unei sincere și unanime simpatii.</p>
<p>Tânără, frumoasă, bogată, distinsă, cei mai înalți diplomați o remarcară, și cereri de datorie curgeau din toate părțile.</p>
<p>Dar dânsa, credincioasă primei iubiri, nu răspundea decât cu refuzuri.</p>
<p>La Opera Comică, regăsi valul de admiratori.</p>
<p>Într-o lojă din avantscenă din fața ei, un om tânăr încă, străin fără îndoială, o privea cu o admirație pe care nu căuta s-o ascundă.</p>
<p>Primul și al doilea act fură superbe, și steaua serii, Floarea Pădurii, fu călduros aplaudată.</p>
<p>Dar la actul al treilea, tocmai când intrase în scenă, căzu grămadă.</p>

</div>
<div type="chapter" n="33">
<p>CAP. II</p>
<p>Declarația de război</p>


<p>Tocmai se sculase când i se anunță vizita lui Gaston Sarbas. Era mult mai palidă ca în ajun. Nu putuse deloc dormi și se sculase si devreme.</p>
<p>Când zări pe doctor, scoase o exclamare de bucurie. I se părea că fericirea a intrat în casa ei. El o examina surprins și neliniștit. Ce mult semăna dânsa cu Suzana! Și se împrieteni imediat cu tânăra artistă.</p>
<p>Ea îl pofti să șadă lângă dânsa și zise:</p>
<p>— Am, vasăzică, un început de boala de inimă? Nu-i așa, ar trebi să mă feresc de emoții? S-ar putea, oare, cu arta mea? Dar nu mi-e numai inima bolnavă.</p>
<p>El o privi lung, cu atenție.</p>
<p>Știa bine ce are.</p>
<p>Era destul să se uite la ea, fără s-o mai cerceteze la plămâni, ca să priceapă că are pieptul slab.</p>
<p>Fata tușea și-i trebuia clima Nisei, odihnă.</p>
<p>O idee generoasă îi veni lui Gaston în minte.</p>
<p>— Ascultă — zise el cu blândețe — o femeie care-mi e foarte scumpă merge în fiecare an la Nisa, pentru câteva luni. De ce n-ai merge cu ea? Ți-ar prii mult clima de acolo și ai găsi specialiști care ți-ar da cele mai prețioase consultații.</p>
<p>Sunt, vasăzică, serios bolnavă?</p>
<p>— N-am spus asta, dar, în sfârșit, dacă starea d-tale nu-mi inspiră acum nici o grijă, s-ar putea însă înrăutăți. Te-ai înapoia de la Nisa complet vindecată. Spune: vrei să o însoțești pe Vladimira?</p>
<p>Rostise acest nume cu o familiaritate care miră pe Floarea Pădurii.</p>
<p>— Vladimira îi zice prietenei d-tale?</p>
<p>— Prietenă, soră, mamă. A, și-ți vorbesc de ea de parca ai cunoaște-o.</p>
<p>— Iartă-mă dacă am fost indiscretă.</p>
<p>El reluă: </p>
<p>— Vladimira e a doua nevastă a tatei, o femeie sfântă care m-a crescut, făcând din mine ceea ce sunt. E aproape tot asa de tânără ca mine și de o nespusă frumusețe.</p>
<p>Floarea Pădurii rămase gânditoare.</p>
<p>— Ce fericită — cugeta ea — femeia pe care o va iubi băiatul acesta de treabă! </p>
<p>El nu semăna cu ceilalți; n-avea vorbe goale pe buze, nu-i adresa complimente banale.</p>
<p>— Gânditu-te-ai bine la propunerea ce-mi făcuși? — zise ea cu voce melodioasă.</p>
<p>— Nu m-am gândit deloc; mi-a venit chiar acum, pornită din inimă.</p>
<p>— Mă măgulește; dar n-o pot primi. Eu, împreună cu doamna Sarbas! Ce va zice lumea?</p>
<p>Vorbele Floarei Pădurii erau pline de amărăciune.</p>
<p>El se sculă să plece.</p>
<p>— De azi suntem prieteni — zise ea — și doresc să vii să mă vezi adesea.</p>
<p>— Îți făgăduiesc.</p>
<p>Și Gaston se duse, visător.</p>
<p>Ce mult semăna femeia aceasta cu Suzana!</p>
<p>Totuși, era blondă, cu ochii negri, blânzi, iar cealaltă, iubita, cochetă, cu ochi albaștri, mari, adânci.</p>
<p>De mult nu o mai văzuse pe Suzana. O așteptase zadarnic în strada Clovis. N-o mai zărise niciodată singură. Era întotdeauna întovărășită  de Jules.</p>
<p>Ultima dată când o întâlnise, îi păruse mai palidă si mai tristă ca oricând.</p>
<p>Părea obosită de munca necurmată de toate zilele. El se gândea la toate acestea pe când se îndrepta spre strada Le Peletier.</p>
<p>Se opri la numărul 29, unde dădea în fiecare sâmbătă consultații gratuite, se urcă la primul etaj și sună. Un servitor veni să-i deschidă. Ora de consultații sunase de mult și sălile gemeau de lume. Servitorul îi anunță că s-au înscris până acum douăzeci și cinci de săraci.</p>
<p>El expedia repede pe cei fără vreo boală serioasă, veniți doar așa, ca să-și omoare timpul. Celor mai gravi, însă, le dase toate îngrijirile.</p>
<p>Apoi, pe când dă să se retragă, un zbârnăit de clopoțel îl reținu la post, și el între deschise din nou portiera salonului.</p>
<p>O femeie, splendid gătită apăru.</p>
<p>Era Lucy.</p>
<p>Un voal des îi acoperea obrazul.</p>
<p>El o recunoscu pe dată și fruntea-i se încreți ușor.</p>
<p>Cu toate astea, cum înainte de toate, era om politicos, îi oferi un scaun. Ea șezu în fața lui, își ridică vălul și-l privi lung, fără să-i vorbească.</p>
<p>Nu știa de evenimentele întâmplate, nu cunoștea afacerea polițelor false iscălite de Jacques de Clere, care, de altfel, dispăruse, fără ca ea să-l mai fi văzut.</p>
<p>Gaston nu știa nici el de afacerea polițelor, Vladimira păstrând cel mai mare secret asupra lor.</p>
<p> În cele din urmă, zise:</p>
<p>— de ieri sunt foarte nenorocită.</p>
<p>El o privi surprins.</p>
<p>— De ce?</p>
<p>— Te miră?</p>
<p>— Desigur.</p>
<p>— Sunt nenorocită fiindcă tot te iubesc.</p>
<p>— Mă iubești? Te plâng. Eu nu pot să te iubesc, mai întâi fiindcă iubesc pe alta și, al doilea, fiindcă asemenea sentimente nu se poruncesc.</p>
<p>— Iubești?</p>
<p>— Da, după cum ți-am spus.</p>
<p>— Așa, este, dar nu te-am crezut. Dar pentru că, îți menții afirmația, nu-mi e greu să ghicesc obiectul admirației d-tale. Iubești pe Floarea Pădurii.</p>
<p>— N-o iubesc cum îți închipuiești d-ta. Tânăra cântăreață este și-mi va fi prietenă, nimic mai mult. Nu cunoști numele aceleia pe care o iubesc și n-ai să-l afli decât în ziua când îmi va deveni soție.</p>
<p>Lucy tresări.</p>
<p>— Vasăzică, e război între noi. Ascultă bine ce-ți spun, făcu ea, sculându-se.</p>
<p>Niciodată n-o să te iubească o femeie cum te iubesc eu, și niciodată n-o să te urască o femeie cum te voi urî eu.</p>
<p>— Liniștește-te — zise Gaston emoționat fără voia lui de violența acelei pasiuni — și cugetă la gravitatea cuvintelor ce ai rostit.</p>
<p>— De azi înainte nu mai suntem decât dușmani înverșunați.</p>
<p>— Dacă așa vrei, fie! Dar eu nu te urăsc. Dimpotrivă, simt pentru d-tale o milă adâncă.</p>
<p>— Milă!— repetă ea batjocoritoare. N-am ce face cu ea. Ah blestemată fie ziua când te-am întâlnit la „Bois” și ți-am sărit într-ajutor.</p>
<p>— Intr-adevăr, sunt în viață fatalități teribile.Crede-mă, doamnă, că și eu blestem ziua aceea. Ai intrat în viața mea tulburându-mi sufletul cu mărturisiri pe care nu le-am provocat și nici încurajat. Ai fost geniul meu rău, urmărindu-mă pas cu pas. Din fericire, am rezistat. Marea dragoste care mă însuflețește m-a scăpat.</p>
<p>Ea îl privea uimită.</p>
<p>— O, îmi sfâșii inima. Ești un mizerabil. N-ai să mă mai vezi niciodată. Dar bagă de seamă! O să mă răzbun teribil.</p>
<p>își lăsă voalul pe obraz și se duse.</p>
<p>Da în înserat. Cădea o ploaie măruntă.</p>
<p>Lucy coborî strada Le Peletier până-n strada Lafavette, pe care o urcă până la șoseaua Antin. Se opri la numărul 7 și sui cinci etaje. Pe o ușă din fața scării citi:</p>
<p>Doamna Olimpia, cărtarăreasă</p>
<p> De la cinci la nouă</p>
<p>Sună.</p>
<p>O femeie grasă, cu obrazul plin de bube, veni să-i deschidă și o introduse într-un salonaș, sărăcăcios mobilat. Câteva femei așteptau, șezând pe niște scaune de paie.</p>
<p>Lucy abia de se uită la ele, apoi merse de se instală lângă fereastră.</p>
<p>Nu fusese încă niciodată în casa aceea și niciodată nu recursese la știința unei cărturărese. Nu credea în profețiile femeilor de soiul acesta, și, cu toate astea, fără ca nici ea să știe de ce urcase în casa aceea, tot în speranța că va afla ceva care s-o liniștească.</p>
<p>Era singură acum.</p>
<p>Jacques o părăsise, lăsând-o fără niciun ban. Ea își vânduse, una câte una, toate bijuteriile și iscălise poliți pe care, poate, nici că avea să le plătească la scadență. Din splendoarea de adineauri, ce-i mai rămăsese? Nimic, absolut nimic.</p>
<p>Juca și acum în toate serile cărți, cerând fiecăruia câte un napoleon spre a putea face față cheltuielilor casei.</p>
<p>Viață era asta?</p>
<p>Și apoi, dragostea ce-o mistuia...</p>
<p>Gaston era singurul om în fața căruia se umilise și la picioarele căruia s-ar fi aruncat bucuros, cerșindu-i o privire, un zâmbet.</p>
<p>Încetul cu încetul, salonul doamnei Olimpia se golea.</p>
<p>Când veni rândul Lucyei, se văzu condusă într-o încăpere mică, ce da într-o curte în care niciodată nu pătrundea o rază de soare.</p>
<p>Cărturăreasa era instalată într-un fotoliu larg de piele, la o masă mare, acoperită de pânză roșie.</p>
<p>Ea indică clientei un scaun în fața ei.</p>
<p>— Dorești să-ți ghicesc? — întrebă.</p>
<p>— Da, negreșit.</p>
<p>Femeia amestecă si apoi, întinzând cărțile, zise:</p>
<p>— Scoate cincisprezece din ele.</p>
<p>Cu capul sprijinit în mâini, Lucy se uita nepăsătoare la cărțile pe care le scosese și un zâmbet ironic îi rătăci pe buze.</p>
<p>— N-ai încredere în mine, nu-i așa? — făcu Olimpia, aruncând asupra irlandezei o privire străpungătoare.</p>
<p>— Nu cred în nimic.</p>
<p>— Nici în dragoste?</p>
<p>— Nici.</p>
<p>— Și, cu toate astea, ai iubit la nebunie.</p>
<p>— Știu.</p>
<p>— Bărbatul d-tale te adora.</p>
<p>— Se poate.</p>
<p>— Cât despre prietenul d-tale, a călcat în picioare tot ce i-a fost mai scump, ca să-ți fie pe plac.</p>
<p>Lucy stă nepăsătoare.</p>
<p>— Mă interesează prea puțin aceasta — murmură ea.</p>
<p>Vreau să știu viitorul. Trecutul a trecut, trebuie să-l uităm.</p>
<p>— Viitorul — făcu Olimpia. Dacă ți l-aș spune, te-ai cutremura.</p>
<p>— Eu?</p>
<p>— Da, da.</p>
<p>— Nu cred.</p>
<p>— N-ai crede dacă ți-aș spune ce citesc în clipele acestea în inima d-tale? M-ai crede dacă ți-aș vorbi de deznădejdea acestei inimi, ale cărei duioșii sunt respinse tocmai de omul cel mai iubit? Lucy își înalță statura, înfiorându-se.</p>
<p>— Și veniși la mine ca să-ți vorbesc de el. Ai vrea să cunoști pe femeia pe care o iubește.</p>
<p>— Da, as vrea.</p>
<p>— E o fată tânără.</p>
<p>— Floarea Pădurii — murmură falsa contesă. Nu m-am înșelat. La ea a fost aseară, la ea a fost astăzi și la ea va merge în fiecare zi.</p>
<p>Și, fiindcă Olimpia voia să continue, Lucy o opri.</p>
<p>— Destul. Nu vreau să mai știu nimic.</p>
<p>Și, punându-și iară blana pe umeri, se duse.</p>

</div>
<div type="chapter" n="34">
<p>CAP. III</p>
<p>Destăinuiri</p>

<p>După ce petrecu pe Lucy până la ușa cabinetului, Gaston ceru să i se aducă trăsura și, după câteva curse la dispensariile pe care avea obicei să le viziteze zilnic, porunci vizitiului să-l ducă acasă, unde Vladimira îl aștepta neliniștită.</p>
<p>Cum îl văzu, scoase o exclamare de bucurie.</p>
<p>— A, veniși în sfârsit! Ai întârziat, și, de câte ori întârzii, sunt îngrijorată.</p>
<p>El șezu lângă ea, aproape de foc, și fiindcă părea trist ea îl iscodi.</p>
<p>De doi ani de când trăiau împreună, niciodată Gaston nu-și deschisese Vladimirei inima, neavând curajul să-i spună cât iubește pe Suzana îi ce nenorocit e că nu-i poate vorbi.</p>
<p>Ultimele vorbe ale Lucyei și amenințările ei îl hotarâră să nu mai ascundă nimic frumoasei rusoaice, ci să-i destăinuiască.</p>
<p>Dar cum?</p>
<p>Șovăia.</p>
<p>— Vladimiro — începu el.</p>
<p>Ea murmură:</p>
<p>— Ai a-mi spune ceva. Haide vorbește, copilul meu. Nu sunt eu mama ta? Și apoi, vrei să-ți spun eu ce cred? Ești îndrăgostit și nu îndrăznești să-mi mărturisești că vrei să te însori.</p>
<p>El zîmbi.</p>
<p>— Ce bine m-ai înțeles tu.</p>
<p>— Ce altă taină ai avea să-mi dezvăluiești? Nu cunosc eu viața ta tot ca și pe a mea? Însoară-te si n-o să mai fiu singură. Voi fi fericită, când va fi aici o femeie tânără, frumoasă și copilași frumoși. O, cât o să-i ador! Haide, Gaston. Însoară-te!</p>
<p>— Tocmai de asta voiam să-ți vorbesc. Va trebui să te duci tu, Vladimiro, să-mi pledezi cauza.</p>
<p>— Să-ți pledez cauza? E prințesă cumva? </p>
<p>— Nu, nu-i prințesă. E mai mult: e un înger, femeie care-și câștigă existența, muncind. O cheamă Suzana, dă lecții de pian și e artistă distinsă.</p>
<p>— îmi pare că-i complet câștigată cauza ta.</p>
<p>— Eu o cred, dimpotrivă pierdută.</p>
<p>— Nu te iubește?</p>
<p>— Nu știu ce e în inima Suzanei, dar, de când ne-am înapoiat din Kichompré nu i-am putut vorbi. Azi am văzut-o doar câteva minute, când a pornit în predarea lecțiilor. A trecut pe lângă mine mândră. Nepăsarea ei mă înebunește.</p>
<p>— Fii liniștit; vorbesc eu cu ea. </p>
<p>Și-i vei spune cât o iubesc și cât sufăr din pricina asprimii tatei? Sunt eu răspunzător de greșelile lui, Vladimiro?</p>
<p>— Ce vrei să zici cu asta?</p>
<p>— Nimic. Vezi-te cu bunica Suzanei, cere-i pentru mine mâna nepoatei și vei vedea ce spune.</p>
<p>— Voi știi eu să te apăr.</p>
<p>— Și aș dori să-ți cer iertare de unele lucruri — reluă Gaston.</p>

</div>
<div type="chapter" n="35">
<p>CAP. IV</p>
<p>Ură veche; dragoste nenorocită</p>
<p>CAP.</p>
<p>Ură veche; drag</p>
<p>„EI e acela care voește să depună la picioarele nepoțicii d-tate toate milioanele ce i le-a lăsat tat-său.</p>
<p>— Sarbas! — repetă bătrâna, ridicând brațele-i slăbite spre cer. Niciodată,  doamnă, niciodată Suzana n-ar putea iubi pe fiul omului aceluia. O, o cunosc bine și-i știu mai dinainte răspunsul.</p>
<p>— Doamnă, eu sunt văduva lui Sarbas — zise Vladimira — și am dreptul să știu ce aveți să-i imputați.</p>
<p>— O, nimic care să-i păteze onoarea.</p>
<p>Vladimira respiră.</p>
<p>— Ceea ce a făcut — continuă bătrâna — era legat și nimeni nu l-ar putea osândi. Justiția n-avea ce să se amestece...dreptul acelui mai tare, și acest drept ne-a ruinat pe toți</p>
<p>— Nu înțeleg.</p>
<p>— Ei bine, să vă spun eu totul. Sarbas, bărbatul d-v, tatăl aceluia care iubește pe Suzana, a fost odinioară fără milă față de fiul meu și l-a declarat în stare de faliment, deși știa că ne ruinează pentru totaeauna și aruncă dezonoarea asupra acestui nume vechi, cunoscut în tot cartierul ca al unui negustor corect, cinstit. Fiul meu l-a implorat, dar n-a voit să-l asculte. Trebuia să plătim polițele sau să pierim. Neputându-le plăti, am fost ruinați cu desăvârșire, ajungând la sapă de lemn. Și, cu toate astea, Sarbas ne  datora nouă situația sa. Bărbatu-meu, ale cărui afaceri propășeau, îl ajutase, cu bani și sfaturi. Da, asta a făcut el pentru omul care a distrus pe fiul binefăcătorului său.</p>
<p>— O, e grozav!</p>
<p>— E o durere mare, nu-i așa? Dar ce e durerea aceasta față de cele care mă mai așteptau? Fiul meu plecă din Franța și n-am mai primit nicio știre de la dânsul. Nu știu ce s-a făcut sora Suzanei, pe care o mizerabilă mi-a furat-o după ce ne-a prădat de tot ce era în casa de fier. Bani care trebuiau să servească a doua zi la plăți importante. Eh, doamnă, eu mi-am pierdut tinerețea, în muncă — întotdeauna cea dintâi în picioare și ultima care lăsam lucrul. Mă cunoșteau toți din cartier, știau c-o prețuiesc. Și după treizeci și cinci de ani de muncă necurmată, mă văd redusă să trăiesc în mizerie.</p>
<p>— Gaston va îndrepta greșelile tatălui său, împărtășind cu d-voastră, averea lui, și eu deasemeni, o voi împărtăși pe a mea spre a plăti o datorie de recunoștință, uitată. Suntem gata amândoi de toate sacrificiile. Dar te conjur,nu face pe Gaston răspunzător de greșelile tatălui său. Iubiți-l cum îl iubesc și eu, care l-am crescut .</p>
<p>— Îl urăsc fiindcă îl cheamă Sarbas.</p>
<p>— Ești nedreaptă și cred că o să revii.</p>
<p>— Niciodată.</p>
<p>— Refuzi, dar, să faci fericirea celor, doi copii?</p>
<p>— Refuz. Numele Sarbas e un nume blestemat aproape, tot ca al unei femei al cărui nume nu-l rostesc și pe care o urăsc și mai mult decât pe Sarbas.</p>
<p>— Dacă-i așa, nu mai am ce-ți spune — zise Vladimira.</p>
<p>Și, lăsându-și vălul pe obraz, se duse.</p>
<p>Coborî strada Clovin și, când ajunse în fața institutului Henri II, zări pe trotuarul celalt o fată înaltă, care pășea sprinten. Rusoaica fu, dintr-o săritură, lângă dânsa.</p>
<p>Dacă o fi Suzana!</p>
<p>Și, hotărâtă să încerce orice pentru fericirea lui Gaston, o acostă.</p>
<p>— Domișoară Suzana!</p>
<p>Fata tresări.</p>
<p>— Domnișoară Suzana — repetă Vladimira — aș vrea să-ți vorbesc. Poți să-mi acorzi câteva minute?</p>
<p>Și o târî cu blândețe spre Piața Pantheonului.</p>
<p>— Uite ce-i, copila mea. Tocmai am fost la bunica d-tale, spre a pleda cauza unui tânăr care te adoră și ar voi să te i-a de soție.</p>
<p>Suzana murmură emoționată:</p>
<p>— Domnul Gaston Sarbas?</p>
<p>— Da, el. A! Îl cunoști? Îl iubești dar? Nu-i așa, îl iubești?</p>
<p>— Cu ce drept mă întrebați, doamnă?</p>
<p>Și o bănuială stranie năpădi fata. Dacă necunoscuta aceasta e o femeie geloasă, o femeie pe care o iubește Gaston?</p>
<p>— Cu ce drept? — replică Vladimira. În virtutea unuia, singur: eu l-am crescut și călăuzit în viață. Sunt văduva tatălui său.</p>
<p>— A murit Sarbas?</p>
<p>— Da, a murit... și știi că morților trebuie să li se ierte totul.</p>
<p>— Sarbas — repeta Suzana. Sarbas! Sarbas!</p>
<p>Lacrimile îi năvăliră în ochi, și ea le lăsă curs liber.</p>
<p>— Iubești pe Gaston?</p>
<p>— Pot oare? O, nu cunoașteți pe bunica și ura ce poartă acelora care au nenorocit pe tata! Și niciodată n-o să mă mărit împotriva voinței ei.</p>
<p>— Spuneți-i lui Gaston să mă uite.</p>
<p>— N-o să te uite, dar va muri.</p>
<p>— Și eu voi muri, spuneți-i-o. Mai spuneți-i că-l iubesc de mult, dar că visul nostru nu se poate realiza. Adio, doamnă!</p>
<p>Și, până s-o poată opri Vladimira, fata se depărtă.</p>
<p>Rusoaica îi văzu silueta grațioasă pierind în ceață și se înapoie cu inima sfâșiată, la trăsură.</p>
</div>
<div type="chapter" n="36">
<p>CAP. V</p>
<p>Întâlnire</p>

<p>Intră la Gaston înainte de masă. Tânărul ședea lângă foc, gânditor, cu capul plecat. Cum o zări, alergă spre ea cu mâinile întinse, dar își astâmpără repede avântul în fața figurii ei sobre.</p>
<p>— Ei ce? — întrebă el. Mi-aduci o știre bună?</p>
<p>Vladimira nu răspunse.</p>
<p>— A, nu mă iubește — exclamă Gaston, galben. Știam eu bine, o presimțeam.</p>
<p>— Te adoră.</p>
<p>— Mă adoră?</p>
<p>— O jur.</p>
<p>— Nu te cred.</p>
<p>— Mințindu-te-am vreodată? Gândește-te bine la ce mi-ai răspuns.</p>
<p>—Așa e, ai dreptate. Iartă-mă! Sunt nedrept. Dar, dacă aduci o veste așa de bună, de ce ți-e fața tristă?</p>
<p>— Fiindcă mi s-au spus lucruri triste, pe care tu desigur nu le cunoști. Alaltăieri îmi spuseși tu ceva, dar n-am căutat să te scrutesc. Am făcut rău, fiindcă ceea ce am aflat astăzi își are importanța și gravitatea sa.</p>
<p>— Și?</p>
<p>— Mi s-au făcut amarnice imputări, care m-au dezarmat, deși eram gata să te apăr cu toată ener]gia, am tăcut.</p>
<p>— Se vede că bunica Suzanei refuză să consimtă la unirea ce visăm.</p>
<p>— Chiar ea. Hotărârea ei mi s-a părut irevocabilă, și nici Suzana nu se va mărita fără aprobarea bunicii.</p>

<p>— S-a isprăvit dar? Suzana nu vrea să știe de mine?</p>
<p>— N-aș putea spune asta, deoarece te iubește.</p>
<p>— Mă iubește?</p>
<p>— Nu mă crezi? Ia te uită. Am eu aerul unei femei care vrea să te inducă în eroare, să-ți zdrobească inima? Dată nu te-ar fi iubit, ți-aș fi spus-o îndată. Dar te adoră. A plâns rostindu-ți numele.</p>
<p>Lacrimi de bucurie năpădiră în ochii lui Gaston.</p>
<p>Ea îl luă de gât.</p>
<p>— Plângi acum ca un copil. Nu-ți fie rușine de lacrimile acestea. Sunt dulci și te ușurează.</p>
<p>— O voi răpi — strigă el sculându-se. Nici-o putere omenească nu ne va putea despărți atunci.</p>
<p>— Haide liniștește-te. Începi să-ți pierzi rațiunea.</p>
<p>— E ușor de dat cuiva sfatul: liniștește-te. Cunoști tu durerea care mă zbuciumă?</p>
<p> Rusoaica tresări și stase tăcută, câteva clipe, cu privirile pierdute în gol.</p>
<p>— Crezi că n-am suferit niciodată? — zise ea în cele din urmă. Da, o poți crede, fiindcă eu nu mi-am dat niciodată în vileag durerea, ci am păstrat-o întotdeauna în fundul inimii. A, crezi că inima mea n-a bătut și ea cândva? Dar, dragul meu, ea s-a jertfit spre a salva pe un om pe care-l iubeam peste măsură, și am făcut cel mai mare sacrificiu pe care-l poate face o femeie: mi-am sfărâmat inima, îngropând sentimentele mele cele mai intime, și m-am măritat cu un om pe care nu-l iubeam.</p>
<p>— Nu vreau să știu nimic. Taci! Iartă-mă...știu totul de mult.</p>
<p>— Dar ceea ce nu știi e motivul care m-a aruncat în brațele tatălui tău. Te rog, nu mă sili să ți-l fac cunoscut și să roșesc de un nume pe care l-am venerat întotdeauna.</p>
<p>— Iartă-mă,  Vladimira!</p>
<p>— Și cu toate astea, n-am murit de disperare. Am continuat să trăesc ca în trecut, vărsând șiroaie de lacrimi în insomniile crude ale nopții. Nu m-am plâns, totuși, niciodată, și tatăl tău, dacă ar fi trăit, n-ar fi avut să-mi facă nici o imputare. În primul rând, crede-mă, ceea ce se impune e datoria. în îndeplinirea ei simți mari bucurii, și în inima ta se coboară liniștea aceea dulce ce urmează după toate luptele vieții.</p>
<p>— Ești o făptura deosebită, sfântă Vladimira.</p>
<p>— N-am făcut niciodată decât ce mi-a dictat inima. Am pășit fără murmur pe calea croită de ea: acolo e datoria, acolo e fericirea. Același lucru îl aștept și din partea ta, și daca nu ți-e scris să iei pe Suzana, nu vreau să mori ide supărare. Omul găsește întotdeauna cu ce să se mângâie.</p>
<p>— Eu nu mă voi mângâi. 0a niciodată de pierdera Suzanei.</p>
<p>— Nu vorbi așa. Raționează puțin. Ai încredere în rugăciunile mele; imploră, împreună cu mine, pe Dumnezeu să-ți dea ca soție pe ființa pe care o iubești. Nu vreau să te lași abătut. Cugetă că ai misiune mare pe pământ și că aparții bolnavilor și sărmanilor dezmoșteniți.</p>
<p>—Ai dreptate, Vladimira.</p>
<p>Și, fără să vrea să asculte mai departe, își luă pardesiul și pălăria și se duse. Coborî calea Gabriel, urcă Champs-Elysees, apoi se înapoia până în piața Concordiei. Avea nevoie de aer, precum și de umblat, ca șă-și mai potolească înfrigurarea.</p>
<p>Cădea o ploaie măruntă.Trăsuri coborau cu mare iuțeală calea. Sub arbori despuiați treceau oameni grăbiți, și cerșetorii întindeau mâna la cei întârziați.</p>
<p>Lui îi păsa puțin de lumea aceea. Mintea-i era plină de icoana Suzanei. Niciodată nu se simțise așa de singur.</p>
<p>Pe când dă să străbată strada Rivoli, o mină mică i puse pe umăr și o voce murmură:</p>
<p>— Domnule Gaston!</p>
<p>El se întoarse repede, neliniștit.</p>
<p>Se temuse o clipă că-i Lucy, dar, zărind pe Floarea Pădurii,se însenină.</p>
<p>—D-ta! Pe jos, pe vremea asta! — se miră el.</p>
<p>— Vin de la Luvru — explică ea — și mă înapoiez acasă. Mi-ar face mare plăcere sa vii să iei masa la mine. Suntem mai mulți astă seară, câțiva prieteni.</p>
<p>Apoi, schimbând tema:</p>
<p>— Da știi că de opt sile nu mai cânt. Tușesc așa de tare că de câte ori scot o notă mai puternică îmi pare că se smulge ceva din mine. Doctorul meu obișnuit mi-a prescris, ca și d-ta, odihnă..</p>
<p>Vorbea iute, cu aceea voce melodioasă ce-l legăna atâta. El o contempla cu drag</p>
<p>Era figura Suzanei, ochii ei, expresia privirii și chiar statura ei. Ba vocea avea parcă același timbru dezmierdător.</p>
<p>Și, fiindcă el tot sta și se uita la ea, dânsa îi zise râzând:</p>
<p>— Vrei să-mi, faci din gând portretul?</p>
<p>— Portretul d-tale îl am în inimă.</p>
<p>Ea înțelegând greșit rostul cuvintelor lui și devenind deodată serioasă, se grăbi să adauge:</p>
<p>— Semeni grozav cu cea pe care o iubesc.</p>
<p>— A! cu atât mai bine. M -am temut un moment că-i declarație din partea d-tale, ceea ce te-ar fi coborât la nivelul acelora care mă tămâiază. Să rămânem prieteni, nu-i așa?</p>
<p>Și merseră înainte, ea părând fericită că-i alături de un bărbat care o învăluie într-un respect cu care nu era obișnuită.</p>
<p>Era aproape de nouă când ajunseră pe bulevardul Haussmann.</p>
<p>Floarea Pădurii se urcă în apartamentul ei, sprijinindu-se de brațul lui Gaston.</p>
<p>Intră în budoar și căzu sfârșită pe un divan.</p>
<p>El îi luă mâna.</p>
<p>Ardea.</p>
<p>Frigurile făceau ochii să sclipească, înroșind, totodată, umerii obrajilor.</p>
<p>Niciodată Gaston nu văzuse pe Floarea Pădurii așa de schimbată. Câteva zile de frig fuseseră de ajuns ca să opereze schimbarea aceea subită. </p>
<p>Portiera budurului se desfăcu brusc și țața Fossard intră, cu părul ciufulit.</p>
<p>— Te-ai întors? Cam târziu. Cina e gata. Am comandat de la Chevet. E minunat, dar scump și trebuie să plătesc chiar acum.</p>
<p>Și, scoțând din buzunarul paltonului o hârtie îndoită în patru, o întinse Florii Pădurii. Fata își aruncă ochii pe ea și tresări. Nota, împreună cu vinurile, se urca la o sută șase franci. Se sculă, se târî până în camera de culcare, deschise un mic birou și scoase dintr-un sertar o hârtie de o sută pe care o dase țaței Fossard.</p>
<p>— Mai trebuie șase franci și bacșiș pentru chelneri.</p>
<p>— Dă de la d-ta, eu ți-am dat tot ce am avut.</p>
<p>— Vasăzică s-a golit punga — exclamă zgripțuroaica.</p>
<p>— Cu totul, nu mai am nimic.</p>
<p>— He, asta are haz! Ce ne facem? N-ai nimic și nici nu mai cânți. Măcar de ți-ar reveni vocea, dar văd că nu revine deloc. Tușești toată noaptea și nici nu te îngrijești măcar.</p>
<p>— La ce nevoie? — replică artista cu tristețe. Nu mi-e frică de moarte.</p>
<p>— Dar ne e frică nouă. N-avem poftă să murim de foame. Dar tu ești egoistă, nu te gândești decât la tine.</p>
<p>— Lasă-mă-n pace! — murmură fata. Ia tot și vinde; fă tot ce-ți place. Mi-e totuna.</p>
<p>Zgripțoroaica luă, cu o mișcare brutală, blana de pe umerii Floriii Pădurii, zicând cu un rânjet:</p>
<p>— O vindem mâine; iei parale bune.</p>
<p>Fata nu protestă și se întoarse la Gaston.El auzise tot și o privea cu adâncă milă. Ea zâmbea.</p>
<p>Incidentul penibil se ștersese parcă din mintea-i. Și fiindcă el nu spunea nimic și ochii îi erau înecați în lacrimi, ea înțelese numaidecât c-a auzit discuția cu țața Fossard.</p>
<p>— Nu e mama mea — zise ea. E o femeie care m-a găsit pe drumuri și m-a crescut. Datorită ei, am putut să-mi câștig existența și din cauza asta îi trec cu vederea multe.</p>
<p>Se așezase lângă el și-l privea neliniștită, surprinsă că nu-l vede vesel ca altădată.</p>
<p>— Aș fi dorit să fiu singură cu d-ta astă seară — zise dânsa în cele din urmă. Te-am întâlnit prea târziu; altfel, aș if închis tuturor ușa.</p>
<p>— Ai invitați mulți?</p>
<p>— Câțiva directori de teatru. Trebue să cânt în fața lor și, după cum îmi va fi vocea, unul dintr-înșii mă va angaja pentru stagiunea de vară</p>
<p>— Dar eu tocmai așteptam cu nerăbdare timpul acesta spre a te îngriji, sigur că odihna, soarele, aerul curat și viața de la țară te vor pune pe picioare.</p>
<p>— N-am nici dreptul, nici vreme să mă odihnesc.</p>
<p>— Trebuie cu toate astea.</p>
<p>— Crezi cumva că țin la viață? — obiectă ea cu amărăciune. Deloc, și cu cât va veni mai repede sfârșitul, cu atât mai bine pentru mine. Fiind singură pe lume, n-o să mă regrete nimeni. Viața mea n-a fost decât un lanț de tristeți și lacrimi și nu voi face nimic să o prelungesc.</p>
<p>— Dar asta e aproape sinucidere.</p>
<p>— Ca are a face! Zi-i cum vrei; nimic nu-mi va schimba ideile. Sunt dezgustată tremur când mă gândesc la viitorul ce mă așteaptă. Tușesc; simt că peste puțin nu voi mai putea cânta. Ce voi deveni atunci?</p>
<p>— N-am să te părăsesc eu — zise tânărul luând mâinile actriței și strîngându-le într-ale lui. Vei veni să stai cu Vladimira; și ea o să te iubească. Ți-am mai vorbit de ea, îți amintești? Ți-am spus ce bună este, și ce blândă.</p>
<p>— Uite niște vorbe care îmi înalță moralul. Îți mulțumesc, dragă prietene. Permite-mi să-ți zic așa. Ne cunoaștem prea puțin, e adevărat, dar mi se pare că între noi e de mult o iubire de frate. Ai să te însori, nu-i așa? și-ți vei iubi nevasta. Vei uita, însă, atunci, pe sărmana Floarea Pădurii.</p>
<p>— Da, doresc să mă însor cu Suzana.</p>
<p>El rostise acest nume în neștire.</p>
<p>— Suzana — murmură ea ca în vis, amintindu-și de surioara adorată.</p>
<p>— Da, semeni grozav cu dânsa — reluă Gaston — același zâmbet, aceeași privire, același glas.De câte ori mă uit la d-ta o văd pe ea, și, când vorbești, parcă aud vocea ei.</p>
<p>— Trebuie să fie frumoasă Suzana aceea și vrednică de d-ta.</p>
<p>Rămaseră tăcuți. În buduarul acela îmbrăcat în mătase niciun zgomot nu-i turbura.</p>
<p>Din discreție, Gaston nu spuse nicio vorbă despre familia aceleia pe care o iubea, dar descrise pe mândra muncitoare care, cu lecțiile ei, ducea un trai modest, dar cinstit.</p>
<p>Floarea Pădurii îl asculta visătoare, cu ochii pe jumătate închiși, gândindu-se ce fericită e ființa aceea că e astfel iubită.</p>
<p>Un zbârnăit de clopoțel le întrerupse destăinuirile.</p>
<p>Țața Fosard strigă din anticameră:</p>
<p>— Uite invitații.</p>
<p>Artista se sculă și trecu in marele salon, în care trei oameni, corect imbrăcați, o așteptau fumând: trei directori de teatru, invitați de divă s-o asculte și a trata în privința angajamentului.</p>
<p>— Bună ziua, mititico.</p>
<p>Și toți trei îi întinseră în același timp mâna.</p>
<p>Diva zâmbea, se silea să râdă, vorbea, glumea. Veșnica comedie omenească urma să se joace în seara aceea între cele patru persoane. În odaia vecină, Gaston, rămas un moment singur, simțea inima-i tremurând, auzind râsul fetei.</p>
<p>Ea veni să-l i-a și reapăru în salon la brațul lui, recomandându-l ca prieten.</p>
<p>Apoi, după câteva clipe de convorbire banală, Floarea Pădurii se apropie de pian și cântă câteva bucăți de operă comică, acompaniată de unul din cei trei directori.</p>
<p>Când isprăvi, ei se priviră zăpăciți, decepționați.</p>
<p>Unul dintr-înșii spuse:</p>
<p>— Excelentă metodă, dar lipsă de voce.</p>
<p>— Mai sunt puțin răgușită — zise actrița, aproape să leșine.</p>
<p>— Așa e, dar, pentru moment, ai novoie de odihnă. Nu putem încheia niciun angajament cu d-ta.</p>
<p>— Directorul Operei Comice va rezilia negreșit angajamentul d-tale — zise altul.</p>
<p>Floarea Pădurii se făcu galbenă. Fu o masă tristă, abia, pe la miezul nopții, musafirii se retraseră.</p>
<p>Numai Gaston rămase.</p>
<p>— Iți mulțumesc că mai stai — zise ea. Sunt atât de nenorocită! Dumnezeule, ce mă fac?</p>
<p>— Dar, dragă prietenă, de ce te lași pradă disperării? Nu sunt eu aici?</p>
<p>— Nu vreau să primesc nimic de la d-ta fiindcă nu doresc să se creadă vreodată că există între noi legături ce nu sunt și nu pot fi. D-tale îți pot spune totul. Iată spulberate frumoasele mele visuri. O, lumea ne crede fericite pe noi, artistele, și nu știe că, adeseori, luxul nostru e scăldat în suferințe.</p>
<p>— Îți va trece răgușeala — căuta el s-o mângâie — și-ți vei recăpăta vocea de altădată. </p>
<p>Un zâmbet trist rătăci pe buzele divei.</p>
<p>— Nu-mi spui ce cugeți — zise ea. Știi bine care e starea gâtului meu și boala ce-mi roade inima și pieptul. Inima mi-e atinsă din copilărie, pe urma unor mari supărări. O mamă pe care o adoram m-a părăsit și din pricina aceasta am suferit nespus de mult.</p>
<p>— Poate o vei regăsi într-o zi.</p>
<p>— Nu vreau s-o mai văd |</p>
<p>— Și, cu toate astea, oi fi iubind-o încă, nu-i așa?</p>
<p>— N-o mai iubesc.</p>
<p>— Nu te cred.</p>
<p>— Nu simt ură împotriva ei, și n-aș putea explica sentimentul ce—l am pentru dânsa, atâta e limpede că n-o mai iubesc. Vezi, Gaston, viața n-a fost atât de bună cu mine și, cu toate astea, am fost născută să fiu fericită. În fiecare seară eu și cu Suzana adormeam într-un leagăn de mătase. O femeie vrednică și nobilă veghea asupra noastră: bunica scumpă, care ne punea să ne rugăm în toate dimineațiie și serile. Apoi, într-o zi, toată fericirea aceasta a pierit și am fost despărțită de ființele dragi.</p>
<p> Tăcu, nevoind să spună mai mult.</p>
<p>Gaston se sculă cu inima strânsă.</p>

</div>
<div type="chapter" n="37">
<p>CAP. VI</p>
<p>Lanț sfărâmat</p>

<p>Trecură câteva luni. Iarna fusese aspră, dar primăvara, odată venită., învoioșea toate inimile.</p>
<p>Floaera Pădurii, care fusese țintuită în pat în ultimul timp, tocmai se sculase și-și încălzea oasele la razele vesele ale soarelui ce intrau pe ferestrele deschise.</p>
<p>Chiria fusese plătită de Gaston, cu recomandare specială proprietarului de a nu face cunoscut numele necunoscutului binefăcător.</p>
<p>El venea în fiecare zi să vadă pe convalescentă.</p>
<p>Intr-o dimineață veni mai devreme ca de obicei.</p>
<p>— Trăsura mea e jos. Haide să facem o plimbare, să respiri aerul de pădure.</p>
<p>Ochii divei radiară.</p>
<p>Se îmbracă repede și coborî la brațul doctorului.</p>
<p>Trăsura o luă spre Saint-Cloud.</p>
<p>— Ce bun ești! Ce bun ești! — repeta Floarea Pădurii. O, cât aș vrea să trăiesc aci! — adaugă ea, întinzând mâinile-i mici, diafane, spre colinele verzi. Ai veni să mă vezi și am vorbi de Suzana. Și într-o zi mi-ai aduce-o și pe ea.</p>
<p>— Suzana! — murmură Gaston. N-am mai văzut-o decât de departe, dar n-am îndrăznit niciodată să-i vorbesc. Mi-am pus toată speranța în mâna providenței.</p>
<p>— Trece pe lângă fericire fără s-o vadă. Așa e viata.</p>
<p>— Dacă vrei, urcăm până la Bellevue.</p>
<p>— Mă mai întrebi?</p>
<p>Trăsura coti pe dreapta și se opri pe marginea Senei.</p>
<p>Cârciumile erau pline de lume. Oameni preocupați forfoteau pe toate părțile.</p>
<p>Gaston se instală cu diva într-run restaurant si luară câte un grog cald.</p>
<p>Apoi, după ce se odihniră câteva minute, își continuară plimbarea, ajungând, pe mici poteci, până în vârful muntelui.</p>
<p>Doctorul se opri în dreptul unei căsuțe, pe jumătate ascunsă după o perdea de arbori seculari, scoase din buzunar o cheie, o introduse în poarta grilajului și intră în grădiniță, urmat de Floarea Pădurii.</p>
<p>Pe peronul casei îi aștepta o femeie în doliu.</p>
<p>— Uite, Vladimira, mama, pe care o iubesc aproape tot cât și pe Suzana — zise Gaston.</p>
<p>Diva se dase înapoi câțiva pași. Dar rusoaica se și coborâse, întinzând mâinile vizitatoarei.</p>
<p>— Nu ești supărată pe noi de cursa asta — zise ea râzànd. Știindu-te bolnavă, Gaston și cu mine ne-am înțeles să te răpim. Am închiriat dar casa asta, am mobilat-o si Gaston s-a dus să te aducă.</p>
<p>— O, doamnă, doamnă! — exclamă diva, emoționată. Gaston mi-a spus cât sunteți de bună, dar n-aș fi crezut niciodată că până într-atâta.</p>
<p>— Ești bolnavă — zise Vladimira — și aerul de la țară o să-ți facă bine. Nu-i oare datoria celor care au să împărtășească averea lor cu cei care n-au?</p>
<p>Amândouă se uitară una la alta, tulburate, Floarea Pădurii neștiind cum să-i mulțumească Vladimirei; Vladimira întrebându-se dacă nu-i jucăria vreunei halucinații și dacă aceea pe care a adus-o Gaston nu e Suzana.</p>
<p>Ziua trecu repede.</p>
<p>Vladimira și Floarea Pădurii vizitară întreaga casă, mobilată cu simplitate și bun gust. Apoi merseră împreună la plimbare. Diva se înapoie acasă, târziu de tot, și-și anunță plecarea pe a doua zi, pretextând o călătorie. Petrecu toată noaptea făcându-și bagajele.</p>
<p>Apoi, a doua zi, în revărsatul zorilor, cupeul lui Gaston veni să le i-a și le duse.</p>
<p>— Unde o fi mergând? — se întrebară țața Fossard și Lily.</p>
<p>Dar Floarea Pădurii nu găsi de cuviință să le spună. Când se coborî în costum de călătorie și se urcă în trăsură, țața o urmări și, văzând o birjă goală, o chemă.</p>
<p>— Ia-te după cupeul ăla — zise ea. Ai zece franci.</p>
<p> Dar birjarul era beat și, cu toată făgăduința ce i se făcu, nu se putu ține după trăsura lui Gaston, care dispăru în curând după cotitura unei străzi.</p>
<p>Țața se înapoia furioasa și, când să se urce în casă, o femeie foarte elegantă trecu pe lângă ea. Era Lucy.</p>
<p>Se afla din întâmplare pe bulevardul Haussmann, văzuse încărcându-se bagajele în trăsură și pe Floarea Pădurii urcându-se în ea. Intrigată, rămase acolo, hotărâtă să iscodească pe portăreasă.</p>
<p>— Ei ce, a plecat duduița ? — întrebă ea pe țața Fossard.</p>
<p>— Uite, soro, o cunoașteți?</p>
<p>— Cine nu cunoaște steaua Parisului?</p>
<p>— Drăguță stea, nu-i așa?</p>
<p>— Trebue să aibă un protector bine situat.</p>
<p>— De, știu eu! E în totdeauna singură și face pe minorosița. Dar n-o să-mi scoată din minte că o iubește doctorul Sarbas și-l iubește și ea.</p>
<p>— Gaston! — murmură Lucy  galbenă.</p>
<p>— Eh, asta-i, cunoașteți și pe băiatul ăla! Venea în toate diminețile la noi, cică s-o caute de guturai. Vorbă să fie. Îi făcea curte. </p>
<p>— O — făcu Lucy cu dinții strânși — se poate?</p>
<p>— Adică de ce nu? Ieri dimineață au plecat ca două turturele într-un landou. Fata s-a întors târziu, s-a sculat de vreme și, fără să spună nimănui nimic, a șters-o.</p>
<p>— Ei las’ că aflăm noi îndată unde s-a refugiat.</p>
<p>Țața dase din umeri.</p>
<p>— Ba n-o să aflați nimic. Dacă a plecat în străinătate, cum dracu o să dati do ea? S-a isprăvit, n-o mai găsim niciodată.</p>
<p>Lucy se depărtă.</p>
<p>Tocmai suna nouă la biserica Madeleine.</p>
<p>Ziua se anunța splendidă.</p>
<p>Lucy străbătu bulevardele, îndreptându-se spre cercul din str. Regală, unde se opri și chemă fără nicio șovăire pe Said.</p>
<p>De când însă o mică avere îi căzuse din cer, el înaintase în grad și nu mai mergea la cerc decât foarte târziu.</p>
<p>Ea fu dar silită să-l aștepte într-o cafenea.</p>
<p>Ce lungă i se păru așteptarea! Îl văzu abia pe seară. Făcu o săritură spre el și-l opri brusc de braț.</p>
<p>Arabul, îmbrăcat de sus până jos în negru, părea chiar un personaj important.</p>
<p>Cum zări pe Lucy, se dase înapoi câțiva pași.</p>
<p>— Am nevoie de d-ta.</p>
<p>— Aha, iarăși!</p>
<p>— Ascultă, am a-ți cere un serviciu, care va fi tot așa de bine plătit ca cel dintâi. Nu putem însă vorbi aici. Vino astă seară la mine, la Passy.</p>
<p>— Vin, îți făgăduesc. Așteaptă-mă la unsprezece.</p>
<p>— Ne-am înțeles.</p>
<p>Și se despărțiră.</p>
<p>Lucy intră într-un restaurant cu reputație, unde luă masa.</p>
<p>Apoi, spre a-și omorî timpul, merse de ascultă la operă un act din „Faust” și pe la zece jumătate se înapoiă acasă.</p>
<p>Servitorii, foarte puțin numeroși acum, se culcaseră. Ea străbătu coridoarele pustii și intră în salonaș. De când plecase Jacques, se aruncase în vâltoarea vieții. Tot Parisul de petreceri o cunoștea. </p>
<p>Pe la unsprezece zbârnăi clopoțelul, și, peste câteva clipe, Said fu introdus la dânsa de o servitoare care tocmai venise din oraș.</p>
<p>Cum se închise portiera, Lucy îi oferi un scaun, iar ea rămase în picioare.</p>
<p>Arabul o privea uimit, subjugat de frumusețea ei, ce-și păstrase același dar de a captiva.</p>
<p>— Voiești să-mi vorbești de contele de Clerc?.</p>
<p>Lucy tresări și nu răspunse.</p>
<p>— Se vede că nu știi ce s-a făcut cu el, și te-ar mira dacă ți-aș spune unde-l poți găsi?</p>
<p>— Nu e vorba de el. Nu știu nici unde e, nici ce face, și nu țin deloc să știu.</p>
<p>— Va să zică nu-l mai iubești? </p>
<p>— Ce-ti pasă? — ripostă Lucy. Dar să venim la chestie. Și, în primul rând, află că, dacă te-am chemat aici, n-am făcut-o spre a-ți cere un serviciu neplătit.</p>
<p>— Așa sper.</p>
<p>— Uite dar despre ce e vorba: Cunoști fără îndoială pe Gaston Sarbas, doctorul?</p>
<p>— Îl cunosc.</p>
<p>— Știi unde stă?</p>
<p>— Știu totul.</p>
<p>— A!</p>
<p>— Știu că dă consultații în strada Le Petletier, n-rul 29.</p>
<p>— Bun.</p>
<p>— Dar mai știu că stă pe calea Gabriel, într-o casă splendidă vândută de ducele de Flers doamnei Sarbas, o văduvă tânară și superbă pe care o admiră tot Parisul.</p>
<p>— Eh, da multe lucruri mai știi d-ta.</p>
<p>— Nu-i de mirare — explică Said. Sunt stăpânul și directorul unui birou de informații. Afacerile merg de minune, și suta de mii de franci a contelui de Clere a făcut pui. Sunt bogat, foarte bogat.</p>
<p>Lucy rămase înmărmurită.</p>
<p>— Da, sunt foarte bogat, repetă Said.</p>
<p>— Cum se face atunci că tot mai ești chelner la cercul din strada Regală? </p>
<p>— Mă privește.</p>
<p>— O, făcu Lucy — nu e greu de înțeles. Dacă ești dibaci, poți surprinde într-un cerc multe taine </p>
<p>— Și să le exploatezi... așa este.</p>
<p>— Așadar, cunoști pe Gaston. E vorba să fie urmărit. Vreau să știu unde merge el în fiecare zi.</p>
<p>— Drace! Nu cumva te-ai amorezat de el?</p>
<p>— Nu-ți pasă. Vrei să mă servești, da sau ba?</p>
<p>— Fac ce-mi ordoni. Cât plătești?</p>
<p>— O mie de franci.</p>
<p>— Bine, mă mulțumesc și cu atâta, deși-i o bagadelă pentru d-ta care ești bogată. Mâine vei afla ce dorești.</p>
<p>A doua zi, Said veni din nou, seara, tocmai când Lucy era să stea la masă.</p>
<p>El rânji văzând-o palidă și tremurând.</p>
<p>Zise:</p>
<p>— Gaston Sarbas are o amantă.</p>
<p>— A! — exclamă Lucy, clătinându-se pe picioare.</p>
<p>— L-am urmărit azi dimineață... Mi-a dat mult de lucru. N-o șă-ti relatez toate peripețiile prin care am trecut. Îți pot spune pe scurt că la poalele înălțimilor din Bellevue, pe o potecă mărginită cu trandafiri se află o căscioară în care e cuibul amantei lui.</p>
<p>— Floarea Pădurii?</p>
<p>— Da. </p>
<p>— Simt că-mi plesnește capul — exclamă Lucy, ștergându-și sudoarea ce-i scălda obrajii. O, paharul e plin. Nu cred să mai pot suferi mult. Va fi o luptă teribilă. Mă voi vedea cu femeia, aceea și-i voi spune că eu iubeam pe Gaston înaintea ei. La nevoie, o s-o ameninț, sau mă voi umili, dacă va trebui. Vreau însă să-mi redea pe Gaston.</p>
<p>Apoi, aruncă o hârtie de o mie arabului.</p>
<p>— Ține. Te-am achitat. Du-te acum.</p>
</div>
<div type="chapter" n="38">
<p>CAP. VII</p>
<p>Preziceri de viitor</p>
<p>Ce avea să facă acum spre a despărți pe artistă de Gaston? După toate aparențele, tânărul doctor era amantul Floarei Pădurii</p>
<p>Și, totuși, ce prietenie curată între dânșii! </p>
<p>Cu venirea zilelor frumoase, tusea artistei se mai potolise.</p>
<p>Viața simplă și liniștită de la țară operase această minune.</p>
<p>Un gând dureros însă o năpădea din cânc în când. .</p>
<p>Fericirea aceasta avea să dureze întotdeauna?</p>
<p>Vai, temerile ei nu erau decât prea întemeiate!</p>
<p>Pradă unei gelozii cumplite, Lucy voia cu orice preț să pătrundă taina cântăreței și a afla de la dânsa dacă Gaston îi e cu adevărat amant.</p>
<p>Mai înainte însă de a se prezenta la divă, ținea să fie sigură că o va întâlni singură.</p>
<p>Astfel, timp de mai multe zile îi supraveghia cu atenție toți pașii, luă informații și reuși să se pună în curent cu obiceiurile Floarei Pădurii.</p>
<p>Într-o dimineață, venind mai devreme la Bellevue ca deobicei, zări pe Olimpia ieșind dintr-o luntre.</p>
<p>Se hotărî s-o urmărească, dându-și cu gândul că poate merge la divă.</p>
<p>Nu se înșela.</p>
<p>Cum ajunse la vilă, cărturăreasa scoase dintr-o geantă o scrisoare pe care o consultă cu băgare de seamă.</p>
<p>Apoi, după ce se asigură că a ajuns la adresa indicată, sună.</p>
<p>Floarea Pădurii o aștepta.</p>
<p>Ca toate femeile impresionabile, era cam superstițioasă.</p>
<p>Își amintise în singurătate de Olimpia și, în dorința de a ști viitorul, o poftise la dânsa.</p>
<p>—M-ați chemat și am venit, — începu cărturăreasa. Mă veți scuza că vă tulbur așa devreme, dar vara o parte a clientele mele se stabilesc în locurile astea fermecătoare și voi profita de prilej ca s-o vizitez tot azi.</p>
<p>— Bolnavii au uneori idei ciudate, — zise actrița, — și dintr-un capriciu de bolnavă te-am chemat aici.</p>
<p>„Precum vezi, sunt sinceră și țin să-ți spun chiar de acum că nu voi crede un cuvânt din prezicerile d-tale.</p>
<p>Olimpia zâmbi.</p>
<p>—Așa vorbesc cu toate la început, dar își schimbă îndată părerea de îndată ce le dovedesc că trecutul lor e la discreția mea. </p>
<p>— Nu vreau să retrăiesc trecutul.</p>
<p>Olimpia o privi cu milă.</p>
<p>Se gândea:</p>
<p>Viitorul!... Eh, viitorul ei e mormântul!.. Moartea îi e întipărită în obraz.</p>
<p>Stătea sub un umbrar de trandafiri și deasupra capetelelor cântau păsările.</p>
<p>— Doamnă,  — zise diva luând-o de mână pe Olimpia, care spuse să întindă cărțile, — nu mai îmi spune nimic și strânge-ți la loc cărțile.</p>
<p>— Dar bine, nu se poate să mă fi deranjat degeaba.</p>
<p>— Îți plătesc cât vrei, dar nu îmi spune nimic. Nu vreau să știu nimic, nu vreau să mă gîndesc la viitor. Prezentul e așa de frumos pentru mine!</p>
<p>— Și vă e frică de viitor?</p>
<p>— Da… Și apoi, trebuie să vie îndată prietenul meu, care o să mă certe în afecțiunea lui și în Dumnezeu. Nu, nu, nu-mi spune nimic.</p>
<p>Floarea Pădurii tremura spunând acestea.</p>
<p>Își aruncase adineauri ochii pe cărți și i se păruse că vede câteva de ,,pica”, ce însemnează: lacrimi, boală, moarte. .</p>
<p>Plăti cu dărnicie pe Olimpia care se duse.</p>
<p>Lucy o aștepta la câțiva pași de vilă.</p>
<p>— Vii de la Floarea Pădurii? întrebă ea, apucând-o de braț.</p>
<p>— Precum vedeți.</p>
<p>— E singură?</p>
<p>— Ce vă pasă? Nu trădez niciodată tainele clientelor mele.</p>
<p>— Dar și eu îți sunt clientă.</p>
<p>— A, da. Scuzați-mă, dar înțelegeți bine că secretul profesional mă silește să păstrez cea mai mare discreție.</p>
<p>Pretenția aceasta făcu pe Lucy să zâmbească.</p>
<p>— Ei ce ai prezis cântăreței?</p>
<p>— Nimic.</p>
<p>— Mofturoaso! </p>
<p>Olimpia aruncă Lucy-ei o privire furioasă.</p>
<p>Se stăpâni însă și răspunse cu accent aproape blând:</p>
<p>— Când v-am spus „nimic”, înseamnă „nimic”.</p>
<p>— Și cum o găsești?</p>
<p>— Foarte frumoasă.</p>
<p>— Adevărat?</p>
<p>— Dar e bolnavă, săraca!...Primăverile îi sunt numărate.</p>
<p>— Și de ce boală suferă?</p>
<p>— E ofticoasă, mititica! Obrajii-i sunt scofâlciți.</p>
<p>— Cu toate astea, o găsești frumoasă.</p>
<p>— Superbă, adorată</p> 
<p>Lucy știa acum ce dorea: Floarea Pădurii era singură în momentul acela.</p>
<p>Se despărți, dar de cărturăreasă, cu intenția de a se prezenta Ia vilă.</p>
<p>Aproape însă imediat găsi, în capătul căii, pe Gaston venind braț cu o femeie în doliu.</p>
<p>Era Vladimira.</p>
<p>Lăsaseră în urmă trăsura și se îndreptau încet spre cuibul Floarei Pădurii.</p>
<p>Lucy sări dintr-odată după un tufiș și se ascunse.</p>
<p>Perechea trecu tăcută și intră în vilă.</p>
<p>Cum zări pe Vladimira, diva scoase o esclamare de bucurie.</p>
<p>— O, când vă văd pe amândoi mi se pare că se deschide raiul înaintea mea.</p>
<p>— Ai încredere în viitor și, mai ales, nu te îndoi niciodată de mine, chiar dacă, cum se întâmplă acum, sunt nevoită să te părăsesc pentru câteva zile.</p>
<p>— Pleci?</p>
<p>— Pentru puțin. Dar încă odată, ai încredere. Oriunde vei fi d-ta, vom fi și noi, Gaston și cu mine.</p>
<p>— Aș vrea atât de mult să cunosc pe ființa pe care o iubește.</p>
<p>— O, da vei cunoaște pe Suzana — zise Gaston. Va veni aici cu Vladimira și-I vei spune cât am adorat-o.</p>
<p>— Și unde pleci?</p>
<p>— La Marsilia, dragă. Un prieten, care mi-a fost scump odinioară, și, după ce a decăzut vrea să se reabilizeze prin muncă, își părăsește patria. Ține însă înainte de a se despărți, poate pentru totdeauna, de acei care îl iubesc, să viu să-i întind pentru ultima oară mâna.</p>
<p>— Și te duci?</p>
<p>— Negreșit.</p>
<p>— Bine faci, Vladimira.</p>
<p>— O femeie, una din acele ființe blestemate pe care Dumnezeu le trimite adesea pe pământ, a fost geniul lui rău. M-a despărțit de el, deși eram logodiți din copilărie. Dânsu' mă cheamă, cu umilință spre a-și lua de la mine ultimul adio“.</p>
<p>Când Gaston și Vladimira plecară, lăsară pe Floarea Pădurii foarte tristă.</p>
<p>— O — exclamă ea — îmi pare că o mare nenorocire mă amenință. Dumnezeule, fie-ți milă de mine.</p>
<p>Și se închise în buduar, vărsând șiroaie de lacrimi.</p>
<p>Pe seară, tocmai când dă să meargă la masă, un puternic zbârnăit de clopoțel o făcu tresară.</p>
<p>Servitoarea alergă să deschidă.</p>
<p>Diva auzi pe o necunoscută cerând să-i vorbească.</p>
<p>— Domnișoara i-a masa... Dacă voiți, poftiți peste un ceas,—răspunse servitoarea.</p>
<p>— Viu din partea directorului Operei Comice,—zise Lucy, căci ea era,—și sunt grăbită.</p>
<p>Slujnica o introduse, dar în buduarul din care tocmai ieșise Floarea Pădurii.</p>

</div>
<div type="chapter" n="39">
<p>CAP. VIII</p>
<p>Rivale</p>

<p>După câteva minute de așteptare, un pas ușor și foșnet de mătase se auziră pe covorul gros din încăperea vecină. Apoi intră diva. Radia de frumusețe, tinerețe și grație.</p>
<p>—Privirile celor două femei se încrucișară o clipă și se îngălbeniră.</p>
<p>Va trimis directorul meu, doamnă? — întrebă Floarea Pădurii.</p>
<p>Lucy răspunse sarcastic.</p>
<p>— Nu mai ai director, deoarece nu mai cânți.</p>
<p>— Atunci, pentru ce ați venit la mine?</p>
<p>— Iubim amândouă pe acelați bărbat — răspunse Lucy, gata la toate îndrăznelile.</p>
<p>Floarea Pădurii răspunse rece:</p>
<p>— Nu știu ce voiți să spuneți.</p>
<p>— Mă voi explica mai limpede, fiindcă nu vrei să înțelegi. Ai ca amant pe un om pe care-l iubesc de mult, cu mult mai înainte de te-a întâlnit pe d-ta, și mi l-ai luat.</p>
<p>— Doamnă!...</p>
<p>— Dar eu nu sunt dintre acelea care se resemnează. Și dacă am venit la d-ta, am făcut-o ca să-ți spun că va fi între noi o luptă neînduplecată. Mi-ai luat pe acela pe care-l iubesc. Voi face totul ca să ți-l smulg. Precum vezi, sunt sinceră și merg drept la țintă.</p>
<p>— Eu n-am amant, doamnă.</p>
<p>Lucy izbucni într-un râs nervos.</p>
<p>Apoi adăugă amenințătoare:</p>
<p>— Da Gaston Sarbas ce caută aici?</p>
<p>— Gaston Sarban e pentru mine un frate iubit, un prieten scump.</p>
<p>— Se vede bine că-ți cunoști repertoriul și că ai învățat la teatru cum să ieși din încurcătură. Dar îmi pasă prea puțin. N-am să tărăgănez mult cu vorba. Mă mărginesc doar șă-ți spun următoarele: Nu vreau ca să primești pe omul acela, fiindcă-l iubesc și sunt de o gelozie sălbatică. Mă înțelegi? Nu vreau să vină aici.</p>
<p>— Ba va veni, doamnă, cât îi va plăcea. Cu ce drept veniți să-mi tulburați liniștea? Vă rog, plecați...</p>
<p>Artista sună și ceru să se aducă lămpile, voind, să vadă bine chipul acelei femei, și să-și întipărească în memorie trăsăturile ei, ca să poată feri pe Gaston de ea.</p>
<p>Cum se lumină buduarul, cele două femei examinară curiozitate.</p>
<p>Diva tresări.</p>
<p>Unde mai văzuse figura și glasul acela...</p>
<p>— Ce frumoasă e! — cugetă Lucy.</p>
<p>O furie surdă o năpădea la gândul luptei înverșunate ce va avea de dus împotriva frumuseței aceleia abia îmbobocite. </p>
<p>Nu era oare mai bine să caute a mișca inima Divei? încercă. Zise, cu voce emoționată:</p>
<p>— Fie-ți milă de mine. Nu mă chinui. Gaston nu mi-e amant, da îl iubesc la nebunie. Simt că o să mor de dragostea aceasta.</p>
<p>Emoționată de durerea aceea așa sinceră, Floarea Pădurii răspunse:</p>
<p>— Dar, doamnă, Gaston nu mi-e decât prieten, prieten sincer, v-o jur. Și dacă vă mai îndoiți, vă fac cunoscut că iubește pe o adorabilă copilă, inocentă și curată, de o mie de ori mai frumoasă decât mine și decât dumneavoatră.Iubește pe Suzana.</p>
<p>— Suzana! — repetă Lucy, aproape să leșine.</p>
<p>Numele acesta-i evoca tot trecutul.</p>
<p>Floarea Pădurii adaogă:</p>
<p>— Da, o iubește cu pasiune și nicio putere din lume nu putea smulge din inimă dragostea aceasta.</p>
<p>—  O, fie-ți milă, nu-mi spune asta! —  exclamă Lucy.</p>
<p>—  De ce? Aducându-vă la cunoștință adevărul, am convingerea că vă cruț de deziluziile crude. Da, repet, iubește pe fata aceea și o va lua de soție, fiindcă e cinstită si curată. Un bărbat nu se însoară cu femei ca d-v și ca mine.</p>
<p>— Suzana! — repetă iarăși Lucy.</p>
<p>După câteva clipe de gândire, Floarea Pădurii continuă:</p>
<p>— Gaston Sarbas nu mă iubește, credeți-mă. Și Suzana, fericita logodnică, mi-e scumpă fiindcă poartă numele unei surori de care am fost despărțită din copilărie și pe care n-am mai putut-o găsi.</p>
<p>Lucy făcu ochii mari.</p>
<p>— Pe sora d-tale o chema Suzana? Dar pe d-ta cum te chema când erai copilă?</p>
<p>Floarea Pădurii răspunse obosită:</p>
<p>— Marcela Vlasian.</p>
<p>— Marcela! — exclamă Lucy, deschizînd brațele, ca să strângă în ele pe diva.</p>
<p>Dar artista se dase înapoi câțiva pași.</p>
<p>— Mă cunoașteți?</p>
<p>— Nu mă recunoști? ... Mă respingi, tu, fiica mea scumpă, pe care am căutat-o și plâns atâta.</p>
<p>— D-ta mama mea?... D-ta? — suspină Floarea Pădurii, năbușindu-și, cu amânduuă mâinile, bătăile inimii. O, ce rușine! D-ta, care m-ai lăsat pradă tuturor vânturilor! N-ai să știi niciodată ce am suferit, n-ai să știi niciodată toate mizeriile ce am îndurat. Am fugit din vila în care mai lăsat în paza unui monstru și am rătăcit zile întregi ca vagabondă prin împrejurimile orașului Havre. Intr-o noapte șoarecii mi-au ros mâinile într-o pivniță. Ca să trăiesc, a trebuit să vând la Paris buchete de viorele pe bulevarde și să cânt în cafenele, în fața unor oameni ale căror aluzii mă făceau să roșesc. Asta a fost copilăria mea doamnă.</p>
<p>— Iartă-mă, Marcela.</p>
<p>— Ți-aș putea ierta toate; copiii uită iute ce a fost. Dar ceea ce nu uit și nu voi uita nici odată e tinerețea mea mânjită. Am fost vândută! Te-am blestemat atunci, da, te-am blestemat.</p>
<p>Și, îi arătă ușa, cu un gest măreț.</p>
<p>— Du-te! Pleacă!</p>
<p>Lucy fugi, iar Marcela căzu leșinată pe covor. ,</p>
<p>A doua zi, când veni Gaston, o găsi pradă unor figuri violente,dar nu află emoția teribilă ce o aruncase la pat.</p>
<p>Ea era hotărâtă să păstreze pentru sine dureroasa taină.</p>

</div>
<div type="chapter" n="40">
<p>PARTEA A PATRA</p>
<p>CAP. 1</p>
<p>Agenția Said și Compania</p>

<p>S-au scurs câteva luni de la evenimentele ce povestirăm.</p>
<p>Un strat gros de zăpadă acoperea Parisul. Străzile erau pustii, tăcute. O trăsură coti încet după strada Saint-Denis, dispărând apoi în noapte.</p>
<p>Nu era decât unu după miezul nopții și cu toate astea, nici cea mai mică fâșie de lumină nu străbatea prin ferestrele cafenelelor. Doar felinarele luminau slab covorul de zăpadă. Tăcerea era desăvârsită în cartierul acela comercial în care ziua e atâta zarvă. Birja despre care am pomenit mai sus se opri la numărul 130 din strada Saint-Denis, în dreptul unei case cu înfățișare suspectă.</p>
<p>Un om se coborî, rugând pe birjar să aștepte.</p>
<p>O lumină, slabă, vagă, sclipea la etajul al doilea.</p>
<p>Omul ridică încet capul și ducând la buze un fluier de argint dase un țignal discret. Fereastra luminată se întredeschise numaidecât și un cap de femeie apăru. </p>
<p>— A, d-ta ești?</p>
<p>— Da, eu. Deschide repede. </p>
<p>— Nu pot să mă dau jos. Uite, îți arunc cheia. Prinde-o.</p>
<p>O verigă de care erau prinse mai multe chei căzu în zăpadă. Necunoscutul o ridică, deschise poarta și apucă grăbit pe un coridor strâmt și umed.</p>
<p>În fund era cușca portarului, ce da într-o curticică. La etajul al doilea, pe două uși scunde puteai citi la lumina slabă a unei lămpițe, ca firme:</p>
<p>Pe una: Said și Companie, cabinet de afaceri...</p>
<p>Pe cealaltă: Olimpia, somnambulă extra-lucidă.</p>
<p>O femeie, ca la cincizeci de ani, aștepta în capul scării pe noul venit.</p>
<p>Ținea în mână o lămpiță. </p>
<p>— credeam că te-ai culcat, zise Said, căci el era nocturnul vizitator.</p>
<p>Se înseletnicea cu afaceri mai mult sau mai puțin incorecte și, de doi ani, instalase în casa în care îl văzurăm intrând o agenție suspectă care-i aducea — precum spunea — mari profituri.</p>
<p>De șase luni, ca să dea, fără îndoială, mai multă întindere biroului, își luase de tovarășă pe Olympia. Ea era tocmai femeia care îi trebuia.</p>
<p>Ședințele de somnambulism ce ținea în fiecare miercuri atrăgeau la dânsa pe femeile elegante din lumea de petreceri, care o plăteau cu dărnicie.</p>
<p>Uneori, oamenii din lumea mare, bătrânii bogați, nu se sfiau să vină să-i ceară sfaturi. </p>
<p>Said îmbrăcat foarte elegant, intră într-o încăpere strâmtă, al cărei parchet era acoperit de un covor vechi roșu, și n-avea ca mobilă decât o sobă de tuci, câteva scaune uzate și o masă șchioapă, plină cu hârtii de tot felul.</p>
<p>— Ei, ce-i cu afacerile? — întrebă el.</p>
<p>— Nu prea merg.</p>
<p>— A!</p>
<p>Și arabul își adânci privirea în ochii somnambulei.</p>
<p>Olimpia reluă:</p>
<p>— Ehe, la d-ta, la cercul din strada Regală trebuie să meargă mai bine ca aici. Mi se pare că ai ajuns bancherul câtorva clienți ai casei...și ei ar fi luând dobânzi colosale.</p>
<p>— Mă privește. Deocamdată, mă străduiesc să-mi strâng capitalurile.</p>
<p>— A!</p>
<p>— Da, și nu e puțin lucru.</p>
<p>— Nu cumva ai de gând să ne lași?</p>
<p>— Cine știe.</p>
<p>— Fericit muritor. Afacerile d-tale merg bine, pe când aici șchioapătă rău.</p>
<p>— Atunci de ce nu te culci devreme și arzi degeaba cărbuni și gaz? Eu în locul d-tale, m-aș întinde în pat. E așa de plăcut să stai, pe vremea asta rece, în așternut cald.</p>
<p>Olimpia ripostă:</p>
<p>— Păi de! Aici n-am niciodată odihnă.</p>
<p>— Ia nu umbla cu mofturi. Ești rumenă ca o femeie de 20 de ani. </p>
<p>— Mai lasă glumele.</p>
<p>— Ești răutăcioasă pe ziua de azi.</p>
<p>Olympia, rezemată cu cotul de fereastă, privi lung. Apoi, deodată, zări în depărtare două felinare roșii care păreau că se îndreaptă în direcția casei ei. </p>
<p>— O fi contesa — își zise ea.</p>
<p>Și, după ce închise obloanele, se repezi să-și primească vizitatoarea. Lucy era învăluită într-o manta lungă, albă, și, până să sune la poartă, aceasta se deschise. Apucă cu hotărâre pe scară, luminată vag de o lămpiță. Somnambula, mai puțin sprintenă, abia se ținea după ea. Apoi, nu trecu mult și cele două femei fură față în față, în aceeași odaie în care fusese și Said. Lucy, foarte obosită, se așeză pe un scaun, lângă foc, pe care Olimpia îl mai ațâța.</p>
<p>— Said e la club? — întrebă ea.</p>
<p>— Da, doamnă; suntem absolut sigure.</p>
<p>— Cu atât mai bine. Îmi stârnește frică omul acela, cu fața-i funebră, și-mi pare că, oriunde se ivește, aduce nenorocire.</p>
<p>— Care e scopul vizitei dv? — întrebă somnambula.</p>
<p>— Cred că înțelegi că, dacă am venit la asemenea oră aici, e că am mare nevoie de d-ta.</p>
<p>— Vorbiți.</p>
<p>— M-am gândit mai întâi să pun să se caute Suzana aceea, apoi mi-am schimbat părerea. O răpire în mijlocul Parisului s-ar putea să procure neplăceri mai târziu.</p>
<p>— Eu, în orice caz, n-aș fi dat o mână de ajutor la răpirea acesteia.</p>
<p>— Te credeam mai îndrăzneață.</p>
<p>— Da, dar nu în toate afacerile.</p>
<p>— Chiar dacă te plăteam bine?</p>
<p>— Tot aș fi refuzat, fiindcă se putea să se amestece poliția.</p>
<p>— Ei, lasă, fii liniștită. Fie zis între noi, eu nu cred în amorul platonic și bănuiesc că fata mea n-a mințit tocmai ca să-și ascundă și mai bine dragostea.</p>
<p>— Se poate, da.</p>
<p>— Nu-i așa, e ăsta și gândul d-tale?</p>
<p>— Nici vorbă.</p>
<p>— Să nu mai vorbim, dar, despre asta; dealtminteri, nu e vorba despre asta.</p>
<p>— Vă ascult.</p>
<p>Lucy zise cu hotărâre:</p>
<p>— Aș voi să mă iubească Gaston. Poți să-mi procuri o băutură care să producă minunea asta?</p>
<p>— Ei, cum, d-voastră mă credeți vrăjitoare?</p>
<p>— Te iau drept ceea ce ești. Știu că ai puteri oculte, legături cu zeii infernului.</p>
<p>— Dar sunteți nebună.</p>
<p>— O, tăceți! — făcu Olympia, înfiorându-se.</p>
<p>— Știu că ești în putință să îmi dai ce-ți cer.</p>
<p>— Ei bine, da, am să încerc pentru dumneavoastră, dar va trebui pentru asta să vă deschideți o venă și să dați lui Gaston să bea câteva picături din sângele d-voastră.</p>
<p>— O, de ce nu-mi spuseși asta altădată? — exclamă Lucy supărată. Aș fi fost iubită și adorată.</p>
<p>Olympia nu luă în seamă imputarea, ci continuă:</p>
<p>— Mai e apoi și inima de vițel care vă poate aduce pe acela pe care-l iubiți.</p>
<p>— Și cum trebuie procedat?</p>
<p>— Foarte simplu. E deajuns să vă procurați o inimă, s-o înțepați cu ace și s-o aruncați apoi în untdelemn, în sicot.</p>
<p>— Foarte bine.</p>
<p>— Operația trebuie să se facă la miezul nopții. Lași inima să frigă pe jumătate, apoi o arunci într-un colț de stradă.</p>
<p>— Noaptea?</p>
<p>— Noaptea.</p>
<p>— Ei bine, mi se pare că nimic nu e mai ușor.</p>
<p>— Așa pare, dar e restul de lucru. Și apoi, vă mărturisesc sincer, mi-e frică.</p>
<p>— De ce?</p>
<p>— De tot.</p>
<p>— Ce lașă ești! Fii mai tare, că te plătesc bine. Eh, Doamne, doar n-ai fi așteptând să-ți cadă pară mălaiață în gura lui Nătăfleață. Dacă nu ești mai hotărâtă, apoi n-am găsit în d-ta femeia care-mi trebuie.</p>
<p>— La urma urmelor — se gândi Olimpia — pot să-i promit marea cu sarea. Partea principală e să-mi plătească înainte. După aceea, mă spăl pe mâini.</p>
<p>— Bine — zise ea tare — am să încerc operația, în schimbul a o sută de franci ce trebue să mi-i dați îndată.</p>
<p>— Și mă asiguri de succes?</p>
<p>— Vă asigur. Dealtminteri, nu sunteți cea dintâi care vine să-mi ceară asemenea serviciu.</p>
<p>Lucy zise:</p>
<p>— Dacă mă iubește Gaston, îți stabilesc o rentă ce-ți va permite să te retragi în vreun sat, unde să trăiești în tihnă.</p>
<p>— Da, acesta e și visul meu. Apoi, Lucy se duse.</p>

</div>
<div type="chapter" n="41">
<p>CAP. II</p>
<p>De dincolo de mormânt</p>


<p>A doua zi, Said plecă de la club cum începu să însereze.</p>
<p>Merse acasă de se înarmă cu un revolver, după care se îndreptă grăbit spre gara Bastillei, unde luă trenul pentru Nogent.</p>
<p>Era șase.</p>
<p>Din ajun zăpada nu încetase să cadă încă.</p>
<p>Se curățeau liniile drumului de fier și mersul trenurilor era întârziat.</p>
<p>Said, foarte elegant de când punese mâna pe suta da mii de franci a contelui de Clerc, se instală într-un compartiment de clasa întâi, șî începu să citească un ziar. Faptele diverse îl interesau cu deosebire, punându-l, adeseori, pe urmele câte unei afaceri bănoase.</p>
<p>La degete îi străluceau diamante frumoase.</p>
<p>Când sosi la Nogent, prima-i grijă fu să ne informeze, pe lângă funcționarii gării de vila „Speranța”.</p>
<p>I se răspunse:</p>
<p>— E un edificiu nou care se înalță la o sută de metri de Marna.</p>
<p>O luă pe drumul indicat și, după mii de precauții, ca să nu alunece în apă, se opri în dreptul unui pavilion și sună. La început nu-l răspunse nimeni.</p>
<p>Sună mai tare.</p>
<p>Imediat se auzi un zgomot de pași și poarta se învârti în țâțâni. Un om de statură înaltă apăru cu un felinar în mână.</p>
<p>Said înaintă câțiva pași în grădină și zise:</p>
<p>— Stăpânul d-tale așteaptă. Du-mă la el.</p>
<p>— Eu sunt și stăpân și fecior — răspunse necunoscutul. Fii bun, urmează-mă.</p>
<p>Străbătură o alee lungă, plantată cu arbori seculari.</p>
<p>Plante parazite, ce creșteau, fără îndoială, de mult acolo, împiedicau drumul.</p>
<p>Arabul arunca în juru-i priviri neliniștite.</p>
<p>Pretutindeni copaci și iar copaci.</p>
<p>Un parc mare, cu tufișuri dese, împrejmuit de ziduri înalte, fereau casa de curiozitatea indiscreților.</p>
<p>In fundul aleii ce parcurseră cei doi, se înălța o construcție nouă, cu două etaje,înconjurată de pini superbi.</p>
<p>După ce străbătură un coridor imens cei doi pătrunseră într-o încăpere mobilată cu divanuri joase, și căptușită cu stofe splendide.</p>
<p>— Domnule, zise necunoscutul cu voce blândă — pe d-ta te cheamă Said?</p>
<p>— Da, domnule.</p>
<p>— Ești om de afaceri?</p>
<p>— Da, domnule. </p>
<p>Amândoi se examinară timp de câteva secunde.</p>
<p>— Straniu — se gândea Said — parcă l-am mai văzut eu pe omul ăsta. Dar unde?</p>
<p>— Te-am zărit la clubul din strada Regală — reluă necunoscutul — și mi-am amintit imediat de o întâmplare tragică.</p>
<p>Said tresări.</p>
<p>— Fii liniștit însă — continuă necunoscutul. Nu te-am rugat să vii la întâlnirea aceasta ca să te ameninț sau să mă răzbun. Arabul respiră. Omul reluă:</p>
<p>— Uită-te bine la mine. Nu mă recunoști? E adevărat că de doisprăzece ani de când am avut cinstea să ne întâlnim m-am schimbat grozav.</p>
<p>Said începu să tremure.</p>
<p>— Ei, zău așa, nu mai recunoști pe nenorocitul pe care l-ai aruncat fără milă în mare, pe o noapte furtunoasă?</p>
<p>— Nu, nu ... te înșeli ... nu te cunosc.</p>
<p>— Eu însă te-am recunoscut la club și te-am urmărit până la biroul d-tale. Am aflat, astfel, că ești conducătorul unei agenții de informații și că dai bucuros o mână de ajutor afacerilor cam întunecoase.</p>
<p>— Te înșeli, domnule. Mai întâi, nu știu cine ești d-ta și cu ce drept vii să te amesteci în afacerile mele. Afară de aceasta, e perfect exact că sunt directorul unui birou de informațiuni, dar lucrez în mod cinstit, după cum te poți asigura, dacă ai nevoie de serviciile mele. Spune-mi: ce dorești?</p>
<p>— Nu-ți amintești de Vlasian?</p>
<p>— Vlasian ... Vlasian...</p>
<p>— Uitat-ai cu totul drama sinistră din noaptea furtunoasă, când m-ai azvârlit ca pe un pachet în mare? Atât d-ta, cât și complicea d-tale, m-ați urmărit mult din ochi și, fără milă, ați asistat amândoi la lupta unui om cu moartea. Și când se făcu ziuă erați încă odată acolo, căutând să distingeți dacă nu cumva vreun cadavru plutește la suprafață. Eh, îți amintești acum? Mă cunoști?</p>
<p>— Nu, nu te cunosc.</p>
<p>— De ce tremuri atunci? Fii însă liniștit. Nu-ți vreau moartea. Dimpotrivă, am nevoie de concursul dumitale. Servește-mă, voi uita crima de care te-ai făcut vinovat și-ți voi procura o existență largă, luxoasă. Cu toate astea, să nu uiți niciodată că ești în mâinile mele și că, dacă aș voi, aș putea interveni să te aresteze.</p>
<p>— N-am omorât niciodată pe nimeni! — protestă Said.</p>
<p>Vlasian dădu din umeri.</p>
<p>— Nu mai încerca să tăgăduiești și crede-mă că nu afirm nimic fără dovezi.</p>
<p>— ei bine, fie, mărturisec. Dar o femeie m-a împins la crimă.</p>
<p>— În schimbul unei plăți, bineînțeles.</p>
<p>— Mi-a dat cinci sute de franci.</p>
<p>Un zâmbet de dispreț flutură pe buzele lui Vlasian.</p>
<p>— Să uităm tot trecutul. Nu d-tale trebuie să-ți cer socoteală. Vreau să găsesc pe Lucy, ca s-o pedepsesc.</p>
<p>Said tresări.</p>
<p>Broboane de sudoare îi muiară fruntea.</p>
<p>Îi veni în minte să spună victimei lui „Vino să te duc la ea.”. N-o făcu însă, temându-se de răzbunarea Lucyei, care ar fi în stare să se acuze pe ea ca să distrugă și pe complice.</p>
<p>Vlasian reluă:</p>
<p>— Nu mă preocupă însă numai răzbunarea, ci aș voi mai ales să-mi găsesc familia, pe fiicele mele iubite, pe bătrâna mea mamă, precum și pe cel mai sincer prieten. Am venit acum câteva luni în Franța ca să mă ocup de ființele acestea scumpe, dar, rechemat subit în America, unde am o importantă casă de bancă, a trebuit să plec din Paris fără să fi gustat bucuria de a le fi strâns în brațe. Dar acum am venit aici pentru totdeauna, cu intenția de a-mi consacra fiecare clipă din viață pentru cercetări.</p>
<p>— Pentru totdeauna! — cugetă Said. Va regăsi, desigur, pe acei pe care îi caută și atunci mă va denunța, poate.</p>
<p>Și-și pipăi revolverul, năpădit deodată de idei că ar putea ucide pe George. Nimeni nu i-ar auzi strigătele! Casa era pustie și pusă la adăpost de orice indiscreție.</p>
<p>Vlasian zâmbea.</p>
<p>Citea în inima mizerabilului ca într-o carte deschisă și-l privea cu zămbetul pe buze. Said, care sta în umbră, ridică arma. Vlasian prinse mișcarea și se dase brusc la o parte, tocmai când porni detunătura.</p>
<p>Glontele nu-l nimeri.</p>
<p>În aceeași clipă, George se năpusti asupra arabului, îi smulse arma din mâini și, într-o opintire puternică, îl rostogoli pe dușumea.</p>
<p>Said se sculă repede și tăbărî pe adversar. O luptă corp la corp se încinse, teribilă, înverșunată.</p>
<p>Dar George, înzestrat cu o forță herculană, birui pe arab.</p>
<p>— Precum vezi — zise el — te aș putea ucide ca pe un câine. Lumea n-ar pierde cine știe ce, iar pentru mine ar fi un început de răzbunare.</p>
<p>— Îndurare, îndurare! Cruță-mă și-ți dau adresa contesei Lucy de Clerc.</p>
<p>— Să nu umbli cu șoalda!</p>
<p>— Îți jur că-ți spun adevărul.</p>
<p>— Ei bine, te cred și te iert, dar bagă de seamă: să nu cumva să minți, că-i vai de capul d-tale.</p>
<p>Said, încântat că scapă numai cu atâta, dădu lui George adresa contesei de Clerc.</p>
<p>— Acum du-te! Ești liber — zise Vlasian.</p>
<p>Arabul ieși, străbătu parcul, deschise poarta și apucă pe marginea Marnei. La gară, luă cel dintâi tren ce pleca la Paris. Abia acolo răsuflă mai în voie și se hotărî să înștiințeze pe Lucy de pericolul ce amenința pe amândoi. O găsi abia întoarsă de la teatru, unde fusese să audă actul al doilea din „Fiica regimentului”, în care Marcela repurta în fiecare seară cel mai strălucit succes.</p>
<p>Diva dădea publicului care o iubea ultimele avânturi ale inimii ei.</p>
<p>Buchete superbe și numeroase, coroane i se aruncaseră pe scenă.</p>
<p>Într-o lojă, Gaston și Vladimira se bucurau de acest triumf.</p>
<p>— E opera ta — zicea rusoaica. Tu ai scăpat-o.</p>
<p>Lucy nu scăpase tot timpul din ochi pe Gaston, dar el rămase rece.</p>
<p>Ea se înapoie acasă cu inima zdrobită.</p>
<p>Se dezbrăcă încet, se instală, friguroasă, aproape de sobă și cină.</p>
<p>Ronțăi o aripă rece de pasăre și bău, în șir, câteva pahare de șampanie. Apoi se cufundă în gânduri. Zbârnâitul soneriei o smulse din visare.</p>
<p>Ea se sculă, îngrozită.</p>
<p>Cine să vină așa de târziu?</p>
<p>Cu toate astea, merse să deschidă.</p>
<p>Zărind pe Said, scoase un strigăt de surpriză.</p>
<p>Ce voia? </p>
<p>— Știi pe cine am văzut? — începu el, intrând brusc în odaie.Am văzut pe bărbatul d-tale.</p>
<p>— Pe bărbatul meu? — exclamă Lucy înfricoșată. Ai înebunit se vede sau n-am auzit eu bine.</p>
<p>— Nu sunt nebun și ai auzit bine. Repet: am văzut pe soțul d-tale.»</p>
<p>— Pe Vlasian?</p>
<p>— Da, el în carne și oase. Am voit să-l omor, dar mâna mi-a tremurat și am dat greș.</p>
<p>— Ce imbecil!</p>
<p>El povesti, în câteva cuvinte, cele petrecute la vila de la Nogent.</p>
<p>— Ar fi trebuit să-l omori, să ne scapi de el pentru totdeauna. O să se apuce acum să ne caute și, dacă ne găseste, suntem pierduți. Îl cunosc bine. Dacă-i cad în mână, mă va da fără milă pe mâna parchetului. Dar nu trebuie să dezarmăm. Dacă primul glonț n-a nimerit, tragem altul, apoi încă unul până la ultimul.</p>
<p>— Uite, spun drept, mi-a fost frică, și afară de asta, e voinic și m-a dezarmat.</p>
<p>— I-ai vorbit de mine?</p>
<p>— Nu.</p>
<p>— Haide! l-ai dat adresa mea, sunt convinsă, și mâine să vină aici. Și d-ta ai să fii Vinovat.</p>
<p>— Ei bine, da — recunoscu el — a trebuit să-i spun unde stai. M-a chemat la dânsul numai pentru aceasta. Nu vrea să-și răzbune pe mine, ci doar pe d-ta vrea să te pedepsească”.</p>
<p>— Mizerabile, m-ai trădat! Nerodule, crezi că cu asta, ai scăpat? O să ne denunțe pe amândoi. La urma urmelor, ce-mi pasă? Facă ce-o pofti! Tot a ajuns viața o povară pentru mine. N-are decât să mă osândească. Voi muri cu satisfacția că i-am pătat numele.</p>
<p>Said murmură:</p>
<p>— Eu plec mâine din Paris. Sunt bogat și mă pot înapoia în țara natală, unde n-o să vină poliția franceză să mă caute. Și, dacă am venit astă seară la dumneata, am făcut-o ca să te sfătuiesc să mă imiți și să fugi.</p>
<p>— Aha, d-ta pleci! — făcu Lucy, enervată. Ei bine, n-ai să pleci, mă-nțelegi? Ți-am mai spus eu sunt sătulă de viață, dar vreau ca complicele meu să-și ispășească crima. Am să te denunț dar mâine.</p>
<p>Said începu să tremure. Ea continuă:</p>
<p>— D-ta știi bine că nu dispun de aceleași mijloace ca d-ta. N-am nimic, absolut nimic.</p>
<p>— E adevărat? </p>
<p>— Regret.</p>
<p>— Și ai de gând să mă părăsești, să mă lași pradă deznădejdii?</p>
<p>— Fiecare pentru sine.</p>
<p>— Nemernicule!</p>
<p>—Oi fi având doar câteva bijuterii pe care să le poți preschimba în monedă — zise el. Și apoi, n-ai fi d-ta așa de proastă să te lași fără nici un ban când ți-e așa de ușor să ți-i procuri. Haide, fă-ți bagajele și șterge-o mâine.</p>
<p>— Ba rămân aici.</p>
<p>— Preferi să aștepți pe Vlasian?</p>
<p>— Mă privește.</p>
<p>— Zi mai bine că tot mai ești îndrăgostită de Gaston Sarbas și din cauza lui ții să rămâi la Paris.</p>
<p>— Ce-ți pasă?</p>
<p>— Pentru ce-l tot urmărești? El iubește pe o fată frumoasă, de douăzeci de ani. O știe toată lumea.</p>
<p>Lucy se făcu galbenă ca ceara. Arabul adăugă, răutăcios:</p>
<p>— Lasă tinerețea în pace!</p>
<p>— Tinerețea? — exclamă Lucy, iritată. Adică cum: o femeie de vârsta mea e bătrână?</p>
<p>— De! nu mai ai douăzeci de ani — o necăji Said.</p>
<p>Apoi, observând că o să-i vină rău, adaugă binevoitor:</p>
<p>— Să deschid puțin fereastra, să respiri aer curat.</p>
<p>— Lasă-mă! E târziu și am nevoie să fiu singură. Spune Olimpiei să facă cum i-am sous. Dacă reușește, o plătesc bine.</p>
<p>— A! A! băutura... faimosul talisman care să te facă iubită — râse Said.</p>
<p>Și, fredonând o arie de operetă, se duse.</p>
<p>Ea îi auzi pașii pierzându-se în noapte.</p>
<p>Era pierdută.</p>
<p>Ce să facă?</p>
<p>Orele se curgeau repede.</p>
<p>Se sculă, luă o geantă de piele, îi vărsă conținutul pe masă și începu să numere piesele de aur și hârtiile de bancă.</p>
<p>Mai erau șapte mii de franci. Cu banii aceștia își putea scoate bijuteriile de la Muntele de-Pietate și să le vândă pe treizeci de mii de franci.</p>
<p>În stăpânirea acestei sume, putea pleca la Monaco, să-și încerce norocul.</p>
<p>A doua zi se duse devreme la Muntele de Pietate și-și scoase diamantele, pe care le vându pe loc unui bijutier, care o cunoștea, pe suma respectabilă de douăzeci și șapte de mii de franci. Asta era tot ce-i mai rămăsese.</p>
<p>Fără să mai aștepte pe Olimpia, care trebuia să vină s-o vadă chiar în ziua aceea, luă acceleratul de Nissa.</p>
<p>Acolo era aproape de graniță și, la cea mai mică vâlvă, putea să se refugieze în Italia.</p>

</div>
<div type="chapter" n="42">
<p>CAP. III</p>
<p>Vis realizat</p>

<p>Floarea Pădurii părăsise cu mare regret vila de la Bellevue, instalându-se din nou în apartamentul din bulevardul Haus-mann. Își recăpătase vocea, dar sănătatea, cu toate îngrijirile, era tot așa de șubredă. Țața Fossard își reluase autoritatea și cheltuia în voie toți banii pe care îi câștiga cântăreața.</p>
<p>Fire foarte dezinteresată, Floarea Pădurii îi dădea fără socoteală, tot ce-i cerea.</p>
<p>Într-o dimineață, Gaston, venind mai devreme ca deobicei, o găsi încă culcată. Ea se sculă imediat cum i se anunță vizita lui. Își puse în grabă un capot și trecu în budoar. El privi lung, fără să vorbească.</p>
<p>— Arăt azi mai rău? — întrebă ea, zâmbind blând. O, simt că mă topesc pe zi ce trece</p>
<p>Gaston, întristat, nu răspunse.</p>
<p>Ea continuă:</p>
<p>— Ceea ce mă mângâie e că voi muri la postul de onoare; voi cânta până la ultima mea respirație. Mi-am iubit întotdeauna arta și fără d-ta aș fi fost de mult moartă.</p>
<p>— Nu vorbi așa. Ai să te vindeci.</p>
<p>— E o minciună plăcută.</p>
<p>— Eu nu mint, Marcela.</p>
<p>— Nici chiar unei femei care e pe moarte?</p>
<p>El tăcu, rămânând pe gânduri, cu inima strânsă.</p>
<p>În cele din urmă, zise:</p>
<p>— Când cineva are o voce așa de frumoasă ca a d-tale, nu moare tânăr. Mă iartă că te-am sculat, dar treceam pe aici și am venit sus.</p>
<p>— Ai făcut bine, și, cu toate astea, când mi s-a anunțat vizita d-tale, aveam un vis foarte frumos.</p>
<p>— Povestește-mi-l.</p>
<p>— Bucuros. Visam pe Suzana și o vedeam mare și frumoasă.</p>
<p>Tânărul tresări.</p>
<p>— Lucra curios — continuă Marcela — ne uitam într-o oglindă și figurile noastre erau aceleași. Aplecându-mă spre ea, îi spusei:</p>
<p>„— De-ai știi ce iubită ești!”</p>
<p>— O, da, foarte mult iubită — murmură el. Dar nu vrea să mă înțeleagă. Cu toate afirmațiile Vladimirei, eu nu cred în amorul Suzanei.</p>
<p>Veșnic îl muncea un sentiment de îndoială.</p>
<p>Se putea să-l iubească ființa care fugea astfel de el?</p>
<p>— Și mai visam — reluă artista — că Suzana, aceea pe care o adori, e sora mea, pe care odoresc de atâția ani.</p>
<p>— Și ai fi fericită dacă visul acesta s-ar realiza?</p>
<p>— O, da, foarte fericită!</p>
<p>— Vai, tot visul e o minciună</p>
<p>— Lasă-mă să mă legăn în iluziile mele, Gaston, te rog. Mai acum câteva luni avusesem un vis straniu.</p>
<p>— Să-l auzim.</p>
<p>— Se făcea că m-am întâlnit cu mama, pe care o căutam de ani de zile. Ei bine, am văzut-o.</p>
<p>— Și mie nu mi-ai spus.</p>
<p>— O, iartă-mi. Motive grave mă împiedicau să-ți vorbesc de ea. A venit la mine la Bellevue și am gonit-o, blestemând-o. Astăzi mă mustră cugetul că m-am purtat așa. Nu-i oare monstruos ca o fată să gonească pe mă-sa?</p>
<p>— Asta-i dar cauza care ți-a readus boala.</p>
<p>Ea își aplecă încet capul.</p>
<p>— Să nu mai vorbim de asta. Dă-mi mai bine adresa logodnicei d-tale. Vreau să merg s-o văd și-i voi vorbi de d-ta în termeni mișcători. Haide, spune-mi numele celălalt.</p>
<p>— Belon.</p>
<p>Marcela tresări și-și ,duse mâna la frunte.</p>
<p>— Jules Belon! — murmură.</p>
<p>— Stai aici lângă mine — o pofti Gaston — și ascultă-mă. Te vei duce în strada Clovis, la humărul 7. Găsești ușor casa. E pe stânga, în fața liceului Henri IV.</p>
<p>El știa bine că numele Belon ascunde altul, și inima-i palpitase speranță.</p>
<p>Îi veni în minte să spună Marcelei: „Pe Suzana ta o chemă Vlasian, nu Belon, dar tăcu, temându-se să nu producă divei o deziluzie, căci, fără îndoială — se gândea el — numele de Vlasian îi era străin.</p>
<p>- Merg chiar acum la ea — zise artista. Dacă te așteaptă jos trăsura, ai să fii bun să mă conduci până acolo? — zise artista.</p>
<p>— Cu plăcere.</p>
<p>Artista intră în budoar, își îmbrăcă o toaletă sobră, peste care își puse o blană, și coborî, foarte palidă, urmată de Gaston.</p>
<p>El se gândea:</p>
<p>— Cu siguranță că se înșală. Suzana nu e sora ei. Dar la ce să-i spulber visul. Și apoi, se poate ca demersul ei să aibă rezultate fericite pentru mine.</p>
<p>Nu trecu mult și cupeul se opri în dreptul numărului 7 din strada Clovis.  Marcela se coborî, străbătu cu  pas sigur curtea și întreba pe portăreasă:</p>
<p>— Domnișoara Belon? </p>
<p>— Etajul al patrulea, ușa din fundul coridorului.</p>
<p>Marcela urcă încet scara.</p>
<p>Picioarele îi tremurau acum.</p>
<p>În dreptul unei uși citi firma aceasta:</p>
<p>Lecții de solfegiu și pian</p>
<p>Se opri, nehotărâtă și tulburată. Apoi, sună. Ușa se deschise numaidecât și o fată frumoasă, îmbrăcată în negru, apăru. Era foarte palidă.</p>
<p>În ochi-i mari, albaștri, era întipărită o amărăciune adâncă. Examină, timp de câteva secunde, pe vizitatoare, și întrebă cu accent blând:</p>
<p>— Ce doriți?</p>
<p>— Aș dori să-ți vorbesc, domnișoară, și aș mai vrea să văd și pe bunica d-tale.</p>
<p>Suzana tresări.</p>
<p>Un suspin îi umflă pieptul.</p>
<p>— Sărmana mea bunică e moartă — zise ea.</p>
<p>— Moartă!</p>
<p>Și Marcela simți că e aproape să leșine.</p>
<p>Niciodată nu trecuse printr-o asemenea emoție și durere. Fără voie ochii i se umeziră de lacrimi, și, întinzând mâna Suzanei, zise:</p>
<p>— Iartă-mă că ți-am zgândărit o rană și crede-mă că iau și eu parte vie la durerea d-tale.</p>
<p>— A zăcut mult și nu voia să se caute, apoi într-o zi a rămas în pat spre a nu se mai scula niciodată. Acum stau singură cu bătrânul meu amic, care-mi e ca și un tată. Și când mi-l va lua și pe el Dumnezeu, voi rămâne absolut singură.</p>
<p>— De ce n-ai înștiințat pe prietenii d-tale de pierderea ce ai suferit?</p>
<p>— N-am nici un prieten.</p>
<p>— Ești sigură?</p>
<p>Figura Suzanei se crispă ușor.</p>
<p>— Nu mai am familie, sunt o ființă părăsită. Nimeni nu se interesează de mine.</p>
<p>— O, Suzano, Suzano... Această blândă imputare mișcă adânc inima fetei.</p>
<p>Marcela aruncă instinctiv o privire în juru-i. Era un interior foarte modest. Totul era curat, rânduit cu simetrie, dar, cu toate florile ce împodobeau câteva glastre, simțeai că mizeria tronează acolo. Odaia în care se aflau era simplu mobilată: un pian, câteva scaune de paie și o masă încărcată de cărți. </p>
<p>În sobă, însă, nu ardea niciun foc... și era un frig năprasnic.</p>
<p>— Suzano! Suzano! — repetă Marcela.</p>
<p>Se uitară una la alta.</p>
<p>De două ori necunoscuta o chemase pe nume, și familiaritatea aceasta o fermeca.</p>
<p>— Nu vă cunosc — zise ea — și, cu toate astea, îmi pare că nu-mi sunteți necunoscută și că v-am mai văzut.</p>
<p>Diva tresări.</p>
<p>— Și eu am aceeași impresie. Ești, vasăzică, de acum singură pe lume stăpână pe acțiunile d-tale. Te vei mărita dar și îți vei forma o nouă familie.</p>
<p>— Nu mă mărit niciodată.</p>
<p>— De ce? Ești doar tânără și frumoasă.</p>
<p>Suzana dase din umeri.</p>
<p>— O fată fără zestre e întotdeauna disprețuită — zise ea.</p>
<p>— Nu vorbi așa. Te vei mărita fiindcă iubești și ești iubită. Dumnezeu îți rezervă ca soț un om cinstit și vei avea copilași frumoși. Vei fi femeie fericită, paznică credincioasă a căminului, tovarășă devotată a aceluia care îți va da numele.</p>
<p>— Doamnă — murmură Suzana, emoțională — doamnă!</p>
<p>— Da, ești iubită. Gaston te adoră.</p>
<p>— Gaston... Gaston...</p>
<p>— Îl iubești, nu-i așa? Mie poți să mi-o spui, căci simt pentru d-ta o vie simpatie. Și cine nu l-ar iubi?</p>
<p>În clipa aceasta ochii Suzanei căpătară o nuanță de asprime. Necunoscuta aceea, care venise la dânsa sub un pretext neînsemnat, nu era cumva amanta aceluia pe care îl iubise și-l iubea încă și acum?</p>
<p>Marcela pricepu ce se petrece în inima fetei.</p>
<p>— Iți citesc în adâncul sufletului—zise ea. Te înșeli asupra sentimentelor mele, crede-mă. Eu nu iubesc pe Gaston Sarbas cum îl iubești d-ta. Sentimentul ce nutresc eu pentru el e cu totul deosebit de al d-tale. Gaston a fost bun cu mine, m-a mângâiat și îngrijit. Fără el, astăzi aș fi fost de mult moartă. Și vrei să nu-l iubesc, să nu-i păstrez în fundul inimii recunoștință veșnică. </p>
<p>Iți vorbesc de el fiindcă m-a rugat dânsul s-o fac, fiindcă adineauri mi-a spus, la poarta locuinței d-tale: „— Du-te de-mi pledează cauza și spune Suzanei că o iubesc și o voi adora întotdeauna.”. Am venit, dar, ca să-ți spun. Când îi vei fi soție, eu voi deveni întrucâtva sora d-tale. El îmi va permite să-ți zic astfel, în amintirea unei surori pe care o plâng și care purta numele d-tale.</p>
<p>Familia d-tale va fi astfel a mea.</p>
<p>— Cu toate astea, știe bine ce ne desparte — replică Suzana. Eu nu sunt dintre femeile acelea care uită trecutul. Fie-vă deajuns să știți că un Sarbas nu-mi va fi niciodată bărbat.</p>
<p>Marcela, dureros emoționată, rămase tăcută.</p>
<p>Suzana continuă:</p>
<p>— Bunica n-a iertat. </p>
<p>— O, Suzano, Suzano, inima d-tale vorbește așa? Haide, deschide-ți sufletul. Simt pentru d-ta o puternică simpatie. Primește sfaturile mele. Sunt bolnavă, poate voi muri în curând. Vocea mea se stinge încetul cu încetul, ca și strunele unei litre care aproape nu mai vibrează. Și publicul pe care îl iubesc și mă aclamă în toate serile nu știe că asistă la ultimele mele sforțări și aplaudă ultimele mele triumfuri.</p>
<p>Suzana o privea surprinsa.</p>
<p>— D-ta însă ești dintre fetele care se mărită și devin, paznice ale căminului familiar. Eu nu sunt decât o celebritate efemeră, care nu va duce în mormânt decât doar regrete banale. Altădată aveam și eu o familie. Mama, însă, m-a despărțit din copilărie de toate ființele pe care le iubeam.</p>
<p>Suzana simțea că leșină.Ceea ce povestea necunoscuta era întocmai viața ei.</p>
<p>— Și eu sunt o ființă părăsită — zise Suzana, ducând mâna la frunte.Aveam și o soră pe care o iubeam și de care am fost despărțită din copilărie. Sărmana Marcela!</p>
<p>Diva scoase un țipăt.</p>
<p>Auzise bine:</p>
<p>Nu era cumva o continuare a visului?</p>
<p>Suzana, pe care Gaston o iubea așa de mult, să fie sora ei!</p>
<p>— Privește-mă bine, Suzano, surioară... Cercetează-ți bine memoria. Putut-ai tu să mă uiți? Uită-te la mine. Nu mă recunoști?</p>
<p>— Marcela!</p>
<p>— Da, Marcela Vlasian, sora ta..</p>
<p>— Marcela Vlasian! — murmură Suzana, închizând pe jumătate ochii. O, soră mult iubită!</p>
<p>Și, aruncându-se în brațele divei, o strânse cu pasiune.</p>
<p>Artista spuse:</p>
<p>— De acum nu ne vom mai despărți. Tu ai să te măriți și vei fi fericită. Iubește pe Gaston, iubește din tot sufletul! Acum te pot întreba pentru ce l-ai respins.</p>
<p>— Să-ți spun. În copilăria noastră, un om cu numele Sarbas, tatăl lui Gaston, uitând de serviciile ce i s-au făcut, a declarat pe tata falit, aducându-ne pe toți la ruină. Bunica noastră, sfântâ care s-a stins în brațele mele, nu i-a iertat-o niciodată. Ura pe Sarbas din tot sufletul și era fatal ca ura ei să se răsfrângă și asupra fiului.</p>
<p>— Copiii nu sunt răspunzători de greșelile părinților — obiectă Marcela.</p>
<p>Suzana tresări.</p>
<p>— Ai dreptate, surioară.</p>
<p>Și se gândea:</p>
<p>Erau ele, fetele, răspunzătoare de odioasa purtare a mamei lor? O, da, era adevărat ce spunea Marcela!</p>
<p>Artista reluă:</p>
<p>— Tu nu știi, Suzano, ce iubită ești și cât suferă Gaston de nepăsarea ta. Nu-l cunoști, nu știi ce milos e, nu știi ce a făcut pentru mine. În clipele cele mai grele din viața mea, când eram bolnavă și în restriște m-a mângâiat, m-a îngrijit și ajutat!.. Crede-mă! Și-a plătit din belșug datoria tatălui lui.</p>
<p>— Marcela!... Marcela!..</p>
<p>Și surorile se îmbrățișară din nou. Artista își povesti întreaga viață, dar nu mai vorbi de Lucy. La ce nevoie să întristeze pe Suzana? Erau așa de fericite amândouă!</p>

</div>
<div type="chapter" n="43">
<p>CAP. IV</p>
<p>Nimeni nu moare de bucurie</p>

<p>Marcela plângea ,emoționată.</p>
<p>— Vii cu mine, chiar acum— zise ea.</p>
<p>— La tine, scumpă surioară?</p>
<p>— Nu, nu la mine. Te duc la Vladimira. Mergem să vedem pe Gaston.</p>
<p>— Să vedem pe Gaston?</p>
<p>— Da, și vei vedea numai ce fericit o să fie. Și ai să cunoști și pe Vladimira, sfânta care l-a crescut, călăuzindu-i pașii.</p>
<p>Suzana repetă.</p>
<p>— Să-l văd... să-l văd!... Nici nu știi, surioară, ce emoție dulce simt în momentul acesta. Inima, îmi tresaltă de bucurie.</p>
<p>— Îl iubești... și vrei să-i înăbușești dragostea. Eu te-am pătruns repede. O femeie nu se înșală niciodată în privința aceasta.</p>
<p>— Și o să văd pe Vladimira?</p>
<p>— O cunoști?</p>
<p>— Da... — zise Suzana, închizând pe jumătate ochii, ca spre a-și readuce în minte icoana frumoasei rusoaice — da, o cunosc.</p>
<p>Se coborâră amândouă, urcându-se, jos, în cupeul, care continuă să aștepte.</p>
<p>— Unde mergem, coniță? — întrebă feciorul.</p>
<p>— Calea Gabriel... casa Sarbas.</p>
<p>Suzana renăștea parcă. Ochii-i radiau. Viața începea, în sfârșit, să-i zâmbească. Când sosiră în calea Gabriel, noaptea prinse a se pogorî pe pământ.</p>
<p>Se aprinseră felinarele, care aruncau o lumină mohorâtă pe trotuarele acoperite încă de zăpadă. I se părea că s-a isprăvit cu suferințele ei. Și, cu toate astea, o tuse seacă îi zguduie, la intervale, pieptul, și o spumă roșie de sânge i se ivea pe buze.</p>
<p>Era o zi de toamnă, tristă și rece.Dar surorilor puțin le păsa. După ce se coborâră din trăsură, străbătură o curte sădită cuI tei, pe crăcile cărora tremurau firișoare de promoroacă, apucând-o, apoi, pe o alee lungă, la capătul căreia le apăru înaintea ochilor casa cu turnurile-i gotice.</p>
<p>— Uite — zise Marcela — acolo ai să vezi pe femeia cea mai bună și mai blândă. Și vei vedea și pe Gaston.</p>
<p>Străbătură un coridor lung acoperit cu un covor gros, ridicară o portieră și, fără să mai anunțe pe nimeni, intrară în budoarul Vladimirei.</p>
<p>Frumoasa rusoaică era culcată pe un „chaise longue” și dormea.</p>
<p>Diva se apropie în vârful degetelor și o sărută pe frunte.</p>
<p>— A! — zise Vladimira — îți mulțumesc de surpriză. Sunt foarte tristă astăzi. Și, sculându-se, se uită la ea, mirată.</p>
<p>Niciodată nu-i văzuse fața așa de radioasă.</p>
<p>Suzana stă nemișcată în umbra budoarului neîndrăznind să facă un pas.</p>
<p>Vladimira întrebă:</p>
<p>— Da' ce-i cu d-ta, Marcela? </p>
<p>— Sunt așa de fericită în aceste momente că n-aș mai vrea să mor. Niciodată, de când sunt pe lume, nu mi-a umplut sufletul asemenea beție.Iți aduc pe Suzana, pe care o iubește Gaston.</p>
<p>Vladimira, galbenă ca ceara, făcu câțiva pași și, zărind pe Suzana, o luă în brațe, îmbrățișând-o cu căldură.</p>
<p>— Ah! — exclamă ea — veniși în sfîrșit. S-au spulberat dar toate piedicile care te despărțeau de Gaston? A înțeles bunica d-tale că-i  absurd să faci răspunzător pe un biet copil de greșelile tatălui său și...</p>
<p> Nu isprăvi. Văzând rochia de doliu a Suzanei, tresări.</p>
<p>— Bunica a murit, doamnă, și morții iartă.</p>
<p>— A murit? — făcu Vladimira cu glas plin de tristețe. O, mititica!</p>
<p>Vladimira o privea foarte emoționată.</p>
<p>Niciodată n-o văzuse așa de aproape și niciodată n-o găsise așa de seducătoare.</p>
<p>— Și ai stat singură tocmai în asemenea momente? Nu te-ai gândit nici o clipă să ne înștiințezi, deși te iubim atâta și te-am fi mângâiat.</p>
<p>— Moartea are mistere de nepătruns... și nobila femeie s-a dus tocmai când ar fi putut gusta și ea un pic de mulțumire — murmură Suzana. Am fi fost două ființe care s-o iubim.</p>
<p>— Două ființe? — repetă Vladimira, interpretând greșit înțelesul acestor cuvinte.</p>
<p>Se gândea:</p>
<p>„Vrea să vorbească de Gaston fără îndoială”</p>
<p>Și, fiindcă Suzana zâmbea, arătându-i pe Marcela, Vladimira privi lung pe amândouă și, izbită de marea lor asemănare, scoase o exclamare.</p>
<p>— E sora mea — zise Suzana triumfătoare — pe care am regăsit-o și de care nu mă mai despart.</p>
<p>Marcela și Vladimira ieșiră, lăsând pe Suzana singură.</p>
<p>Plângea de bucurie.</p>
<p>Înainte de a muri, bunica o chemase la căpătâi, căutând să pătrundă taina inimii. Și Suzana n-ar fi fost așa de slabă, i-ar fi mărturisit ce scump îi e Gaston.</p>
<p>Bunica, desigur, n-ar fi voit s-o lase fără sprijin.</p>
<p>S-ar fi înduioșat, ar fi iertat și probabil că ar fi spus aceste vorbe:</p>
<p>„— Poți iubi pe Gaston Sarbas. Iartă-mă pentru ura sălbatică ce i-am purtat-o instinctiv. Ia-l pe Gaston, Suzana mea dacă-l iubești. Vă voi binecuvânta din cer pe amândoi”.</p>
<p>Așa ar fi vorbit bunica. </p>
<p>Adeseori, pe când se simțea mai rău, chema lângă ea pe nepoată-sa și, în dorința de a o iscodi, spre a provoca o spovedanie intimă, îi vorbise cu blândețe de Gaston.</p>
<p>Dar întotdeauna Suzana păstrase desăvârșit mutism, și bunica nu mai stăruise. Amintindu-și, acum, de toate acestea, fata pricepea care a fost ultima dorință a muribundei.</p>
<p>Până a nu muri, „patroana” iertase pe Sarbas, iertase pe toți.</p>
<p>De sub abajurul de mătase verde, lampa resfrângea pe mobilele de lac reflecțiii aurii. Niciun zgomot nu pătrundea până la Suzana.</p>
<p>Echipajele ce treceau pe calea Gabriel se afundau pe prundișul udat de ploaie.</p>
<p>Fără scârțâitul produs de o poartă care se deschise și închise, ar fi domnit cea mai adâncă, tăcere.</p>
<p>Deodată portiera din fața ei se întredeschise și un om apăru. Era Gaston.</p>
<p>Și acolo unde credea că nu va găsi decât pe Vladimira, zări femeie în doliu, al cărei obraz nu-l distingea perfect.</p>
<p>Vladimira îi rezervase o dulce surpriză.</p>
<p>El înainta timid, ca să salute pe necunoscută. Ea făcu câțiva pași și rămase nemișcată în dreptul lui, cu sudoarea pe frunte, chipul îmbujorat și pleoapele pe jumătate închise. El se crezu victima unei halucinații și privea țintă fata</p>
<p>— O, Suzano... Suzano!...</p>
<p>Ea nu-i putu răspunde, dar întinse spre dânsul mânuțele-i albe, înghețate și care tremurau.</p>
<p>— Suzano! Suzano! — spuse el iarăși.</p>
<p>— Gaston! </p>
<p>— Nu-i așa că te-ai hotărât? Rămâi aici pentru totdeauna?</p>
<p>— S-ar putea să trăiesc departe de cei pe care îi iubesc?</p>
<p>Inima lui Gaston era inundata de bucurie.</p>
<p>Dar o fericire și mai mare îl aștepta.</p>
<p>El nu știa că Marcela, frumoasa Floare a Pădurii, e sora logodnicei lui. Și când află, bucuria tânărului nu mai cunoscu margini.</p>
<p>— Suzano — zise el — eu am iubit pe sora d-tale din primul moment, fiindcă-ți semăna. Când vorbea, mi se părea că ta aud pe d-ta și pe chipul ei frumos regăseam trăsăturile d-tale, în ochii ei privirea d-tale, pe buzele ei zâmbetul d-tale. Adeseori, supărându-se că o contemplez prea mult, îi spuneam:</p>
<p>„— O văd pe Suzana, nu pe d-ta, Marcelo.”</p>
<p>Suzana păstra tăcere.</p>
<p>— De câte ori — continuă el — nu te-am urmărit pas cu pas fără ca să mă vezi! Mergeai iute și nu îndrăzneam să te acostez.</p>
<p>— Te vedeam și eu.</p>
<p>— Și, cu toate astea, nu ți-ai întors privirea. Treceai mândră prin mulțime, fără să-mi acorzi vreun zâmbet. Și, totuși, cât m-ar fi făcut de fericit acest surâs, Suzano! Apoi coborai devale pe strada Clovis și te vedeam dispărând în casa aceea sumbră în care rar de intră soarele. Eu rămâneam pe trotuar, cu ochii pironiți pe fereastra odăii tale. Iți vedeam silueta în dosul perdelelor și vederea aceasta îmi umplea inima de bucurie. Uneori deschideai fereastra și stăteai aplecată câteva clipe, vântul serii dezmierdându-ți capul.</p>
<p>— Și eu te priveam — zise Suzana. Te iubeam și eram fericită văzându-te în toate zilele. Dimineața, când mă deșteptam, cel dintâi gând al meu era pentru d-ta.</p>
<p>— Adesea intram în biserica Saint-Etienne-du-Mont și te așteptam. Veneai în fiecare zi să te rogi, și, ascuns după un stâlp, te vedeam venind. Iți auzeam pașii și, de multe ori, am îngenuchiat lângă d-ta.</p>
<p>— O, Gaston...Gaston!</p>
<p>— Suzano, iubita mea soție! Și amândoi se îmbrățișară.</p>
<p>— Voi putea, în sfârșit, să te văd în fiecare zi — zise tânărul — să-ți vorbesc de dragostea mea, să făurim împreună dulci proiecte de viitor.</p>
<p>— Sunt prea fericită...</p>
<p>— De acum vei sta aici, cu Vladimira care te adoră, și vei fi întotdeauna pe lângă mine.</p>
<p>— Da, da, pe lângă tine.</p>
<p>Și el sărută cu înflăcărare mânuțele Suzanei, exprimându-i toată dragostea într-o privire plină de duioșie. Dânsa nu se mai înapoiă în strada Clovis, ci se instală la Vladimira.</p>
</div>
<div type="chapter" n="44">
<p>CAP. V</p>
<p>În urmărire</p>

<p>Lucy nu părăsise bine casa ce ocupa pe bulevardul Strasbourg, când apăru George Vlasian</p>
<p>— Doamana contesă de Clerc? — întrebă el pe portar.</p>
<p>— Doamna contesă de Clerc ? A plecat chiar azi dimineață</p>
<p>— Pentru mult?</p>
<p>— Îmi pare că pentru totdeauna.</p>
<p>— Nu știi direcția ce a luat? </p>
<p>— Păi asta nu mă privește.</p>
<p>— Dacă stăruise atâta, e că am motive grave.</p>
<p>— Mă interesează prea puțin.</p>
<p>— Ei lasă că, dacă ți-aș da un pol, ți-ai descleșta limba.</p>
<p>— Cine știe! Doamna contesă de Clerc era chiriașă bună. De trei luni ocupa tot etajul dintâi și plătea regulat chiria. Și, cum s-ar putea întâmpla să se înapoieze, nu văd pentru ce ne-am amesteca în treburile ei.</p>
<p>— Dacă nu vrei să-mi spui d-ta nimic, mă adresez poliției care-mi va procura ușor informațiile de care am nevoie, deoarece femeia assta stă în casă mobilată.</p>
<p>— Femeia asta...femeia asta! - repetă portarul, scandalizat că se poate trata astfel o cucoană din lumea bună cu nume reputat. Prea te întinzi, domnule. Chiriașa noastră era contesă adevărată, care a avut de îndurat mari nenorociri.</p>
<p>— A, da?</p>
<p>— Păi sigur! Părăsită de nemernicul de bărbat, a venit să stea aici.</p>
<p>Un zâmbet plin de amărăciune flutură pe buzele lui Vlasian.</p>
<p>Portarul continuă:</p>
<p>— De când ai avut cai și trăsuri înghiți cam cu greu asemenea hap.</p>
<p>George nu răspunste.</p>
<p>Apoi, după câteva clipe de gândire, zise:</p>
<p>— Ascultă aici la mine. Joc cu cărțile deschise. Sunt bogat, foarte bogat, și pot să-ți plătesc scump lămuririle ce mi-ai da.</p>
<p>Fața portarului se lumină.</p>
<p>Vlasian scoase din buzunar un portofel bine garnisit și luând un sutar, îl întinse portarului, spunând:</p>
<p>— Uite, asta-i pentru d-ta. Vorbește!</p>
<p>Portarul se scărpină la nas și vârî în buzunarul vestei prețioasa hârtie.</p>
<p>— Eh, întreabă-mă acum. Ce dorești să știi?</p>
<p>George îl întrebă:</p>
<p>— N-a venit aici ieri un om, un arab ?</p>
<p>— Astă-noapte, da, domnule.</p>
<p>— Aha! N-a pierdut vremea degeaba, ticălosul!</p>
<p>— Dumneaei tocmai se înapoiase de la bal, când oacheșul s-a prezentat.</p>
<p>— Și după aia?...</p>
<p>— Au stat un timp de vorbă, vreo trei sferturi de ceas. Oacheșul vorbea cam tare, dar și contesa îi răspundea verde. În scurt, a fost o ceartă în regulă.</p>
<p>— Altceva?</p>
<p>— Azi dimineață, dumnea ei care de obicei, nu se scoală decât foarte târziu, a fost pe picioare devreme de tot. Tocmai urcam scara când am văzut-o coborând. Părea tristă și, eu întrebând-o dacă a dormit bine, abia dacă mi-a răspuns. Mă uitai la ea cu coada ochiului. Avea o gentuță în mână. Aha, am înțeles, îmi zisei eu, se duce la Muntele-de-Pietate.</p>
<p>Vlasian începu să râdă.</p>
<p>— Da, domnule, s-o știi, femeile astea se duc regulat acolo la fiecare sfârșit de lună, și contesa de Clerc a fost adeseori acolo, în ascuns. Ea ne vestise că pleacă în ziua aceea, și patronul, din prudență, mă puse s-o urmăresc. De! Cu femeile astea te poți aștepta la orice. Mă luai, dar, după ea. Apucă pe bulevarde și se îndreptă spre piața Roquettei. Coti pe stânga, în direcția cimitirului, Pere Lachaise, merse pe o stradă, apoi pe alta, și uite-o la Munte, în dreptul unui ghișeu în fața căruia întinse un teanc de hârtii de bancă.</p>
<p>— Eu mă pitii prin mulțime și o observam cu atenție.</p>
<p>— Ai fi un excelent polițist. Urmează!</p>
<p>Portarul adaugă:</p>
<p>— Și-a scos diamantele, o frumusețe, nu alta. Sclipeau ca soarele.</p>
<p>— Acele pe care i le-am dat eu — cugetă Vlasian.</p>
<p>Întrebă:</p>
<p>— Și ce făcu cu ele?</p>
<p>— Le-a pus în gentuță.</p>
<p>— Și apoi?</p>
<p>— A plecat, a luat-o iar pe bulevarde și intră la un bijutier.</p>
<p>— Ai continuat, cred, s-o urmărești ?</p>
<p>— Nici vorbă. Peste un ceas, bijutierul acela veni chiar aici să-i aducă prețul pe cât vânduse giuvaierele. Stătu mult la ea și, când se dă jos, era foarte vesel. N-a trecut mult și ea a cerut socoteala. Peste două ceasuri îi coborârăm bagajele... și la drum spre gara Lyon.</p>
<p>— Asta-i tot ce știi ?</p>
<p>— Da.</p>
<p>— Sigur ?</p>
<p>— Absolut ! N-am obicei să mint</p>
<p>— Nu știi ce direcție a apucat ?</p>
<p>Omul se scărpina după ureche. Ia gândește-te bine — îl îndemnă George.</p>
<p>— Nu pot spune nimic sigur, dar bănuiesc.</p>
<p>— Ce ?</p>
<p>— Ei drace, prea vrei să știi totul d-ta.</p>
<p>Vlasian scoase din buzunar un pol și-l plimbă pe la nasul portarului.</p>
<p>— Ce vrei să mai afli? Sunt dispus să-ți spun tot ce știu.</p>
<p>George îi întinse polul..</p>
<p>Omul se grăbi să-l ia.</p>
<p>— Păi uite...aici se vorbesc o grămadă de lucruri.</p>
<p>— Și cam ce anume?</p>
<p>— Ai să afli cât de curând. Eu atâta îți pot spune că, mai acum un sfert de ceas, a fost aici o prietenă a contesei: o cărturăreasă. Când i-am anunțat plecarea doamnei contese, zgripțuroaica a exclamat:</p>
<p>— E la Nisa. Știu.</p>
<p>Fața lui Vlasian se lumină.</p>
<p>— Așa trebue să fie. Nemernica e la Nisa.</p>
<p>Omul reluă:</p>
<p>— Acum știi totul. Asta-i tot ce-ți pot spune.</p>
<p>George se duse imediat la clubul din strada Regală, sperând să întâlnească acolo pe Said căruia voia să-i ceară lămuriri mai precise. Patronul stabilimentului îi spuse că arabul nu mai slujește la club și că trebuie să fi plecat de curând din Franța.</p>
<p>— I-a fost frică — cugetă Vlasian. Și, cu toate astea, putea sta perfect de liniștit aici, căci nu pe el vreau să-l pedepsesc.</p>
<p>Hoinări un răstimp pe bulevardul Italienilor și se uită la ceasornic.</p>
<p>Era aproape unsprezece.</p>
<p>Intră la un restaurant vestit și luă masa.</p>
<p>O mare tristețe îl stăpânea. Lucy plecase, fugise ... Unde s-o găsească?</p>
<p>Și rămase pe gânduri. Lumea îl privea curioasă. Dar ce-i păsa lui de toți oamenii aceia, care îl vedeau în ziua aceea pentru întâia oară și nu aveau să-l mai vadă a doua zi ? Barba-i lungă, albă, îi da înfățișare de bătrân.</p>
<p>Stătu mult la restaurant.</p>
<p>Apoi ceru socoteala și plăti peste cât datora.</p>
<p>— Ce om ciudat! — cugetau cei din juru-i. Trebuie să fie vreun nabab. Aruncă banii pe fereastră</p>
<p>Se sinchisea, într-adevăr, prea puțin de bani. Avea milioane, rente fantastice cu care nu știa ce să facă</p>
<p>In ultimul timp fusese de câteva ori la Opera Comică, în speranța de a regăsi acolo pe Floarea Pădurii, celebra divă care făcuse asupră-i o impresie puternică dar n-o mai văzuse și simțise o deziluzie adâncă. Ar fi voit să-i spună?</p>
<p>— Sunt singur pe lume. Am avut pe vremuri două fiice, pe care nu le mai pot găsi. Fii d-ta una din ele. Îți dau toată averea mea. </p>
<p>Nutrise multă vreme speranța aceasta, acum însă spulberată.</p>
<p>Ce să facă cu aurul ce-l poseda? Nu-i plăcea luxul. Era dar osândit să trăiască singuratic, în vila Speranța? Își pusese în gând să întemeieze un stabiliment de caritate. Dar, până atunci, ținea să mai caute, doar s-or găsi fetele. Tot cugetând la aceasta, o luă pe jos spre prefectura poliției, unde-l aștepta prefectul, om foarte binevoitor, cu care, făcuse cunoștintă la New-York.</p>
<p>Cum ajunse la prefectură, își dă numele unui odăiaș de serviciu, care, în urma unor ordine precise, îl rugă să aștepte. Era lume multă în birouri,  fiind zi de audiențe. Vlasian șezu pe o bancă și rămase visător, sinchisindu-se prea puțin de ce se petrecea în juru-i. Când îi veni rândul să intre în cabinetul prefectului, trecuseră două ceasuri.</p>
<p>— Poftim, d-le Vlusian — îl întâmpină înaltul slujbaș oferindu-i un scaun. Avem de vorbit mult, nu-i așa?</p>
<p>— Și încă lucruri foarte importante pentru mine.</p>
<p>— Am primit scrisoarea d-tale. Mi-a făcut mare plăcere. Sunt la dispoziția d-tale.</p>
<p>— Aș dori să regăsesc o familie care-mi e foarte scumpă.</p>
<p>— A d-tale ?</p>
<p>— A mea: pe un moșneag Jules Belon, o mamă bătrână și cele două fiice ale mele.</p>
<p>Și, prefectul neascunzându-și surpriza, Vlasian reluă:</p>
<p>— Vă miră, nu-i așa? Cu toate aparențele de fericire, sunt omul cel mai nenorocit. Îu urma unor împrejurări, peste care sunt silit să trec cu tăcerea, am fost despărțit de cei care îmi sunt dragi. De când m-am înapoiat în Franța i-am căutat pretutindeni. Nimeni, însă nu mi-a putut spune ce s-au făcut acei pe care i-am pierdut.</p>
<p>— Și ai voi să-i regăsești?</p>
<p>— Dacă aș voi!... Privește-mă: sunt încă tânăr și, cu toate astea, am albit. Lipsa a lor mei mă omoară.</p>
<p>— Scrisu-le-ai din New-York?</p>
<p>— Doi ani n-am dat niciun semn de viată. Eram foarte nenorocit și durea că nu le pot veni într-ajutor. Apoi, când mi-a fost în sfârșit în putință să-i ajut, le-am scris, dar toate scrisorile mele au rămas fără răspuns. Mi-a venit, atunci, o idee: poate că mama și-a schimbat numele?... poate au murit cu toții.</p>
<p>— Lasă, nu-ți pierde nădejdea: îți vom găsi familia.</p>
<p>— V-am mai spus: posed o avere imensă, pe care aș sacrifica-o bucuros întru atingerea scopului meu.</p>
<p>— Ai încredere. Îți cer cincisprezece zile. După trecerea lui vei știi tot ce dorești să știi.</p>
<p>Luă o foaie de hârtie și scrise după dictarea lui Vlasian:</p>
<p>„Doamna Vladian, aceeași vârstă.”</p>
<p>„Marcela si Suzana Vlasian, douăzeci de ani.</p>
<p>— Domnule prefect — făgădui George — voi răsplăti larg pe agenții care vor descoperi familia pe care o caut.</p>
<p>Apoi, ceva mai liniștit, se sculă și salută pe prefect, care îl petrecu până la ușă.</p>
<p>Luă chiar în aceeași zi la gara Lyon, acceleratul. </p>
<p>Sosi a doua zi la Marsilia, unde stătu două zile. Apoi luă trenul de Nisa.</p>
<p>Orașul mișuna de lume; hotelurile erau pline.</p>
<p>Vlasian le vizită pe toate, luând pretutindeni informații.</p>
<p>Mulțumită banilor ce-i cheltuia fără socoteală, află foarte repede că Lucy n-a fost zărită pe nicăieri.</p>
<p>Poate că nu era la Nisa.</p>
<p>După o lungă plimbare prin împrejurimi, se urcă în trenul de Monaco.</p>
<p>La casino se îngrămădea o lume cosmopolită: oameni si femei din toate țările se loveau cu coatele la ruletă. Sălile de jos, grădinile decorate cu drapele ale tuturor națiunilor, străluceau sub un soare luminos.</p>
<p>George era convins că numai aici va întâlni pe Lucy, care ca femeie de societate, venea, desigur, în fiecare an să petreacă iarna în locul acela, gustând emoțiile jocului.</p>
<p>Închirie în preajma mării, într-un cartier cu totul izolat, o vilă înconjurată de un parc superb, stimulând condiția ca să i se servească acolo masa.</p>
<p>Seara, după cină, merse la cazino. Se instală în grădină, ceru o înghețată și începu să examineze cu atenție pe femeile care i se perindau pe dinaintea ochilor.</p>
<p>Intr-o seară, după ce sorbi o cafea, îndreptându-se spre sala de joc, zări o femeie cam mărunțică apucând pe același drum.</p>
<p>Era foarte elegantă; șoldurile, ieșite în afară, făceau să reiasă bustul drept și talia mlădioasă și rotundă. Părul, de  un blond aprins, prins într-un coc imens, contrasta cu pălăria garnisită cu pene sobre. Necunoscuta, îmbrăcată într-unun costum de catifea, mergea încet.</p>
<p>Vlasian o luă înainte și o ajunse.</p>
<p>Ea trecu disprețuitoare pe dinaintea lui.</p>
<p>El o recunoscu. Se schimbase prea puțin</p>
<p>O urmări.</p>
<p>La intrarea ei în sala de joc, veniră oameni eleganți să-i strângă, familiar, mâna, urându-i bun venit.</p>
<p>Era, vasăzică, adevărat: era femeie galantă.</p>
<p>Ea participă la joc. Norocul însă nu-i zâmbi. Pierdu, până într-un ceas, șapte mii de franci. Se sculă nervoasă. Și, cum se întoarse ca să cedeze vecinului locul, zări pe George.</p>
<p>Nu-l recunoscu. Barba lungă, care-i ascundea pe jumătate fața, si păru-i lung, alb ca zăpada, îl schimbaseră cu desăvârșire.</p>
<p>— Nu mai jucați? — o întrebă el cu un accent străin pe care îl contactase la New-York.</p>
<p>— Nu, domnule, aproape mi s-a golit buzunarul. Am ghinion la jocurile de noroc. Prefer cursele.</p>
<p>— Jocul e un lucru rău, doamnă — zise Vlasian cu nepăsare de gheață — și mă mir că o femeie simțitoare se lasă târâtă în vârtejul lui.</p>
<p>— Mai uiți de necazuri.</p>
<p>Și, lăsându-și vălul pe obraz, Lucy ieși, plimbându-se, foarte agitată, câteva minute, prin grădinile cazinoului.</p>
<p>Apoi se duse.</p>
<p>Vlasian o urmări.</p>
<p>Noaptea era splendidă, o noapte plină de stele ce se oglindeau în cristalul curat al valurilor.</p>
<p>Lucy se zăbovi în dreptul câtorva mărfuri expuse, sosite de curând din Paris, apoi se pierdu pe câmp, pe care se revărsau razele unei luni superbe. Căuta singurătatea. O enerva toată lumea.</p>
<p>Întorcându-se deodată, zări pe George, a cărui figură, de o paloare înspăimântătoare, o impresionă în mod viu.</p>
<p>Grăbi pasul.</p>
<p>— Doamnă — zise el, ajungând-o și apucând-o cu brutalitate de braț — aș vrea să-ți vorbesc, să-ți reamintesc unele fapte care nu cred să fi pierit cu totul din memoria d-tale.</p>
<p>Lucy se opri și-l măsură de sus până jos. </p>
<p>— Cine ești d-ta, domnule?</p>
<p>— Îți voi spune numaidecât — adaugă el, târând-o spre o ulicioară, în care se afla vila pe care o ocupa.</p>
<p>Ea tresări și aruncă în juru-i o privire neliniștită, în speranța de a vedea câțiva preumblători întârziați, cărora le-ar putea cere ajutor.</p>
<p>Dar nu dă cu ochii de nimeni.</p>
<p>— N-ai a te teme de nimic — zise el, deschizând o portiță, pe care o închise după Lucy care tremura.</p>
<p>— Dar, domnule, am să strig după ajutor, asta e o cursă — ripostă ea, ridicându-și capul.</p>
<p>— Casa e izolată  — răspunse George. Nimeni nu te poate auzi și nimeni nu va intra aici fiindcă în casa asta stau eu. Dealtminteri, fii liniștită, nu-ți fac niciun rău.</p>
<p> Și o târî într-un salonaș ale cărui ferestre, larg deschise, dădeau într-o grădină de palmieri și de arbori înalți de pădure. Nimeni nu-i putea vedea acolo; nimeni nu-i putea auzi.</p>
<p>Vlasian aprinse o lămpiță și-și scoase Pălăria.</p>
<p>Apoi, înaintând spre Lucy, zise:</p>
<p>— Privește-mă bine... Nu mă recunoști?</p>
<p>— Nu, nu te cunosc.</p>
<p>Apoi, deodată, ea se retrase până în fundul încăperii, cu ochii plini do groază.</p>
<p>— Adevărat? — reluă el. Nu ma recunoști?</p>
<p>Ea întinse mâinile, spre a-l îndepărta, și scoase un strigăt de nebună:</p>
<p>— O, George!... George!</p>
<p>— Aha, mă recunoști în sfârșit? — făcu el, bucurându-se de spaima ei. Da, sunt eu, George, omul pe care l-ai trădat, necinstit, jefuit; omul pentru care tocmiși pe negrul Said  să-l arunce în mare.Vasăzică, Said nu ți-a spus cum am scăpat? Că, agățat de sfărâmătura unei corăbii, târât de talazuri furioase, eram aproape cadavru când am fost găsit? Iată-mă acum întors în Franța pentru totdeauna. Îmi voi regăsi în sfârșit pe ai mei și voi fi fericit.</p>
<p>— N-ai să-i regăsești niciodată.</p>
<p>— A da, fiindcă sunt bogat, foarte bogat, și nu mă uit la bani. Casa Vlasian din New-York poate să-mi trimită imediat milioanele ce le-aș oferi aceluia care-mi. Va readuce pe mama, Suzana, Marcela si Jules.</p>
<p>Ea repetă:</p>
<p>— N-ai să-i regăsești niciodată.</p>
<p>— Aș putea — ripostă el — să te predau pe mâna justiției. Said a fugit, dar poliția îl poate prinde, și dacă aș vrea, ați fi amândoi târâți în fața curții cu jurați. Îți iert însă toate chinurile ce mi-ai produs dacă-mi răspunzi la următoarea întrebare: „Suzana și Marcela sunt fiicele mele?“</p>
<p>Ea simți că el e la discreția ei, că-l stăpânește prin mărturisirea pe care i-o cerea.</p>
<p>— A, zise: vrei să știi ceea ce numai eu îți pot spune ? Află dar că declarația ce ți-am făcut-o la Havre e adevărată. N-ai copii...Nu mai ai familie. Ești tot așa de stingher ca mine.</p>
<p>— Mizerabilo ... mizerabilo! </p>
<p>Și mâna lui se abătu asupra Lucyei.</p>
<p>— Aș putea să te ucid ca nimeni să observe dispariția ta, și te-aș ucide fiindcă minți. Minți, ca să mă chinuiești, ca să strecori îndoiala în sufletul meu. Da, minți!... Și, când îmi voi revedea fiicele, voi găsi cu siguranță pe chipurile lor trăsături de-ale neamului Vlasian.</p>
<p>Lucy stă sfidătoare.</p>
<p>George adăugă, cu același accent amenințător:</p>
<p>— Te-aș putea ucide ca pe un câine; nimeni nu s-ar interesa de tine. Zidurile acestei case sunt groase, parcul vast, împrejurimile pustii. Nu vreau însă să-mi mânjesc mâinile cu sângele tău. N-am să te omor, dar te voi ține aici închisă până îmi voi găsi fetele. Le voi aduce apoi aici și vei repeta în fața lor mărturisirea ce-mi făcuși mie. </p>
<p>Lucy tresări. George deschise ușa salonului.</p>
<p>— Poftim, treci înainte.</p>
<p>Ei îi fu frică.</p>
<p>— Unde mă duci?</p>
<p>Și ea, rămânând nemișcată, el o împinse cu brutalitate într-un coridor lung, sobru și rece.</p>
<p>— Unde mă duci? — întrebă Lucy iar.</p>
<p>— În subsol.</p>
<p>— O, nu, niciodată! Lasă-mă! — strigă ea, zbătându-se. Ajutor! Ajutor!</p>
<p> El o ridică pe sus, coborî câteva trepte acoperite cu covor gros, străbătu un coridor lung și o depuse, în cele din urmă, într-o încăpere mare, bine mobilată.</p>
<p>— Uite, aici ai sa stai, zise el. Ți-oi aduce chiar acum merinde pentru o lungă bucată de timp. Vei trăi aici în întuneric și remușcări. Nu-ți vreau moartea. Când va veni momentul, voi veni să te eliberez, ți-o făgăduiesc.</p>
<p>— Dar asta e o sechestrare — exclamă Lucy, lividă.</p>
<p>— Bine, zi-i cum crezi.</p>
<p>— Am să chem ajutor.</p>
<p>— Dacă fugi... e vai de zilele tale.</p>
<p>— De ce?</p>
<p>— Te predau poliției franceze, ca o criminală care trebue să-și primească pedeapsa.</p>
<p>— Și dovezile ca să-ți justifici acuzația? Nu le ai.</p>
<p>— Said va vorbi.</p>
<p>— El plutește acum în largul mării.</p>
<p>— Dar agenții siguranței crezi că dorm? Un singur cuvânt dacă aș spune prefectului, și complicele tău ar fi cât de curând readus în Franța.</p>
<p>Ea rânjea, la gândul că, cu o vorbă, ar fi putut face fericit pe omul acela. iar mizerabila tăcu, preferând să moară de foame decât să aducă un zâmbet pe buzele lui. Vlasian îi aduse alimentele necesare și o lăsă singură.</p>

</div>
<div type="chapter" n="45">
<p>CAP.VI</p>
<p>Pe câmpul de odihnă</p>

<p>El luă chiar în acea seară acceleratul de Paris. Cum sosi acolo, primul lui gând fu să meargă la prefectură. </p>
<p>Prefectul îl primi îndată.</p>
<p>— Tocmai voiam să-ți telegrafiez să te înapoiezi. E ceva nou. Ți-am găsit copiii. Am însă o știre tristă.</p>
<p>— Mama...desigur că de ea e vorba — zise George cu fruntea scăldată în sudori.</p>
<p>— A murit de câteva luni.</p>
<p>— Dumnezeu nu e drept! — exclamă Vlasian, cu vocea înecată în plânsete. S-a dus tocmai în momentul în care aș fi putut-o face fericită.</p>
<p>— Îți vei revedea fetele, și aceasta îți va alina durerea. Ai să mai vezi, apoi, și pe bătrânul d-tale prieten Jules.</p>
<p>Și unde-mi sunt copilele?</p>
<p>— Una este d-șoara Floarea Pădurii, artistă de mare talent pe care tot Parisul o cunoaște și aplaudă. Cealaltă, deasemenea artistă, o distinsă profesoară de pian.</p>
<p>— Floarea Pădurii spuneți ?</p>
<p>— Da, domnule.</p>
<p>Vlasian își aminti, atunci, de femeia a cărei vedere îl emoționă atât de tare.Ființa aceea era, dar, fiica lui!</p>
<p>Abia acum își explica el simpatia adâncă ce simțise, din prima clipă, pentru dânsa.</p>
<p>Luă adresele necesare și, după ce mulțumi călduros prefectului, predând-i, totodată, o sumă considerabilă pentru cei săraci, plecă grăbit.</p>
<p>Se prezentă întâi la casa de pe bulevardul Haussmann. Diva lipsea.</p>
<p>Nevoind să piardă vremea, se îndreptă spre strada Clovis, pătrunse în casa ce i se indicase și se adresă portăresei. </p>
<p>— Domnișoara Suzana nu mai stă aici, domnule. Și-a luat azi bagajele și cred că nu se mai întoarce. Cât despre domnul Jules Belon, tocmai a plecat să-și vândă florile. Cu toate stăruințele d-șoarei Suzana, care a voit sa-l ia cu dânsa, el a refuzat, ținând să rămână aici. A fost bolnav bietul bătrân. O, domnule, moartea bătrânei sale prietene l-a mâhnit mult. Bolnava a zăcut luni de zile. Și ce mai mizerie era sus! Domnișoara Suzana nu putea câștiga îndeajuns ca să plătească medicamentele și vizita doctorului, iar domnul Jules era așa de abătut și trist, că nu-l mai trăgea deloc inima la lucru.</p>
<p>— Domnișoara Suzana — repetă George mașinalicește.</p>
<p>— De treabă fata, domnule, și harnică. Se ducea la lecții pe orice timp și trebuiau să se întrețină din modestele ei câștiguri și ce-i mai ieșea domnului Jules.</p>
<p>— Săracul de el! Săraca fetiță! — cugetă Vlasian.</p>
<p>Portăreasa îl privea curioasă și intrigată. Deodată fața i se lumină. Zărise pe Jules.</p>
<p>Bătrânul mergea cu spinarea gărbovită, strângând la subțioară o cutie voluminoasă.</p>
<p>Când dă să urce scara, Vlasian murmură cu o voce abia distinctă: </p>
<p>— Jules...Dragul meu Jules. </p>
<p>Bătrânul se întoarse și examină pe acel ce îl chema. </p>
<p>— Doriți să-mi vorbiți? — întrebă el.</p>
<p>— Da, am a vorbi mult cu dumneata.</p>
<p>— Bine, poftiți sus, la mine.</p>
<p>George îl urmă.</p>
<p>Intrară într-o odaie din mansardă, ce dă pe strada Clovis.</p>
<p>George, aruncând, pe furiș, o privire in juru-i, zări pe un colțar două fotografii în rame de pluș albastru. Se apropie și se uită la ele. Erau portretul mamei și al Suzanei. Recunoscu bine pe „patroană”, cu părul ei alb și ochii melancolici. Dar nu recunoscu pe Suzana, fetița blondă de altădată, al cărei păr se înegrise.</p>
<p>Și stătu mult, emoționat, cu ochii plini de lacrimi. Cum mai seamănă cu bătrâna bruna aceea de douăzeci de ani!</p>
<p>Apoi, recăpătându-și cumpătul, își încrucișă brațele pe piept, zâmbind lui Jules, care tocmai îi oferea un scaun. </p>
<p>— Nu mă recunoști, vasăzică? — făcu el cu blândețe. Nu recunoști pe acela care v-a căutat și s-a înapoiat în sfârșit, spre a plânge pe sfânta care nu mai e?</p>
<p>— Vlasian! — exclamă bătrânul — Vlasian!</p>
<p>— Da, Vlasian, care s-a înapoiat ca să te iubească, să te îngrijească și să-ți facă viața mai plăcută. M-ați crezut mort, nu-i așa?</p>
<p>— Da, și te-am plâns.</p>
<p>— Voința lui Dumnezeu a fost, însă, ca să nu mor.</p>
<p>Și George povesti pe scurt evenimentele din noaptea tragică în care fusese aruncat în mare de un om tocmit de Lucy.</p>
<p>Îi povesti cum a scăpat, fiind scos, aproape cadavru, de niște pescari.</p>
<p>— Prădat de banii ce-i aveam asupra mea de oamenii care mă scăpaseră fui nevoit să fac muncile cele mai aspre. Timp de doi ani fusei hamal. Mai fi întâlnit în porturi ducând în spinare greutăți colosale. Și viața asta dură patru ani. Patru ani de mizerie neagră, înspăimântătoare. De câte ori nu crezi că mi-a venit ideea de a mă sinucide, de a mă arunca în marea care mai era odată să mă înghită. Dar, în lupta asta teribilă, amintirea voastră mă susținea, redându-mi curajul.</p>
<p>— N-ai scris niciodată — îl dojeni Jules.</p>
<p>— Să vă scriu... La ce bun? Ar fi fost doar ca s-o fac pe mama să plângă. Și apoi, mi-era rușine că nu pot să vă ajut și că trebuie să las în sarcina ta grija unei familii care nu era a ta și căreia nu-i datorai nimic.</p>
<p>— Te-am crezut mort și în inima noastră ți-am purtat doliul.</p>
<p>— Mai târziu însă, când, scăpat de mizerie, v-aș fi putut ajuta, am scris, dar toate scrisorile mi s-au înapoiat.</p>
<p>— Ne mutam mereu, tot căutând casă cu chirie mai mică. Apoi, când Suzana se făcu mare, patroana, cedând nu știu cărui sentiment, a voit să-și schimbe numele, luând pe al meu; fiindu-i frică, fără îndoială, ca numele de Vlasian, purtat de cea mai nedemnă dintre femei, să nu facă rău copilei.</p>
<p>George reluă:</p>
<p>— Cei patru ani de mizerie îmi stârniră ambiția de a vă face fericiți. Posedând câteva economii agonisite cu prețul a diferite lipsuri, plecai în Australia la Sydney făcui cunoștință cu un emigrant care avea la el câteva mii de franci. Făcurăm afaceri de bancă, mai întâi în mic, apoi pe o scară mai mare. În câțiva ani combinațiile noastre ne duseră departe. Cumpărarăm proprietăți, pe care le vândurăm, peste puțin, cu preț îndoit. Apoi tovarășul meu, îmbolnăvindu-se de friguri, muri, lăsându-mi mie averea ce strânseserăm împreună. Ajunsei astfel stăpân pe un capital de un milion, și visam lucruri mari. După ce încredințai unui girant direcția casei mele din Sydney, plecai la New-York, unde am întemeiat banca cea mai importantă din toată America. Un gând însă mă chinuia mereu. Ziua, noaptea, aveam neîncetat înaintea ochilor icoana ființelor scumpe pe care le lăsasem în Franța. De acum, însă, Jules, n-o să mai lucrezi; vei fi bogat și tu. Vom sta cu toții împreună și viața ni se va scurge lină.</p>
<p>Jules îl privea încurcat.</p>
<p>Avea a-i spune atâtea lucruri multe, menite să-l zdrobească.</p>
<p>— Suzana se mărită — murmură el în cele din urmă i-a de bărbat pe un tânăr pe care-l adoră, un băiat bogat, foarte bogat.</p>
<p>— Cum îl cheamă?</p>
<p>— Gaston Sarbas.</p>
<p>George tresări.</p>
<p>— Parcă cunosc numele ăsta.</p>
<p>— Desigur. Îl cunoști. A fost prea nefast pentru noi ca să-l fi uitat.</p>
<p>— Fiica mea iubește pe fiul omului acela, al lui Sarbas din Vosgi?</p>
<p>— Da îl adoră.</p>
<p>— Dar eu nu vreau să-l i-a, nu vreau. Fata mea să se mărite cu un Sarbas!...Nu, nu, niciodată...niciodată!</p>
<p>Jules nu răspunse.</p>
<p>Zise apoi cu voce foarte tristă:</p>
<p>— Mai am a-ți spune ceva grav...</p>
<p>Vlasian se îngălbeni.</p>
<p>— Vrei să-mi vorbești de Marcela?</p>
<p>Îi era parcă frică să n-audă o știre privitoare la cinstea fetei.</p>
<p>— E bolnavă... foarte bolnavă — continuă Jules. Cu toate astea, ca să-și câștige viața, trebue să cânte mereu. Nu cred să apuce înmugurirea pomilor.</p>
<p>— O, taci! — exclamă George, cu obrazul acoperit de o sudoare rece.Marcela bolnavă pe moarte!...De aceea, vasăzică, am regăsit-o, ca s-o pierd? O vom conduce în țara soarelui, la Nisa, pe marginile mării albastre, și o vom scăpa.</p>
<p>— Da, da, o ducem acolo. Ai dreptate.</p>
<p>Se mai scurseră câteva momente în confidențe intime. Apoi se coborâră amândoi. Vlasian chemă o birjă.</p>
<p>— Unde mergem mai întâi? — întrebă el.</p>
<p>— La cimitirul Montpasse, dacă vrei.</p>
<p>— Desigur.</p>
<p>Jules voia ca a doua vizită a lui George să fie sfintei femei care murise nu demult.</p>
<p>Era o zi tristă, foarte rece. Când ajunseră la cimtir, umbrele serii începeau să se coboare. Nu era nimeni acolo... singurătate adâncă. Mergeau tăcuți, pe lungile alei acoperite cu un covor imens de zăpadă. Apoi, după câteva minute, Jules se opri în dreptul unui mormânt deasupra căruia era o cruce simplă de lemn și zise:</p>
<p>— Uite, aici este!</p>
<p>George se aplecă în fața crucii, apoi căzu în genunchi.</p>
<p>— Mamă, scumpă mamă...</p>
<p>Și rămase vreme îndelungată prosternat, cu inima sfâșiată.</p>
<p>Când se sculă, două femei în doliu, stăteau la câțiva pași de el, privindu-l mirate. Erau cele două surori: Suzana și Marcela, care veniseră și ele,să depună flori pe mormântul bunicii. Zăpada groasă le înăbușise zgomotul pașilor și Vlasian nu le auzise venind. El se uită la ele uimit. Recunoscu pe Floarea Pădurii, dar cealaltă?</p>
<p>Când se sculară și ele, Vlasian plângea.</p>
<p>— Tatăl vostru! — le zise Jules.</p>
<p>Cele două surori scoaseră un țipăt: unul din acele țipete pornite din inimă. Și amândouă căzură în brațele lui George. Sărmana moartă îi adunase pe toți în fața mormântului abia închis.</p>

</div>
<div type="chapter" n="46">
<p>CAP. VII</p>
<p>La vila „Speranța”</p>

<p>De doua zile Marcela nu se mai înapoiase în bulevardul Haussmann.</p>
<p>Țața Fossard, foarte intrigată și, totodată, neliniștită, se dusese la Opera-Comică să se intereseze de motivele lipsei ei.</p>
<p>Numele divei care trebuia să cânte chiar în seara aceea la Haydea fusese scos de pe afiș și spectacolul se schimbase.</p>
<p>Haydea fusese scos de pe afiș si spectacolul se schimbase.</p>
<p>Ce se întâmplase?</p>
<p>De la cimitirul Montpaenasse mersese, împreună cu tatăl său Suzana și Jules, la vila „Speranța”. Era în culmea fericirii, întocmai ca și Suzana.</p>
<p>La fericirea aceasta lipsea însă prezența Vladimirei și a lui Gaston. </p>
<p>Marcela îi înștiințase de cele întâmplate și frumoasa rusoaică simți o mare bucurie.</p>
<p>O umbră însă întuneca fruntea lui Gaston...</p>
<p>Vedea piedici ridicându-se deodată în fața unirii ce visa.</p>
<p>Suzana, deasemenea, cu toată bucuria, era oarecum neliniștită de hotărârea pe care ar fi fost s-o ia tat-său.</p>
<p>Ce va spune el când îi va mărturisi amorul ei pentru fiul lui Sarbas?</p>
<p>Floarea Pădurii gusta dar singură, pe deplin, fericirea ce-i hărăzise cerul.</p>
<p>Ocupa, la vila „Speranța”, cea mai frumoasa cameră din etajul dintâi. Ferestre largi dădeau în parc, dar putea zări, printre arbori, orizonturi mărețe. În dreptul odăii ei era a Suzanei.</p>
<p>Camerele acestea fuseseră de mult pregătite de Vlasian, care, în nădejdea de a-și regăsi copilele, le mobilase un cuib demn de ele.</p>
<p>Și acum, în mijlocul lor, el era omul cel mai fericit din lume.</p>
<p>Uitase trecutul. Uitase pe Lucy.</p>
<p>Seara, în micul budoar ce ținea de odăile celor două surori, pe când Jules, întinerit, își fuma luleaua, Vlasian le povestea călătoriile, dureroasele peripeții ale vieții sale.</p>
<p>Suzana și Marcela îl ascultau înfiorate.</p>
<p>Niciodată, nu se rosti numele Lucy-ei. În schimb, cel al bătrânei revenea adesea pe buzele lui George.</p>
<p>Și trei zile trecură în farmecul cel mai desăvârșit.</p>
<p>Intr-o dimineață, diva intră devreme în camera tatălui ei.</p>
<p>— A, te și sculași?</p>
<p>— Da, tată, trebue să vă las astăzi. Cânt astă seară în Haydea.</p>
<p>El încruntă sprâncenele:</p>
<p>Zise:</p>
<p>— N-ai să cânți.</p>
<p>— Nu se poate, tată. Numele meu e pe afișul reprezentației de astă seară.</p>
<p>— O să-l scoată, atâta tot.</p>
<p>— Nu se poate — repetă ea. </p>
<p>— Cântai ca să-ți câștigi existența. Azi însă ești bogată. Vei merge dar tu să auzi pe alții cântând. Nu mai ai nevoie de public, pe care ai aerul să-l regreți,</p>
<p>— Da, îl regret, tată. Regret publicul binevoitor care m-a aplaudat și acoperit de flori întotdeauna. înțelegi, tu viața de triumf care m-a susținut tot timpul, atunci mai ales când inima mi-era sfâșiată? Arta m-a mângâiat de toate supărările vieții.</p>
<p>— Arta?</p>
<p>— Da, tată, te miră? Și, cu toate astea, e adevărat.</p>
<p>— Dar ești bolnavă. Tușești. Ești de o slăbiciune care mă înspăimântă. Nu, nu, n-ai să cânți. Tocmai arta ta te ucide zi de zi. Te rog eu să nu mai cânți. N-am fost destul de despărțit de tine, Marcelo? Și tocmai acum, când, în sfârșit, putem fi iarăși împreună, vrei să pleci?</p>
<p>Ea se lăsa convinsă încetul cu încetul și, în cele din urmă, zise:</p>
<p>— Fac ce vrei tu, tată.</p>
<p>Vlasian trimise imediat o depeșă directorului Operei Comice, cerându-i să scoată de pe afiș numele Florii Pădurii.</p>
<p>Și cum diva mai făcu câteva obiecțiuni, el reluă:</p>
<p>— Uite ce am hotărât. Te duci mâine să reziliezi angajamentul cu directorul, plătindu-i orice despăgubire îți va cere.</p>
<p>— Și după aceea?</p>
<p>— După aceea mergem la tine acasă, unde vom da drumul tuturor servitorilor, și, chiar în ziua aceea, plecăm la Nisa. Vrei, spune!</p>
<p>— O, da, tată!</p>

</div>
<div type="chapter" n="47">
<p>Cap. VIII</p>
<p>Reglare de socoteli</p>

<p>După ce diva fu la Operă, unde avu o lungă convorbire cu directorul asupra rezilierii angajamentului, se îndreptă spre locuința ce ocupa pe bulevardul Haussmann, unde trebuiau să vie și Vlasian și Suzana.</p>
<p>Tața Fossard o aștepta.</p>
<p>— Veniși în sfârșit!— exclamă ea.</p>
<p>Cu un gest mândru, diva îi făcu semn să tacă. </p>
<p>— Plec astă seară; părăsesc pentru totdeauna casa aceasta. Tot ce e aici e al vostru. Vindeți tot mobilierul și banii ce o să-i scoateți din vânzare să vă permită să trăiți, de azi înainte, fără griji.</p>
<p>— Dar datoriile le uiți? Nu știi că datorăm peste o sută de mii de franci?</p>
<p>— Toate datoriile vor fi plătite; nu vă neliniștiți de asta.</p>
<p>— Ce tot îmi trăncănești acolo! — strigă ea cu accent amenințător. </p>
<p>— Asta ce ți-am spus.</p>
<p>— Dar n-o să-mi iasă nici zece mii de franci.</p>
<p>— Păi nu trebuia să faceți datorii.</p>
<p>— Ușor de spus acum. Vasăzică asta-i răsplata sacrificiilor mele?</p>
<p>— M-ați ajutat, e adevărat, dar trebuie să recunoașteți amândouă, și d-ta și Lily, că mi-am câștigat în totdeauna viata și nu v-am fost niciodată sarcină. Aș putea însă să vă amintesc de crima odioasă ce ați comis față de mine și pentru care tata,pe care l-am regăsit, v-ar putea cere socoteală, dacă i-aș mărturisi-o. Să așternem însă un văl deasupra trecutului și să ne despărțim fără ceartă.</p>
<p>Intră apoi în camera de culcare ca să i-a diferite obiecte mărunte: amintiri dragi, coroane, buchete veștejite.</p>
<p>Deschise o casetă, din care-și luă bijuteriile: niște splendide perle cu care îi plăcea să se împodobească în serile marilor reprezentații, și le puse într-o geantă.</p>
<p>— Dar ne trebuie nouă perlele astea — răcni bătrâna, gata-gata să se repeadă asupra divei.</p>
<p>În momentul acela, intrară Vlasian si Suzana.</p>
<p>Zgripțoroaica înțelese. Era tatăl.</p>
<p>Cu un gest rece, George făcu semn țaței să iasă, si ea se grăbi să se supună.</p>
<p>Marcela, ajutată de soră-sa, continuă să-și facă pregătirile de plecare. Vlasian n-avea curajul s-o iscodească asupra provenienței acelei instalații elegante, dar figura-i se întunecase brusc. Și, ca si cum Marcela i-ar fi înțeles gândul spuse încet:</p>
<p>— Sunt datoare pentru toate acestea.</p>
<p>Pieptul lui Vlasian se umflă.</p>
<p>— Speram să le plătesc din munca mea, dar de acum, tată, tu ai să fii nevoit s-o faci.</p>
<p>— Fii liniștită. Îți lichidăm noi situația.</p>
<p>Și Marcela își termină pregătirile. Suzana păstra o tăcere resemnată, pe care sora sa și George n-o puteau risipi.</p>
<p>Ea târî pe Marcela în budoarul albastru, unde Gaston venise de atâtea ori să mângâie diva dându-i îngrijiri, și i se aruncă în brațe.</p>
<p>— Știu ce vrei să-mi spui murmură Marcela.</p>
<p>— Știi?</p>
<p>— Vrei să vezi pe Gaston și pe buna noastră Vladimira, pe care îi părăsirăm așa de brusc.</p>
<p>— Da, scumpă surioară.</p>
<p>— Ei bine, am scris ieri lui Gaston. Nu ți-am spus, fiindcă voiam să-ți pregătesc o surpriză plăcută.</p>
<p>— O, ce bună ești!</p>
<p>— Vine imediat. De aia mă și zăbovesc cu pregătirile de călătorie, și chiar mă mir că nu e aici. Fii liniștită însă. Se vede că o fi întârziind  din cauza consultațiilor. Am fost și la Vladimira și am vorbit mult de tine. Gaston te adoră. Vei fi fericită.</p>
<p>— Dar tata are ceva împotriva neamului Sarbașilor. De câte ori aude acest nume se îngălbenește. Dar Gaston, care-i cel mai cinstit și mai bun băiat pe căre îl poți găsi, trebuie oare făcut răspunzător de actele tatălui său?</p>
<p>— Nu, Suzănico dragă.</p>
<p>— Și Jules îmi va pleda cauza, nu-i asa?</p>
<p>— Desigur. Peste câteva minute Gaston va fi aici.</p>
<p>Marcela deschise fereastra și se uită afară.</p>
<p>Era un timp rece.</p>
<p>— Uite-i trăsura! — zise ea.</p>
<p>Peste câteva clipe zbârnăi soneria.</p>
<p>— El e.</p>
<p>Gaston intră. Era galben ca ceara.Cearcănele din jurul ochilor arătau o lungă noapte de insomnie.</p>
<p>Marcela îi povestise totul.</p>
<p>El luă mâna Suzanei, o strânse și o duse la buze. Ea îl privea emoționată, tremurând.</p>
<p>— Dacă tata ne desparte, mor.</p>
<p>— Taci! — o Întrerupse Marcela. Vei fi soția lui Gaston.</p>
<p>Și, luând de braț pe tânăr, îl duse la Vlasian.</p>
<p>— Haide! Cu Dumnezeu!</p>
<p>Când intră în salon cu el, George tocmai isprăvise de citit o gazetă.</p>
<p>Ea făcu prezentările:</p>
<p>— D. Gaston Sarbas; tata.</p>
<p>Vlasian încruntă sprâncenele și se sculă.</p>
<p>— Domnul Sarbas o iubește pe Suzana — reluă Marcela — și ea îl adoră. Îți prevăd răspunsul, tată. Urăști numele de Sarbas, dar nu numele face pe om și apoi băeții nu sunt răspunzători de trecutul tatălui lor.</p>
<p>— Marcelo!</p>
<p>-—D. Gaston e doctorul meu, tată, și fără el aș fi fost de mult moartă. M-a căutat cu o solicitudine pentru care-i voi păstra veșnic recunoștință.</p>
<p>— A! — făcu Vlasian.</p>
<p>— Tată, cunoști copilăria mea tristă, dar nu cunoști toate luptele artistului care vrea să trăiască numai pentru arta sa. Am trecut și eu prin aceste lupte; am cântat și nu mi-a lipsit nimic. Veniră însă zile rele, când, boala mi-a stins vocea. Fu, atunci, mizeria pentru mine.</p>
<p>Marcela nu-i povestise niciodată toate aceste suferințe ale artistului. Îi vorbea de ele pentru întâia oară.</p>
<p>— D-lui Gaston Sarbas îi datorez totul — continuă ea. El și cu Vladimira m-au ajutat, scoțându-mă aproape în agonie din casa aceasta.</p>
<p>— Marcelo!</p>
<p>— Dacă-ți spun asta, tată, e fiindcă știu cât ești de bun și drept. Consimte la căsătoria surorii mele cu Gaston și vei face doi fericiți.</p>
<p>— Niciodată!</p>
<p>— Gaston a plătit fiicelor tale datoria tatălui său și acum tu îi ești lui dator pentru îngrijirile ce mi-a dat. Nu știi ce au făcut pentru mine. Pe când eu eram în agonie, au înțeles că-mi trebuie liniște, soare și bunăstare, și cu o delicatețe rară — atunci când nu cunoșteau încă legătura dintre mine și Suzana — mi-au dat toate acestea; m-au îngrijit și scăpat.</p>
<p>— Dar astea se plătesc; vei înapoia domnului și doamnei Sarbas...</p>
<p>— Nu isprăvi, tată, nu isprăvi! — exclamă Marcela.</p>
<p>Gaston făcu un pas spre ușă, dar ea îl opri.</p>
<p>El simțea nevoie să plece, să-și plângă Vladimirei tot amarul.</p>
<p>— S-a isprăvit — reluă Vlasian. Să nu îmi mai vorbești niciodată de căsătoria aceasta.</p>
<p>— Ar avea haz: un Sarbas să se însoare cu o Vlasian. Fiul unui om care ne-a ruinat pe toți să se căsătorească cu Suzana!...E cu putință?</p>
<p>— Te rog, tată...</p>
<p>— Se vede că nu știi ce a făcut omul acela. Ne-a despărțit timp de doisprezece ani, declarându-ne în stare de faliment. Fără acest faliment aș fi rămas în Franța, în mijlocul vostru și v-aș fi cruțat de toate mizeriile ce ați îndurat.</p>
<p>— Tată!</p>
<p>— Un Sarbas! Nu, nu, niciodată!</p>
<p>Figura lui Gaston se acoperi, deodată, de o paloare înspăimântătoare</p>
<p>— Ai voi să cunoști, nu-i așa, motivul urii ce am Împotriva tatălui d-tale. Află dar că el datora totul alor mei: situația, averea, creditul său. Un Vlasian lucrător cinstit si harnic îi întinsese o mână de ajutor, iar el, ca răsplată, aruncă fără milă în mizerie și necinste pe fiul protectorului său. O, nu, domnule, fiica unui Vlasian nu se va căsători niciodată cu un Sarbas.</p>
<p>Gaston nu răspunse.</p>
<p>El se retrase, fără să mai fi văzut pe Suzana. Se urcă în trăsură și porunci vizitiului să-l ducă în calea Gabriel, unde Vladimira, foarte liniștită, îl aștepta.</p>

</div>
<div type="chapter" n="48">
<p>CAP. IX</p>
<p>Lacrimi...</p>

<p>După trăsăturile alterate ale lui Gaston, Vladimira înțelese ce se petrecuse.</p>
<p>— Ei bine? — zise ea venind spre dânsul, cu mâinile întinse.</p>
<p>— Totul s-a sfârșit, totul s-a sfârșit în adevăr; nu-mi mai rămâne nicio speranță!</p>
<p>— Lămurește-mă, copilul meu.</p>
<p>— Ce vrei să-ți explic? S-a sfârșit: orice unire între mine și Suzana e cu neputință.</p>
<p>— Sărmanul meu Gaston!</p>
<p>— Niciodată Vlasian nu-și va da consimțămîntul la casătoria noastră.</p>
<p>— Cine știe? Nu-ți pierde speranța!</p>
<p>— Pentru ce îmi spui lucruri la care nu te gândești? Toți pleacă la Nisa azi; nu îi voi mai revedea niciodată.</p>
<p>— Nisa nu e la capătul pământului.</p>
<p>— Vor pleca mai întâi la Nisa, apoi în altă parte; acest om e bogat, își va duce fetele oriunde va avea poftă. Departe, foarte departe, poate în America, mai știu eu unde? Și nu voi mai revedea niciodată pe Suzana, niciodată!</p>
<p>— Marcela nu este uitucă; va scrie, va reveni.</p>
<p>— Niciodată nu vom mai revedea pe Marcela.</p>
<p>— Nu mai știi ce vorbești; bați câmpii  — zise ea, ridicând din umeri.</p>
<p>— Nu o vom mai revedea, probabil, niciodată. Ea se stinge! Cunosc, din nenorocire, rana care o consumă. Aș fi voit să o am lângă mine totdeauna, spre a o îngriji; poate am fi știut să-i prelungim viața. Va pleca, însă, și ce va deveni acolo?... Va muri, fără să o fi revăzut.</p>
<p>— Sărmana fată! </p>
<p>— Această idee mă înspăimântă tot atât cât și pierderea dragostei mele. Simt că Suzana și Marcela ne vor părăsi pentru totdeauna, Vladimiro!...</p>
<p>— Însă eu îți rămân — zise frumoasa slavă, cu un accent de dulce mustrare: îți rămân și tu pari a uita aceasta.</p>
<p>Nemișcat înaintea ei, el lăsă în jos capul.</p>
<p>Noaptea se cobora încetul cu încetul.</p>
<p>Un servitor veni să aprindă lămpile.</p>
<p>Calea Gabriel era la acea oră pustie și tăcută. Gaston se apropie de o fereastră și-și lipi fruntea de geamul înghețat. Într-însul clocotea revolta, pe când din privirile lui țâșneau fulgere de mânie</p>
<p>Stătu mult timp astfel, cu ochii fixați asupra parcului singuratic și a căii pustii, care se întindea departe, luminată, de ambele părți de puternice becuri electrice.</p>
<p>Vladimira, așezată pe un scăunel, aproape de sobă, din care un foc vioi răspândea o căldură moleșitoare, stă gânditoare, cu frumosul ei cap sprijinit între mâini. Ceea ce o impresionă atât era mâhnirea lui Gaston.</p>
<p>— Gaston — murmură ea.</p>
<p>El se întoarse repede, ca și cum ar fi fost deșteptat dintr-un somn adânc.</p>
<p>— Mă chemi? — Întrebă dânsul.</p>
<p>— Da; vino de te așează aici, lângă mine; vom sta de vorbă ca doi buni prieteni foarte nenorociți, căci sunt într-adevăr nenorocită văzându-te astfel.</p>
<p>Un zâmbet, de o nespusă tristețe apăru pe buzele lui Gaston.</p>
<p>— Iți rămân eu — reluă Vladimira; mai adineauri ți am spus iarăși aceste cuvinte, însă tu nu ai voit a-mi răspunde. Sunt eu oare un obiect atât de neînsemnat în viața ta încât prezența-mi, să nu poată alina câtuși de puțin mâhnirea-ți? Căci ești mâhnit, nu e așa Gaston?</p>
<p>El nu răspunse.</p>
<p>— Nu, nu trebuie să pierzi nădejdea. Cine știe! Viața are adeseori întâmplări foarte ciudate! Pe urmă ai încă multe lucruri mari de îndeplinit. Când cineva se gândește numai la dânsul, aceasta înseamnă egoism. Și Dumnezeu nu ne-a dat viață spre a ne ocupa numai de fericirea noastră. </p>
<p>Cum el păstra mereu tăcerea, dânsa urmă:</p>
<p>— Tu ai impus însuți o mare și nobilă sarcină; ai uitat-o oare? Ești doctorul celor săraci, trebuie să rămâi mereu acela. Toți bolnavii pe care îi îngrijești sunt prietenii tăi și viața lor e în mâinile tale. Nu e oare o mângâiere de a știi că aceste sărmane ființe te adoră și te așteaptă?</p>
<p>— Dacă nu te-aș avea pe tine aș muri desigur. Nu voi putea niciodată supraviețui, pierzând iubirea ta.</p>
<p>Și își aminti atunci puținele clipe petrecute lângă Suzana, duioșia nețărmuită pe care i-o arăta, proiectele de viitor pe care le făureau împreună, în micul budoar plin încă de atâtea dulci amintiri. O revedea stând în locul Vladimirei. El, mișcat, o contempla, cu sufletul plin de o duioșie pe care nu i-o putea exprima. Și ore întregi ei stătură astfel, față în față, înduioșați și tulburați.</p>
<p>Ea era atât de frumoasă în veșmintele-i de doliu, cu bogatu-i păr negru, așezat artistic pe capul ei fin!</p>
<p>Și câtă grație adorabilă era în toată ființa ei!</p>
<p>Ea uitase trecutul, uitase cu desăvîrșire dușmănia dintre cele două rase.</p>
<p>Putea fi dânsul oare vinovat de greșelile tatălui său?</p>
<p>Pentru ce Vlasian venea să-i ceară socoteală de acest trecut blestemat, despre care atâta vreme nu știuse nimic?</p>
<p>Și cu sufletul îndurerat de toate acele amintiri, el simțea cum revolta îi stârpește inima mai mult ca oricând.</p>
<p>Zise: </p>
<p>— M-am gândit în momentul acesta la ceva.</p>
<p>— La ce anume?</p>
<p>— Voi răpi pe Suzana!</p>
<p>— Ești nebun!</p>
<p>— Și îți voi aduce-o aici, îți voi încredința-o; o vei ține lângă tine, Vladimiro.</p>
<p>— Să nu faci niciodată aceasta! Te conjur!</p>
<p>— Pentru ce n-aș face-o, amica mea? </p>
<p>— Fiindcă nu ar fi cinstit.</p>
<p>— Ți-ar plăcea mai bine să mor? — făcu el, cu glas mai domol. Preferi să mă vezi mai degrabă pierind, decât să comit un fapt pe care tu îl socotești necinstit?</p>
<p>Ea nu răspunse.</p>
<p>— Tu ești femeie excepțională, ieșită din puternica rasă slavă, care nu cunoaște decât datoria. Eu însă nu sunt decât fiul lui Sarbas: fiul unui om care nu cunoștea altă lege decât pe aceea a „celui mai tare”. Nu sunt nici omul scrupulelor, nici al delicatețelor rafinate. Voi răpi, așadar, pe Suzana.</p>
<p>Vladimira se ridică, mândră, cu ochii scăpărători.</p>
<p>— Taci, nu-ți dai seama ce vorbești. Devii nebun. Te conjur, nu mă face să regret că te-am iubit atât.</p>
<p>— Ai dreptate, înnebunesc — zise el, luându-și capul în mâini. Dumnezeule, ai milă de noi și nu ne părăsi.</p>
<p>— Ascultă — spuse Vladimira, liniștindu-se deodată — nu am suferit și eu îndeajuns? Nu am cunoscut și eu oare toate durerile și toate decepțiile? O creatură blestemată a furat inima aceluia pe care îl iubeam, l-a dezonorat, l-a împins să comită toate infamiile și totuși acestui om, căzut așa de jos, i-am întins mâna, încercând a-l ridica, a-l smulge din prăpastia de rușine în care căzuse. Aș fi putut să zdrobesc pe vipera aceea; să mă răzbun pe acea femeie, și, cu toate acestea, pentru a nu o întâlni în calea mea, am luat alt drum. Mi-am plecat întotdeauna fruntea. Niciodată nu m-am revoltat împotriva lui Dumnezeu.</p>
<p>— Ești o sfântă.</p>
<p>— Ascultă-mă, răspunde-mi, uită-te la mine — exclamă Vladimira, înspăimântată de expresia feței lui Gaston. Privește-mă și spune-mi că o vei uita; spune-mi că nu mă vei părăsi niciodată, niciodată!...</p>
<p>El nu răspunse.</p>
<p>— Mai adineauri ți-am reamintit un mare act de caritate, însă inima ta, rămânând indiferentă, n-a răspuns chemării mele.</p>
<p>— Dacă ai stii cât sunt de nenorocit !</p>
<p>Și, căzând la picioarele frumoasei rusoaice, el își lăsă încet capul pe genunchii ei, plângând.</p>
<p>— Plângi, plângi! — îi zise ea; lacrimile ușurează. Plângi, Gaston! </p>
<p>Ea își amintea, de asemeni, de lacrimile vărsate în mica locuință de la Kichompré, departe, acolo, în singurătatea Vosgilor. Odinioară, aceeași durere îi sfâșiase și ei inima.</p>
<p>Mâhnirea lui Gaston reînviă în inima Vladimirei multe amintiri dureroase care în momentul acesta îi stăpâneau gândurile.</p>
<p>Desigur că nu uitase încă nimic; își amintea de disperarea ei când Jacques de Clerc o părăsise, preferând în locul ei altă femeie.</p>
<p>Gaston însă nu era torturat de această îndoită durere; el știa că e iubit.</p>
<p>Apoi, acea vizită nocturnă, cea din urmă pe care i-o făcu Jacques... și mărturisirea necinstei lui... Și, acolo, la Marsilia, suprema întrevedere în momentul plecării!...</p>
<p>Revedea, ca într-un vis, cum vaporul se depărta, ducând spre țărmuri depărtate pe acela pe care ea îl iubise atât de mult.</p>
<p>Cât de mult plânsese atunci; lacrimile fuseseră în acele clipe, o dulce consolare, dându-i puterea de a rezista loviturii fatale a soartei.</p>
<p>Gaston de asemenea se va mângâia!...</p>
<p>Ea zise:</p>

<p>— Crede-mă, te vei consola.</p>
<p>— Niciodată, niciodată!...</p>
<p>— Anii vor trece, vei uita pe Suzana, și vei iubi poate pe alta.</p>
<p>— Niciodată, niciodată!</p>
<p>— Nu spune asta, te conjur, și ascultă cu băgare de seamă ceea ce-ți voi spune: Odinioară — și e mult de atunci — un om, tânăr ca și tine, mă adora, jurându-mi că mă va face cea mai fericită dintre femei. Pe urmă, într-o zi, plecă.Părăsi munții noștri, viața liniștită a satului nostru, acea mică și binecuvântată casă, unde trebuia să aștept cu încredere întoarcerea sa. Vai, nu reveni decât spre a-mi înapoia cuvântul, spre a-mi mărturisi că iubește pe alta; și pentru acea femeie, pentru acea Lucy de Cawell, pe care o cunoști, el mi-a zdrobit inima, și-a zdrobit întregul viitor, situația lui socială, tot în sfârșit! Și, încetul cu încetul, el s-a rostogolit în prăpastia tuturor rușinilor. Iată ce este viața și, adesea, ce e amorul.</p>
<p>— O, eu nu-mi dau inima de două ori — zise Gaston.</p>
<p>— Taci!</p>
<p>Două mici bătăi, discrete, în ușa budoarului, le întrerupseră convorbirea.</p>
<p>Un servitor intră.</p>
<p>— Ce este, întrebă Vladimira, ce vrei?</p>
<p>Pe o tavă de argint, servitorul prezintă o cartă de vizită. Dânsa își aruncă ochii pe ea și scoase un strigăt de plăcută surpriză.</p>
<p>— Să poftească! — zise ea.</p>
<p>Ușa se deschise și Marcela intră.</p>
<p>— Nu am voit să plec fără a nu-mi lua încă odată rămas bun de la d-ta. Am presimțirea că acest adio va fi etern, că nu te voi mai revedea niciodată.</p>
<p>Era galbenă ca ceara și îmbrăcămintea-i de culoare închisă făcea să-i reiasă și mai mult păloarea feței.</p>
<p>—Plec din Paris astă seară, cu acceleratul de 8 și 15, și am venit pentru câteva minute să te văd. Am atâtea de spus, atâtea recomandații de făcut lui Gaston, despre care eu si sora mea vom păstra cea mai dulce amintire.</p>
<p>Gaston tăcea; stă în picioare lângă sobă, nemișcat și foarte grav.</p>
<p>Ce avea ea oare să-i mai spună?</p>
<p>— Pentru ce n-a venit și Suzana cu d-ta? — întrebă el, în cele din urmă.</p>
<p>— Fiindcă a fost oprită tata. Nu trebuie însă să iei aceasta în nume de rău, dragul meu. El nu te cunoaște încă. Când te va pătrunde însă, fii sigur că părerile lui se vor schimba și atunci te va iubi din toată inima.</p>
<p>El repetă:</p>
<p>— Vasăzică ea n-a venit, cu toate că știe toată deznădejdea ce-mi stăpânește sufletul.</p>
<p>Marcela nu răspunse.</p>
<p>La ce bun să încerce a mângâia o atât de mare durere?</p>
<p>Aruncă asupra lui priviri înduioșătoare, pline de compătimire adâncă.</p>
<p>— Trebuie să ai mai mult sânge rece — zise ea în cele din urmă. După cum vezi, viața nu ne surâde întotdeauna și adesea trebuie să știm a ne resemna.</p>
<p>Și cu negrăită blândețe, care, de data aceasta, atinse inima lui Gaston, adaugă:</p>
<p>— Nu sunt eu oare resemnată a muri oricând? Și totuși am încă puterea de a surâde, de a te mângâia.</p>
<p>El o privi lung.</p>
<p>Într-adevăr, dânsa se schimbase mult; frumoșii ei ochi nu mai aveau strălucirea de altădată. Fața-i era slăbită, iar umerii obrajilor, ieșiți, se coloraseră ușor.</p>
<p>Totuși era încă atât de frumoasă!</p>
<p>— Nu, nu; nu vei muri — strigă Gaston, înspăimântat. Vei trăi, Marcelo!</p>
<p>— Nu voi mai revedea primăvara, îmbobocirea trandafirilor, reînvierea naturii, dar puțin îmi pasă. E mult de când am făcut sacrificiul vieții mele.</p>
<p>El încercară în zadar s-o liniștească.</p>
<p>Surâzând, dânsa își lăsă voalul pe față și ieși. Calea Gabriel era încă pustie; picături mari de ploaie începeau să cadă.</p>
<p>Tremurând, Marcela se urcă în trăsură.</p>
<p>— Unde trebuie să conduc pe doamna? — întrebă vizitiul.</p>
<p>— Acasă la mine, bulevardul Haussmann.</p>
<p>Suzana și Vlasian, foarte îngrijorați de lipsa îndelungată a Marcelei, o așteptau.</p>
<p>— A, însfârșit, uite-o! — exclamă George Vlasian.</p>
<p>Avem tocmai vreme să luăm masa; peste o oră trebuie să fim la gară.</p>
<p>— Am luat rămas bun de la cei mai scumpi prieteni ai mei — zise Marcela.</p>
<p>Se așezară la masă. Jules, care de asemenea urma să plece cu ei, veni cel din urmă și luă și dânsul parte la cină. Întinerit parcă cu douăzeci de ani, stă drept, râzând și încercând a descreți frunțile tinerelor fete, care abia mâncau. De dimineață se dusese să mulțumească tuturor patronilor săi. Puțina marfă ce mai rămăsese fu vândută pe un preț de nimic. Sărmanul bătrân era încântat! Va putea în sfârșit să se odihnească, să fie fericit.</p>
<p>O oră după aceea, acceleratul P. — L. — M. — îi ducea pe toți spre Nisa.</p>
<p>Și țața Fossard, rămasă acum singură, făcea inventarul lucrurilor pe care Marcela i le lăsase cu multă dărnicie.</p>

</div>
<div type="chapter" n="49">
<p>CAP. XI.</p>
<p>În captivitate</p>

<p>După ce fu închisă, Lucy începu să strige, cerând ajutor. Lovea cu puterea ce-i dădea disperarea, în ferestre, în uși și ziduri, căutând în zadar o ieșire spre a fuge; deasemenea, în locurile acelea, pustii și nelocuite, nimeni nu o putea auzi. Ea rătăci ca nebuna prin subsol. </p>
<p>În nopțile în care somnul nu se apropia de ea, stă în picioare, ore întregi, cu fruntea lipită de ferestrele zăbrelite ale tristei închisori, căutând să zărească un colț de cer albastru.</p>
<p>De câte ori nu asculta, tremurând de arzătoare nerăbdare mii de zgomote nedefinite care se pierdeau misterios în tăcerea nopții.</p>
<p>Nu auzea niciodată în jurul ei pașii vreunei ființe omenești; nimic, decât tăcere de mormânt, întreruptă doar, din când în când, de urletul sinistru al valurilor furioase și plânsul jalnic al vântului printre crengile copacilor.</p>
<p>Va trebui, oare să moară de foame și de groază?  Veni Vlasian s-o elibereze?</p>
<p>Și astfel trecură zile și nopți întregi, în cele mai cumplite chinuri, fizice și morale. Și în fiecare zi reîncepeau aceleași preumblări subterane, aceleași strigăte deznădăjduite se auzeau.</p>
<p>Ea nu-și dăduse încă seamă în ce loc se află.</p>
<p>Ieși de la Catin, umblase multă vreme pe jos, pe țărmurile pustii ale mării.</p>
<p>Acolo întâlnise pe Vlasian și împreună, aproape condusă pe brațe de dânsul, luaseră un drum lăturalnic: străzi mici, întunecoase, apoi ziduri înalte, parcuri imense și, din depărtare în depărtare, vile. Se opriseră în dreptul uneia dintre acele vile, care era de sigur situată la mare depărtare de Monaco.</p>
<p>Nimeni, în singurătatea aceea, nu putea auzi chemările-i disperate.</p>
<p>Cu toate că, de când fusese închisă, mâncase foarte puțin, proviziile care îi fuseseră lăsate scădeau din ce în ce; încă vreo câteva zile și alimentele ce-i lăsase Vlasian trebuiau să se sfârșească. O, dacă ar putea scăpa odată din acel mormânt—, aici, într-adevăr, e un mormânt închisoarea aceea în care o înormântase de vie — cum s-ar răzbuna pe acel om, care, de data aceasta, o biruise!</p>
<p>Cum s-ar răzbuna!</p>
<p>În tăcerea netulburată a acelei singurătăți, remușcarea nu-i cuprinse sufletul, nu-i tortură conștiința. Nu regreta nimic. Trecuse prin lume ca un geniu rău, semănând în juru-i în același timp, teroarea și amorul! Până acum nimic și nimeni nu o putuseră învinge, nu putuseră îmblânzi firea ei orgolioasă. Se jucase, fără de milă, cu inimile oamenilor. Reușind a pătrunde la vârsta de optsprezece ani, într-o familie onorabilă, dusese la pieire acea familie, ruinând-o și dezonorând-o.</p>
<p>În urmă, pornind pe altă cale, pusese stăpânire pe inima lui Jacques de Clerc, și, fără a-l iubi, îl împinsese la infamii. </p>
<p>Niciuna din nenorocitele victime ale ambiției ei criminale nu apărea spre a-i tulbura liniștea.</p>
<p>Într-o zi auzi un zgomot de pași afară și în urmă deschizându-se poarta parcului. Desigur că era Vlasian, care se înapoia.</p>
<p>Atunci i se luă parcă o greutate de pe inimă.</p>
<p>Scoase un strigăt de triumf, pe când ochii ei scăpărau de o bucurie diabolică.</p>
<p>Se gândea:</p>
<p>„Voi fi în sfârșit scoasă din această afurisită închisoare.”</p>
<p>Desigur că el n-o va mai lăsa acolo. Fără îndoială că de data aceasta, îi va da drumul. Mâine va fi liberă; va revedea lumea, câmpia înverzită și splendidul cer albastru; s-ar reîntoarce imediat la Paris și, acolo, nu ar mai avea a se teme de omul acela.</p>
<p>Ascultă cu teamă.</p>
<p>Trecu o oră de așteptare înfrigurată.</p>
<p>Cea mai adâncă tăcere continua să domnească peste tot locul. Cu fruntea lipită de geamul singurei ferestre a închisorii sale, căuta să vadă ce se petrece înaintea ochilor ei, cât putea cuprinde cu privirea se întindea doar parcul singuratic.</p>
<p>Nimic alt decât nesfârșite alei, o vegetație puternică, aproape sălbatică, și o liniște profundă — Vlasian nu va veni să-mi dea drumul — se gândi ea, cu inima strânsă de durere și deznădeje.</p>
<p>„Mă lasă aici.”</p>
<p>Deodată însă tresări; i se păru că aude de data aceasta pași deasupra ei. Prevedea vizita lui George Vlasian și un surâs sinistru îi flutură pe buze.</p>
<p> Pașii se apropiară, ușa se deschise brusc și în prag apăru Vlasian.</p>
<p>Atunci ea, printr-o mișcare rapidă, se află deodată în fața lui și prin ușa întredeschisă, voia să fugă.</p>
<p>Vlasian îi ținu calea.</p>
<p>— Deocamdată — zise el — ești prizoniera mea.</p>
<p>— Asasinule! Lașule! — izbucni dânsa furioasă.</p>
<p>El o privi cu adâncă compătimire și, fără a lua în seamă amenințările și injuriile-i puse pe masă merindele ce-i aduse și ieși încuind ușa în urma lui.</p>
<p>Lucy se repezi la ușă și, lovind în ea cu putere, strigă:</p>
<p>— Ajutor! Ajutor!</p>
<p>Nu-i răspunse însă nimeni.</p>
<p>— Ah! se gândi ea, nu voi putea scăpa niciodată de aici! Sunt captivă acestui monstru.</p>
<p>Și de data aceasta disperarea puse cu totul stăpânire pe sufletul ei.</p>
<p>Nu va revedea niciodată pe Gaston, totul era sfârșit. Putea ea să-l despartă de femeia care îl iubea?</p>
<p>Trecu o săptămână.</p>
<p>Într-o dimineață auzi iarăși pașii bine cunoscuți ai lui Vlasian și nu mult după aceea dânsul intră.</p>
<p>— Voi veni mâine să ocup această casă, nu însă singur! Copiii tăi și Jules vor fi cu mine, deasemenea și un servitor bătrân care m-a slujit timp de zece ani pe când eram în America.</p>
<p>— Ei și? — replică Lucy. Sunt lucruri de nimic, care nu mă interesează.</p>
<p>— Este adevărat, dar uite ce voiam să-ți spun.</p>
<p>— Vorbește, te ascult.</p>
<p>— Dacă aud o plângere, o chemare — un strigăt, a doua zi voi pleca pentru totdeauna din această casă, lăsându-te în voia soarții.</p>
<p>— Ești un monstru!</p>
<p>Vlasian ridică disprețuitor din umeri.</p>
<p>— Niciodată nu vei fi deajuns de pedepsită — zise el zâmbind rece.</p>
<p>Poți dar striga și chema ajutor; aici sunt eu stăpân și servitorul te va sugruma fără cruțare.</p>
<p>— Sunteți toți niște bandiți!</p>
<p>— Fii pe pace, nu te voi ține mult aici. Nu mai ești tânără, ești ruinată, de acum te așteapă numai mizeria care omoară văzând cu ochii.</p>
<p>— O, izbucni Lucy — mizeria, mizeria!</p>
<p>O cuprinse frica acum.</p>
<p>— Și de aceea îți voi reda libertatea — reluă Vlasian. Ispășirea nu a venit încă, dar nu va întârzia.</p>
<p>— Ah, puțin îmi pasă. Să fiu liberă, să fiu liberă — zise ea printre dinți. Să mă duc departe, foarte departe, peste mări; să nu vă mai mai văd, să nu vă mai aud.</p>
<p>Și învinsă de data aceasta, căzu zdrobită pe un scaun, cu capul intre mâini.</p>
<p>Când își veni in fire, Vlasian nu mai era acolo. El spusese adevărul; casa era acum locuită. În toate zilele auzea poarta deschizându-se și închizându-se, apoi câtva timp liniște de mormânt se lăsa ca și când casa ar fi fost iarăși pustie.</p>
<p>Erau Vlasian și cu Jules, care duceau pe Suzana și Marcela la obișnuita lor plimbare pe malul mării.</p>
<p>Jules cunoștea taina lui Vlasian; știa că Lucy trăia ca o pustnică închisă în casa aceea, aproape de o lună și găsea binemeritată pedeapsa la care era supusă.</p>
<p>— Îi voi da drumul — zicea Vlasian; dar aștept ca Marcela să se facă mai întâi bine.</p>
<p>Jules nu pricepea, însă, ce voia Vlasian să facă cu femeia aceea.</p>
<p>Marcela mergea din ce în ce mai rău și, zi de zi, slăbea văzând cu ochii.</p>
<p>Puterile o părăseau încetul cu încetul. O mare parte din zi stă retrasă împreună cu Suzana, într-un cochet chioșc, departe de vilă.</p>
<p>Ele petreceau acolo cele mai frumoase clipe, lucrând sau citind. Adeseori Suzana făcea muzică, acompaniată de Marcela, căreia-i plăcea să cânte bucăți din repertoriul său.</p>
<p>Artista regreta teatrul și scena, pe care ea dobândise atâtea strălucite succese, regreta asemeni pe camarazii ei, viața aceea zbuciumată care-i punea în mișcare toți nervii și care-i întreținea astfel organismul, întârziindu-i sfârșitul de neînlăturat. De multe ori, după ce cânta, izbucnea în lacrimi.</p>
<p>Niciodată nu-i va mai fi dat să revadă acea scenă a „Operei Comice” unde, de atâtea ori, a cunoscut „beția gloriei” și de pe care, triumfătoare, privea mulțimea care o aplauda zgomotos.</p>
<p>Suzana încercă de multe ori să o mângâie, căutând s-o facă să înțeleagă toate mizeriile și adeseori decepțiile vieții de artistă, dar Marcela, cu voce blândă, îi spunea să tacă.</p>
<p>Cele două surori se refugiau o mare parte din timp, în acest chioșc și numai pe înserate se hotărau să se reîntoarcă la vila în care Jules și Vlasian le așteptau. Intr-o seară, întorcându-se înspre vilă, auziră, în tăcerea adâncă ce domnea peste tot niște plânsete.</p>
<p>— Ai auzit? — întrebă Suzana.</p>
<p>— Plânsetele vin dinspre pavilionul învecinat cu vila.</p>
<p>— Desigur că e vreo bolnavă care se văicărește.</p>
<p>Mulțumită cu această explicație, Marcela nu mai stărui, ascunzând gândurile care o frământau.</p>
<p>Nu pentru întâia oară auzea dânsa plânsetele acelea sfâșietoare.</p>
<p>Odată îi ceruse lui Vlasian lămuriri în privința aceasta, dar el nu-i răspunse nimic.</p>
<p>Din privirea întunecată a tatălui ei, înțelese însă că în casa aceea se petrece una din cele mai dureroase drame.</p>
<p>Cine trăia oare acolo în afară de ei?</p>
<p> Fără îndoială, mamă-sa, care fusese închisă în vreo cameră retrasă, de soțul supărat.</p>
<p>La gândul acesta, cu toate suferințele ce-i pricinuise denaturata mamă, simțea inima sfâșiindu-i-se de durere.</p>

</div>
<div type="chapter" n="50">
<p>CAP. XII</p>
<p>Încercare de evadare</p>

<p>Putea oare sa părăsească pe acea femeie care era mama ei, s-o lase să piară în închisoarea aceea nesănătoasă?</p>
<p>Se hotărî s-o scape cu orice preț. Toată ziua se gândea la mijloacele ce ar putea întrebuința pentru aceasta.</p>
<p>Și, ca și când Lucy ar fi presimțit generoasa hotărâre luată de Marcela, plânsetele si strigătele de ajutor de veniră din ce în ce mai dese și mai puternice.</p>
<p>Biata Marcela, știind pe Lucy atât de nenorocită, uitase tot trecutul.</p>
<p>Această femeie era mama ei; nu avea deci dreptul nici s-o judece, nici s-o pedepsească.</p>
<p>Trebuia neapărat s-o scape! Într-o zi se coborî în subsol, spre a-și da seama de ceea ce se petrecea acolo.</p>
<p>În zadar însă încercă, cu mâinile-i delicate, să deschidă ușile întunecoaselor coridoare: toate erau încuiate. </p>
<p>Strigă:</p>
<p>— Doamnă! Doamnă!</p>
<p>Nimeni nu-i răspunse.</p>
<p>În închisoarea-i, Lucy se gândea:</p>
<p>— Vor să-și bată joc de mine.</p>
<p>De aceea păstră tăcerea.</p>
<p>Această tăcere înfiora inima Marcelei și un gând chinuitor o stăpâni:</p>
<p>Cine știe? Poate sărmana ei mamă era în momentul acela moartă, se sfârșise în cele mai groaznice dureri, părăsită de toți și fără ca Dumnezeu să-i fi iertat păcatele!</p>
<p>— Doamnă! Doamnă! chemă ea din nou, cu vocea aproape înecată în plâns.</p>
<p>Dar mereu aceeași tăcere sinistră.</p>
<p>Nimeni nu răspundea la chemările-i stăruitoare.</p>
<p>Cu toate acestea, ar fi voit s-o scape, s-o scoată din închisoarea aceea și în clipa aceasta de dureroasă îngrijorare aproape iubea pe femeia aceea, pe mama ei. Când se sui în camera, era palidă ca ceară și Suzana se înspăimântă privind-o.</p>
<p>— Ce ai? — o întrebă ea cu blândețe. Nu te simți bine?</p>
<p>—Lasă-mă — zise Marcela — lasă-mă, nu e nimic, nu te speria. E boala care mă chinuiește, scumpă soră.</p>
<p>Preocupata de gândul de a pătrunde în camera în care era închisă Lucy, își frământa mintea cum ar putea pune mâna pe cheile de la subsol, ascunse cu multă grijă de tatăl ei.</p>
<p>Poate că le va găsi în cabinetul de lucru al lui Vlasian, însă de acesta lipsea rare ori de acasă, îi așa că nu putea să le ia decât în timpul nopții, pe când el dormea.</p>
<p> Acest mod de a proceda îi displăcea; însă gândul de a știi pe mamă-sa închisă într-o pivniță o înnebunea, îi agrava boala de care suferea, îndemnând-o să întreprindă orice.</p>
<p>De câte ori nu rugase pe Vlasian, lăsându-l să înțeleagă că-i cunoaște taina.</p>
<p>În totdeauna însă, el încruntase sprâncenele și rămăsese rece, fără a răspunde un cuvânt.</p>
<p>Așadar mama ei era condamnată să moară în închisoarea ceea?</p>
<p>— Dacă nu-mi va fi cu putință s-o scap — se gândi ea — cel puțin să încerc s-o mângâi în trista-i singurătate, venindu-i cât de puțin în ajutor.</p>
<p>Chiar în seara aceea așteptă până adormi Suzana și intră fără zgomot în odaia ei, trecu apoi în salon și de acolo în cabinetul lui Vlasian.</p>
<p>Tremura de teama de a nu fi surprinsă de tatăl ei</p>
<p>Simți o sudoare rece atingându-i părul până la rădăcină.</p>
<p>Înaintă cu băgare de seamă.</p>
<p>Luna răspândea o lumină în juru-i, inundând cu raze argintii mobilele și întreaga încăpere.</p>
<p>Ascultă.</p>
<p>Nici un zgomot nu se auzea în casă; toți dormeau adânc. Numai un vânt ușor murmura printre frunzele copacilor din parc.</p>
<p>Era ora când totul se odihnea.</p>
<p>Marcea simți un fior străbătându-i corpul. Nopțile sunt reci prin locurile acelea și foarte adeseori fatale pentru cei care suferă de piept.</p>
<p>Se gândea:</p>
<p>— Cheile sunt desigur în această cameră.</p>
<p>Și acest gând îi dădea curaj.</p>
<p>Căută repede prin toate părțile: pe birou, pe mobile... Nu găsi însă nimic.</p>
<p>Fără îndoială că tatăl ei le luase din cabinetul de lucru, unde ea știa că le ținea, ascunzându-le în altă parte și tocmai când, descurajată, era să iasă din cameră, îi veni o idee.</p>
<p>Se apropie încet de birou și deschise un sertar.</p>
<p>Cheile erau acolo.</p>
<p>Le luă și ieși în vârful picioarelor.</p>
<p>Prin întunericul ce domnea împrejur, ea aluneca fără zgomot, întocmai ca o fantomă, pe covoarele groase ce acopereau scările.</p>
<p>Conștiința nu o mustra pentru fapta pe care o săvârșise.</p>
<p>Voia să scape, cu orice preț, pe mama sa.</p>
<p>Voia, dacă era cu putință — și cu ajutorul lui Dumnezeu — s-o facă să revină la sentimente mai bune. Și, cu pași grăbiți, coborî în subsol, pe scările reci și înegrite de vreme.</p>
<p>O tuse seacă o înecă; o spumă roșie i se ivi pe buzele albe și corpu-i fu parcă cuprins într-un vestmânt de gheață.</p>
<p>Ea își căuta acolo moartea — moartea inevitabilă și tristă! Puțin îi păsa însă: avea de îndeplinit o datorie sfântă și între datoria de fiică și sacrificiul vieții nu putea șovăi o clipă.</p>
<p>Strigă:</p>
<p>— Doamnă! Doamnă!</p>
<p>De data aceasta i se păru că aude, în apropiere, un zgomot slab. Pe urmă plânsete se ridicară în tăcerea nopții. O rază de bucurie străluci în ochii Marcelei.</p>
<p>Ah, de ar putea s-o scape!</p>
<p>Se apropiă de o ușă și ascultă.</p>
<p>Desigur că plânsetele veneau din dosul acelei uși! Și tremurând, cu degetele arzând de nerăbdare, căută în grămada de chei pe aceea a camerei în care era închisă Lucy.</p>
<p>Încercă mai multe, până ce, în cele din urmă, găsi pe cea bună, și deschise.</p>
<p>Țâțânile ușii, fiind ruginite, produseră un zgomot surd.</p>
<p>— Dumnezeule, vino-mi în ajutor! — murmură Marcela. Fă ca tatăl meu să nu simtă nimic! Ajută-mi Doamne, să scap pe mama.</p>
<p>Înaintă încet într-o încăpere mare.</p>
<p>Nu era nimeni acolo. Tăcere mormântală domnea peste tot. Mergea ca o somnambulă cu ochii pe jumătate închiși.</p>
<p>Fu cuprinsă de o teamă neînțeleasă.</p>
<p>Mai întâi nu-și dădu seama în ce loc se află. Încetul cu încetul însă începu să se deslușească din umbră câteva obiecte: mobile puțin uzate și, în fundul unui alcov, un pat învelit cu creton roșu.</p>
<p>Patul era gol.</p>
<p>Dar de pe un divan se ridică o femeie.</p>
<p>Era Lucy de Cawell, mama ei!</p>
<p>— O, doamnă! doamnă! — exclamă Marcela.</p>
<p>Lucy era de nerecunoscut, atât se schimbase.</p>
<p>Ochii ei căpătaseră o expresie ciudată; buzele-i, anemiate, deveniseră albe ca varul, obrajii slăbiți se scofâlciseră.</p>
<p>Nu mai era Lucy de odinioară, atât de frumoasă încă, întrevăzută în ora aceea neuitată în căsuța din Bellevue.</p>
<p>Inima Marcelei se strânse de durere și o nespusă milă i se revărsă în suflet.</p>
<p>— O, doamnă! doamnă! — repetă dânsa cu vocea între tăiată de suspine.</p>
<p>Nu-i putea spune „mamă”; acest cuvânt atât de dulce nu-i era cu putință să-l pronunțe!</p>
<p>Irlandeza o privi cu răutate.</p>
<p>— Ce vrei? — zise ea.</p>
<p>Am venit să te scap, doamnă.</p>
<p>— Să mă scapi, să-mi dai dramul din această închisoare?</p>
<p>— Da, să te scap! Am auzit strigătele d-tale de ajutor și, cuprinsă de milă, m-am informat și am reușit să pătrund taina acestei drame grozave.</p>
<p>— Așadar, știi cine este temnicerul meu?</p>
<p>— Da, doamnă, știu totul și fără ca cineva să bănuiască, am izbutit să pătrund până aici spre a te întreba ce este de făcut ca să te pot scăpa.</p>
<p>Ea dădu cu dispreț din umeri și zise scurt, cu glas poruncitor: Să-mi deschizi ușa, atâta tot. N-ai decât să faci acest lucru, dacă într-adevăr vrei să mă scapi de aici. Sunt închisă în acest subsol de o lună, fără lumină având abia ce mânca.</p>
<p>— O, a știut cum să procedeze Vlasian! De aș putea să mă răzbun pe acest om!...</p>
<p>— Nu trebuie să te gândești la răzbunare, doamnă !</p>
<p>Lucy răspunse printr-un hohot de râs sarcastic :</p>
<p>— Fie, voi uita totul; nu voi mai urî pe acest om, dacă îmi vei deschide în noaptea aceasta ușile vilei, lăsându-mă să plec de aici.</p>
<p>— Dar ești abia îmbrăcată și nopțile sunt reci.</p>
<p>— Puțin îmi pasă! Redă-mi libertatea! Ah! să pot vedea mâine soarele, să fug departe de aici, departe de acest om blestemat</p>
<p>— Ei bine, vino — zise Marcela.</p>
<p>Lucy se repezi ca o leoaică, urmând pe Marcela pe coridoarele întunecoase.</p>
<p>Îeșiră din casă și intrară în parc. </p>
<p>Cerul, de un albastru de azur, era presărat cu stele. În aer pluteau arome îmbătătoare de flori de portocali.</p>
<p>Lucy mergea cu pași grăbiți. Gândul că peste câteva clipe va fi liberă, va putea alerga pe câmpia nemărginită îi dădea puteri noi.</p>
<p>Și amândouâ se pierdură pe aleile imensului parc.</p>
<p>Marcela credea că-și îndeplinește o mare datorie. Lucy însă nu-i arătă nicio recunoștință; buzele ei nu murmurară nici un cuvânt de mulțumire. Sufletu-i sterp nu vibrase niciun sentiment de milă când fiica ei îi apăruse în subsol, atât de palidă și schimbată. Marcela era fiica omului acela și ea ura de moarte pe toți cei care aveau legături cu el.</p>
<p>Nu pricepea actul mărinimos al Marcelei care, cu atâta abnegație, se devota, încercând prin toate mijloaocele, s-o scape...</p>
<p>Nedumerirea ei era cu mai mare cu cât Marcela o izgonise odinioară din casa din Bellevue, blestemând-o. Pentru ce azi voia să-i vie în ajutor?</p>
<p>Mizerabila nu putea înțelege pornirea generoasă a acelui suflet nobil, plin de bunătate și milă.</p>
<p>Ea aruncă în juru-i priviri îngrijorate.</p>
<p>În adevăr, parcul, împrejmuit cu un zid înalt, pe care desigur ar fi fost peste putință să sară se întindea în depărtare, coborându-se până la mare, al cărei cântec monoton se auzea acolo.</p>
<p>Ajunse lângă grilaj, cele două femei se opriră, cu frunțile pline de sudoare.</p>
<p>O teamă le cuprinse.</p>
<p>Dintr-o săritură Lucy fu lângă poartă, pe care încercă s-o deschidă.</p>

<p>foita ziari</p>
<p>a</p>
<p>CAP</p>
<p>încercare</p>
<p>— E prea înaltă — zise ea — și cheia nu e nicăeri.</p>
<p>— Mă mir — răspunse Marcela. De obicei cheia e lăsată în broască; uită-te bine, doamnă, uită-te bine!</p>
<p>— Nu e, nu e!</p>
<p>— Cine s-o fi luat? — se gândi Marcela, a cărei inimă bătea puternic, în prada unei emoțiuni negrăite. Cine oare? Cine? Trebuie să ne reîntoarcem și să așteptăm până mâine —hotărî în cele din urmă, artista.</p>
<p>— Nu, nu! Vreau să plec chiar acum! Voi încerca să trec peste aceste ziduri, fie ce-o fi!</p>
<p>— Dacă faci acest pas nenorocit, te omori singură.</p>
<p>— Prea puțin îmi pasă. Vreau, cu prețul ori cărui sacrificiu, să scap de monstrul acela.</p>
<p>— Trebuie să mai ai răbdare până mâine noapte, când voi veni din nou să te scot.</p>
<p>— Vei putea pune mâna, până atunci, pe cheia acestei porți?</p>
<p>— Da, voi face tot ce-mi va fi cu putință spre a o găsi.</p>
<p>Lucy sta la îndoială, însă privind pe Marcela cu băgare de seamă, înțelese că aceasta îi spune adevărul și se hotărî atunci să-i asculte sfatul.</p>
<p>Se înapoiază, încet, pe același drum, păstrând amândouă o tăcere adâncă.</p>
<p>Încrezătoare, de data, aceasta, în Marcela, Lucy se înapoie în trista-i închisoare, ale cărei uși fură închise cu multă băgare de seamă, spre a nu deștepta bănuiala lui Vlasian.</p>
<p>Cu inima ușurată, Marcela se sui în cabinetul de lucru al tatălui ei, spre a pune cheile la locul de unde le luase.</p>
<p>Intrând în cabinetul lui Vlasian scoase un strigăt de uimire.</p>
<p>Vlasian stă lăngă birou, așteptând-o.</p>
<p>— Știu de unde vii — zise el foarte liniștit —ai încercat să</p>
<p>scapi pe femeia aceea.</p>
<p>— Femeia aceea e mama mea,— murmură cu blândețe Marcela — plânsetele ei îmi sfâșiau inima și nu puteam sta nepăsătoare la suferințele ei. Timp de mai multe zile am rezistat, apoi te-am întrebat, dar ai păstrat tăcerea. Atunci m-am hotărât s-o scap.</p>
<p>— Eu însă, vegheam. Știam bine că vei încerca s-o scapi. Te-am auzit când ai coborât și ai deschis ușa de la subsol. M-am coborât și eu în parc și am încuiat poarta, luând cu mine cheia. Te opresc de a mai pune mâna pe cheie, mă înțelegi? Te opresc. Tu nu cunoști tot răul pe care femeia aceea mi l-a făcut, nu știi veninul ne care mi l-a turnat în suflet, minut cu minut, picătură cu picătura?</p>
<p>— Nici nu vreau să cunosc ceva din toate acestea!</p>
<p>— Fii pe pace, nu vei afla nimic și fii încredințată, Marcelo, că nu i se va întâmpla nimic rău. Peste câteva zile va fi liberă. Acum însă nu e încă momentul de a o pune în libertate. Aștept ca întâi să te mai întremezi înainte de a vă pune pe tine și pe sora ta Suzana, de față cu ea. Nici nu bănuiesti ceea ce vreau să-i spun.</p>
<p>Ea stă nemișcată în fața lui Vlasian, cu privirea fixă, cu gândul în altă parte.</p>
<p>Ce amintiri veneau să întunece în aceste clipe frumoasa ei frunte?</p>
<p>Era oare amintirea nenorocitei sale copilării, când, părăsită de mama ei, fugise în mijlocul nopții, la voia întâmplării?</p>
<p>— Ea străbătuse atunci sate, dealuri și văi, până când, într-o zi, sleită de puteri, se adăpostise într-o șură, unde, învinsă de oboseală, adormi.</p>
<p>Se gândea oare la vizita Lucyei, la Bellevue, când venise să-i destăinuie amorul ei pentru Gaston?</p>
<p>Nu; toate acele amintiri se pierduseră cu vremea în noaptea durerosului trecut; de un singur lucru își mai aducea aminte: Plecarea Lucy-ei în America, bagajele făcute în vila din cartierul Sainte-Adresse, mâhnirea ei când aflase că va rămâne singură, în tovărășia marsiliezei care trebuia s-o servească. Pe urmă plecarea, de a doua zi de dimineață, marea puțin agitată și mulțimea curioșilor, privind cu nepăsare vaporul care în curând trebuia să plece, ducând pe mama ei spre țărmuri depărtate. Apoi vaporul pornind și dispărând, încetul cu încetul în ceață.</p>
<p>Multă vreme întinsese brațele deznădăjduită, înspre imensitatea mării, spre acel vapor care se depărta tot mai mult, ducând cu el inima ei zdrobită de durere.</p>
<p>Zile și nopți întregi dânsa plânsese, plânsese cu hohote, îndurerată de nemiloasa despărțire. Gândindu-se la vremea fericitei sale copilării, Marcela simți inima bătându-i mai puternic. Vlasian înțelese ce se petrece în sufletul artistei și privirea-i,de obicei atât de blândă, deveni deodată aspră.</p>
<p>— Voi trece cu vederea toate infamiile ei: respect dragostea de mamă de care ești însuflețită. Oricât de mizerabilă a fost pentru tine, ea e si va rămâne totuși mama ta.</p>
<p>— Ah! — murmură Marcela, căzând în genunchi înaintea lui Vlasian. Iart-o! Iart-o! Deschide-i, mâine chiar, ușile închisorii, dă-i mijloacele de trai și, poate, mișcată de atâta generozitate, va deveni femeie cinstită.</p>
<p>— Va fi liberă în curând, ți-o promit; cât pentru a-i veni în ajutor, asta nu! Niciodată nu voi întinde o mână de ajutor acelei nemernice!</p>
<p>Cu capul plecat pe genunchii tatălui ei, Marcela stă gânditoare. Din frumoșii ei ochi, negri izvorau lacrimi, care picurau încet pe obrajii palizi.</p>
<p>Ea repetă, cu durere:</p>
<p>— Iertare pentru ea, tată, iertare pentru ea!</p>
<p>— Niciodată!</p>
<p>— Voi chema pe Suzana și-i voi spune: Mama noastră pe care o credeai moartă e aici, trăiește! Și vom fi atunci două spre a te ruga să ai milă de ea.</p>
<p>— Să nu pomenești Suzanei de această femeie — răspunse Vlasian. Te opresc să faci aceasta, mă înțelegi? Te opresc!</p>
<p>Reluă:</p>
<p>— Va fi în curând liberă, ți-o jur! Marcela, zdrobită de durere, se ridică și, cu pași șovăitori, intră în odaia ei.</p>

</div>
<div type="chapter" n="51">
<p>CAP. XIII</p>
<p>Zorile iubirii</p>

<p>Marcela nu spuse nimic Suzanei despre taina pe care o aflase.</p>
<p>La ce bun s-o facă să sufere pe acea soră la care ținea atât de mult? Sărmana Suzana putea ea oare auzi destăinuirea fără ca sufletul ei, destul de întristat, să nu se frângă de durere? Ea nu știa nimic despre mama lor, nu știa ce e cu cunoștea faptele-i nedemne, nici purtarea ei urâtă. Niciodată bunica sau Jules nu-i vorbiseră de Lucy. Adesea, când Suzana, dornică de a știi ce devenise mama ei, și întreba, bunica rostea aceste cuvinte:</p>
<p>— Mama ta e moartă, nu mai vorbi niciodată de ea — auzi? niciodată!</p>
<p>De asemenea, nici Marcela nu vorbi niciodată Suzanei despre Lucy. De altfel, după o nouă vizită a lui Vlasian în subsol, o liniște desăvârșită se răspândi iarăși în toată casa.</p>
<p>Bogată și fără ocupație, fără grija zilei de mâine, Suzana totuși nu era fericită. Odinioară, pe când se ducea să-și predea lecțiile, zărea pe Gaston și simțea atunci inima-i tresărind de o bucurie nemărginită.</p>
<p>Azi însă o nespusă mâhnire îi stăpânea sufletul, iar firea ei devenea din zi în zi mai posomorâtă.</p>
<p>Jules și Marcela o mângâiau, vorbindu-i de Gaston, însă nimic nu putea face ca fruntea ei să se descrețească.</p>
<p>Plângea adeseori în taină dragostea-i pe veci piedută și pe sora ei mult iubită, care se stingea, zi cu zi, apropiindu-se din ce în ce mai mult de mormânt.</p>
<p> Nu închidea ochii nopți întregi și adeseaori ieșea dis de dimineață prin parc, respirând cu nesaț aerul binefăcător ce dezmierda obraji-i înfrigurați de nedormire.</p>
<p>Câteodată se cobora, singură, până la mare și, gânditoare, privea valurile rostogolindu-se.</p>
<p>Toți o admirau.</p>
<p>Era atât de frumoasă și atât de elegantă în veștmintele de doliu!</p>
<p>Intr-o dimineață ea șezu în parc mai mult ca de obicei. După o noapte destul de friguroasă ,soarele se ridica radios, răspândind peste tot o căldură binefăcătoare.</p>
<p>În parc domnea o liniște desăvârșită. Suzana se deșteptase cu inima plină de o tristețe negrăită și pierdută prin aleile imensului parc, în mijlocul acelei vegetații bogate și sălbatice, ea lăsa gândurile-i să-și i-a zborul spre acela pe care-l iubea.</p>
<p>Marcela se sculase de asemeni mai de vreme ca de obicei și, îmbrăcată într-un capot alb, de lână, veni în parc, în căutarea Suzanei.</p>
<p>— Intoarce-te, întoarce-te repede în casă, să nu răcești! — îi zise Suzana.</p>
<p>Un surâs plin de amărăciune rătăci pe buzele artistei. Cu vocea liniștită, ea răspunse:</p>
<p>— E poate cea din urmă preumblare pe care o fac cu tine. Azi mă simt mai bine, și aerul acesta înviorător îmi place.</p>
<p>Suzana o privea cu melancolie, găsind-o schimbată mult. De la vizita nocturnă pe care o făcuse Lucyei în acel subsol întunecos si rece, artista fu apucată din nou de un guturai puternic de care mai suferise și contra căruia niciun medicament nu-i fusese de folos.</p>
<p>Pe urmă avusese atâtea supărări din cauză că nu putea scăpa pe mama ei! </p>
<p>Luă brațul Suzanei; părea foarte obosită.</p>
<p>O tuse seacă, însoțită adesea de o spumă roșiatică, îi apărea pe buze.</p>
<p>— Vezi tu, scumpă surioară, aceasta e cea din urmă perioadă a boalei care mă va răpune — zise Marcela, surâzând cu tristețe. De aceea, înainte de a muri, am ținut să te văd fericită.</p>
<p>— Niciodată nu voi putea fi fericită, iubită soră.</p>
<p>— Crezi? Și cu toate acestea, în curând, poate chiar peste câteva minute, vei avea o mare bucurie.</p>
<p>Adăuga:</p>
<p>— I-am scris lui Gaston.</p>
<p>Suzana se împletici.</p>
<p>— Nu vreau ca bucuria să te omoare; tu trebuie să trăiești. Ce ar deveni bietul nostru tată dacă ne-ar pierde pe amândouă? Trebuie să ne gândim serios la aceasta, Suzano.</p>
<p>— Și veni-va Gaston în adevăr aici? — murmură Suzana, emoționată.</p>
<p>— În curând el va fi lângă tine, fii sigură, dragă surioară. Tatăl nostru care ne iubește atât de mult și care știe că în curând mă va pierde, mă va ierta. Nu mă va ține de rău că am provocat o apropiere între tine și Gaston, apropiere pe care doresc din suflet.</p>
<p>Nu mai vorbiră nimic și tăcerea deveni atât de mare, încât s-ar fi putut auzi inima bătându-le.</p>
<p>Lucy, de asemenea, se sculase.</p>
<p>În dosul zăbrelelor ferestrei, ascunsă de câțiva trandafiri, privea pe cele două fete și nu-și putea lua ochii de la Suzana, de la acea fată brună, cu ochii albaștri, limpezi și strălucitori. Deodată se clătină. Un tânăr venea în întâmpinarea Marcelei și Suzanei. Era Gaston. El era îmbrăcat în costum de călătorie, cu privirea tristă, mersul greoi, ca al unui doborât de oboseală.</p>
<p>Zărind pe cele două surori, dase un strigăt de bucurie, un strigăt în care-i vibra toată inima și tot sufletul.</p>
<p>Lucy văzu pe Suzana aruncându-se în brațele lui, strângându-l nebunește, ca pe o ființă pe care o regăsești, în urma unei catastrofe.</p>
<p>Pe urmă, nu mai văzu nimic. Ochii ei se împăienjeniră și, învinsă de data asta, căzu, leșinată.</p>
<p>Acei care scriseră lui Gaston să vie la Monaco după dânșii erau Marcela și Jules. Vlasian, a cărui cameră n-avea vedere spre parc, nu zărise pe Gaston când intrase.</p>
<p>Jules spuse Marcelei:</p>
<p>— Fii fără grijă; voi vorbi tatălui tău. Când îi voi spune verde ceea ce gândesc, fii sigură că nu va mai respinge pe Gaston. El de asemenea, bătrânul, totdeauna vioi, se coborî în parc, plimbându-se multă vreme cu Gaston și cu cele două surori.</p>
<p>Se părea că Gaston recăpătase încredere. Mergând la brațul Suzanei, care nu se mai sătura privindu-l, și-i spunea cât de mult îl iubea și câte lacrimi a vărsat pentru el, Gaston se lăsa legănat de cele mai sfinte amintiri.</p>
<p>Cât va dura oare această fericire?</p>
<p>Și în aerul curat al dimineței, pe aleile parfumate de mirosul îmbătător al trandafirilor și portocalilor, sub umbra palmierilor cu frunzele late, Suzana și Gaston se plimbau fericiți, nespus de fericiți.</p>
<p>La câțiva pași Marcela stă de vorbă cu Jules, care, de asemenea, făcea planuri pentru viitor.</p>
<p>Va vizita când pe una, când pe alta. Ascultând aceste proiecte, biata Marcela zâmbea cu tristețe. Ea simțea că sfârșitu-i se apropie.</p>
<p>— Bunul meu Jules — îi zise ea — e aproape 11, nu vezi că e timpul să isprăvim? Ar fi bine sa te duci să explici tatei rostul vizitei lui Gaston.</p>
<p>— Ai dreptate, Marcela.</p>
<p>— Du-te dar și-i vorbește, și, Dumnezeu să ne aibă în sfânta lui pază.</p>
<p>— Vreau să iau și pe Suzana. Lacrimile și rugămințile ei vor înduioșa, desigur pe Vlasian, mai mult poate decât tot ce-i voi spune eu.</p>
<p>— Ai dreptate — zise cu vădită bucurie Suzana. Acum sunt gata să înfrunt orice!</p>
<p>Și, după ce îmbrățișă cu multă dragoste, pe Marcela, plecă urmată de Jules.</p>
<p>Artista și Gaston priviră depărtându-se și pierzându-se la fundul unei alei tăcute. Stătură astfel mult timp tăcuți și nemișcați, pradă gândurilor ce le frământau sufletele.</p>
<p>— De data aceasta se va hotărî fericirea noastră — zise Gaston, cu ochii umezi de lacrimi și cu vocea schimbată.</p>
<p>În curând Suzana va veni cu răspunsul tatălui tău și simt parca o teamă neînțeleasă. Îmi lipsește curajul să aștept acel răspuns. Ce va hotărî el? Mi-e frică de o nouă durere, de o nouă lovitură a sorții. Mă simt atât de fericit lângă tine, Marcelo, încât mi-e teamă că o asemenea fericire nu poate dura. Numai grație ție, Marcelo, m-aș putea cunoaște cea mai mare fericire a vieții mele. Când am primit scrisoarea prin care mă chemai, am crezut că bucuria mă va ucide. Vladimira se uita la mine și îmi surâdea printre lacrimi. Sfânta femeie mă strânse apoi în brațe. Ea mi-a citit scrisoarea ta, drăgălașele rânduri scrise de mânuța ta iubită, care îmi aduceau cea mai neașteptată și dulce chemare. O, ce fericit, ce fericit eram în acele momente! Și în trenul care mi se părea că nu merge destul de repede, în acceleratul care mă apropia din ce în ce de tine, stam ca pe cărbuni, nebun de dorința de a ajunge mai curând lângă tine. Întregul meu suflet, blânda mea prietenă, îmi luase înainte. El era deja lângă tine, pe când eu mă aflam încă pe drum.</p>
<p>Marcela îl privi mișcată. Ea luă mâinile lui Gaston într-ale sale și le strânse. La atingerea acelor mâini, care ardeau ca jăraticul, Gaston tresări.</p>
<p>O îngrijorare ce nu și-o putea stăpâni, îl cuprinse.</p>
<p>— Ai friguri — zise el.</p>
<p>— Nu e nimic și, de altfel, puțin îmi pasă.</p>
<p>— Marcelo, tu nu-ți îngrijești  sănătatea — îi zise Gaston cu mustrare.</p>
<p>— Nu-mi fac nicio iluzie în privința sănătății mele, dar absolut niciuna, amicul meu — răspunse dânsa cu vocea îndurerată. Cu tot soarele binefăcător și cu tot aerul întăritor al mării, în primăvară mă voi duce. Da, simt că mă voi duce atunci când se va redeștepta totul în natură, sub un cer albastru și ademenitor. Însă, dacă vei fi lângă mine, voi părăsi mai puțin îndurerată această lume, neregretând decât ființele iubite de care va trebui să mă despart pentru totdeauna.</p>
<p>El o privi cu nespusă duioșie, mișcat până în fundul sufletului de cuvintele ei atât de dureroase. Va pierde el oare pe Marcela? Acesta va fi dar rezultatul atâtor ani de neînchipuit zbucium?</p>
<p>Atâtea nopți pierdute pe străzi, pe orice timp, spre a vinde flori și a cânta, prin berării?</p>
<p>— Vei trăi — îi zise ei cu blândețe; ți-o făgăduiesc. Vei trăi spre a fi fericită și tu, Marcelo, căci meriți această fericire.</p>
<p>— Nu mă plânge — zise ea încet. Am gustat în teatru cele mai neuitate clipe de fericire.</p>
<p>— Regreți scena?</p>
<p>— Regret arta, atâta tot!</p>
<p>Reluă:</p>
<p>— Din primele momente ale triumfului meu, am uitat toate mizeriile suferite în cei dintâi ani ai existenței mele. Cu toate acestea, atât Suzana, cât și eu am fost foarte nenorocite, urmă artista, luând brațul lui Gaston, de care se rezemă șovăitoare.</p>
<p>— Părăsite de o mamă vinovată, dar căreia trebuie totuși să-i iertăm greșelile, am fost despărțite una de alta.</p>
<p>— Mama aceea veni într-o zi la mine, în mica locuință din Bellevue, unde mă refugiasem.</p>
<p>— Ah! taina asta mi-ai ascuns-o în totdeauna, Marcela.</p>
<p>— Cunoști și tu, Gaston, pe mama aceea pe care am izgonit-o, pe femeia aceea fără suflet.</p>
<p>El tresări.</p>
<p>— Ea veni la mine, fără să știe ce legături tainice mă legau de dânsa; venise spre a-mi spune în față că te iubește. Geloasă pe mine, geloasă de zilnicele tale vizite, de atențiunile tale delicate față de mine, veni să mă roage, aproape în genunchi, să nu te mai primesc.</p>
<p>— Lucy! — exclamă Gaston agitat. Dar abia o cunoșteam și niciodată nu am iubit-o, niciodată! Niciodată!</p>
<p>— E adevărat ce spui? Nu ai iubit-o niciodată?</p>
<p>— Niciodată, ți-o jur!</p>
<p>Și, cu o voce în care vibra sinceritatea, el îi povesti cum făcuse cunoștință, cu Lucy și cum rupsese cu ea și cu Jacques de Clerc, pe care îi crezuse soțul .</p>
<p>Marcela îl asculta cu ochi plini de lacrimi.</p>
<p>Marcela, care cunoștea așa bine lumea și inima oamenilor,avusese teamă că Gaston iubise pe Lucy, pe acea sirenă, și atunci tot visul de fericire al Suzanei se spulbera.</p>
<p>Chiar ea, Marcela, ar fi fost nevoită să spună lui Gaston:</p>
<p>— Pleacă și nu te mai gândi la sora mea; mai târziu, când poate se va mărita, îi voi spune ceea ce v-a despărțit.</p>
<p>Scriind lui Gaston să vie aici, rugând pe Jules să intervină pe lângă Vlasian în favoarea, acestuia, dânsa știa dinainte ce-i va răspunde Gaston. Dar se hotărâse să-i facă acele mărturisiri și să-l descoasă asupra stării lui sufletești, o făcuse numai pentru a fi cu conștiința împăcată.</p>
<p> Acum dânsa se simțea fericită. În timp ce, rezemată de brațul lui Gaston, ei urmau să vorbească în termenii cei mai amicali, Jules și Suzana intrau în cabinetul de lucru al lui Vlasian.</p>

</div>
<div type="chapter" n="52">
<p>CAP. XIV</p>
<p>Moartea unui înger</p>


<p>Vlasian, foarte mirat că era deranjat așa de dimineață, îi rugă să aștepte câteva momente, până va termina corespondența.</p>
<p>— Da, da, termină-ți întâi afacerile, șefule — zise Jules.</p>
<p>— Vrea și Suzana să-mi vorbească? — întrebă Vlasian, privind pe tânăra fată care sta nemișcată lângă Jules.</p>
<p>— Da, tată — răspunse ea.</p>
<p>— Nu cumva boala Marcelei s-a agravat? — întrebă îngrijorat dânsul.</p>
<p>Se gândea:</p>
<p>— Poate că Marcela i-a spus ceva despre mama lor.</p>
<p>— Nu, tată, sora mea nu e mai bolnavă ca de obicei, răspunse ea cu vădită sforțare. De câteva zile ce tușește, în adevăr, mai des; să sperăm însă că nu va fi nimic serios. </p>
<p>Vlasian, adâncit din nou în citirea corespondenței, păstra tăcerea. După ce scrise mai multe scrisori și le băgă în plicuri, se sculă de la birou și se plimbă ceva timp prin cameră, în prada unei mari neliniști.</p>
<p>Era atât de adâncit în gânduri, încât părea că uitase cu totul de prezența lui Jules și a Suzanei. Ceea ce îl preocupa mai presus de toate era scumpa lui Marcela, atât de bună și generoasă; Marcela lui adorată, a cărei boală se agrava văzând cu ochii.</p>
<p>— Șefule — rupse în sfârșit Jules tăcerea.</p>
<p>— Vorbește, bătrânul meu prieten. Spune-mi, ce vrei?</p>
<p>— Gaston e aici!</p>
<p>— Cum? Gaston?</p>
<p>— Da, chiar el </p>
<p>— Cum se face că acest om a venit la mine fără nicio autorizație din partea mea?</p>
<p>— I-am scris eu să vină.</p>
<p>— Tu ?</p>
<p>— Da, eu.</p>
<p>— E eu putință una ca asta? Tu care urai acea familie, acel nume. Mă uimește din partea-ți.</p>
<p>— Mi-am schimbat părerea, Gaston nu seamănă tatălui său.</p>
<p>— E un băiat de treabă, pe care îl iubesc cu aceeași pasiune pe care uram pe tat-său. Și apoi, mai e ceva: Suzana îl iubește.</p>
<p>Vlasian privi pe fiică-sa cu sprâncenele încruntate</p>
<p>— Vasăzică, cu toate motivele mele de a urî familia aceea, iubești pe omul acesta?</p>
<p>— Da, tată, îl iubesc — răspunse ea cu hotărâre — și nu voi avea alt soț decât pe el! Dacă însă nu vei consimți la fericita căsătorie, mă voi supune, căci niciodată nu voi nesocoti voința ta.</p>
<p>Vlasian era vădit mișcat.</p>
<p>Odinioară, pe când eram săracă și nenorocită, dânsul mă iubea, așa cum eram. El voia atunci să mă ridice până la dânsul. Bunica, care la început se opunea la unirea noastră, își dase consimțământul înainte de a muri.</p>
<p>— Ah! — făcu Vlasian, trecându-și mâna pe frunte — mama n-a mai respins pe un Sarbas? De ce nu mi-ai spus asta zilele trecute?</p>
<p>— Pentru că nu voiam să contrazic hotărârea ta.</p>
<p>— Așadar, îl iubești? Cu toate cele ce ți-am spus, stăruiești încă în această căsătorie?</p>
<p>— Da, tată! Nimic nu mă va face să renunț la ea.</p>
<p>— Știi, cu toate acestea, câtă mâhnire îmi pricinuiești cu asta.</p>
<p>— Mă vei ierta, tată — răspunse cu blândețe Suzana. Vei ierta, de asemeni, și lui Gaston numele pe care-l poartă? Numele acesta devenind al meu, nu vei mai putea să-l urăști. Și sunt sigură că vei uita atunci tot trecutul.</p>
<p>— Sunt lucruri care nu se pot uita — zise grav Vlasian. Ele rămân săpate adânc în inimă și nimic nu le poate face să dispară.</p>
<p>Suzana nu răspunse nimic, însă ochii i se umplură de lacrimi.</p>
<p>— Ești bogată — reluă Vlasian cu un ton blând. Zestrea cu adevărat princiară pe care ți-o voi da îți va permite să-ți alegi ca soț pe cel mai frumos și mai nobil bărbat de pe pământ.</p>
<p>— Iubesc pe Gaston tată, și nu aș putea iubi pe altul, fie el cât de frumos și de nobil, după cum spui.</p>
<p>— Bagă de seamă, Suzano, judeci în clipa aceasta întocmai ca un copil. Inima ta tânără, fără experiență, a fost desigur ușor cucerită de o pasiune pe care eu nu o aprob. Nu vei regreta, oare, într-o zi această iubire care acum te stăpânește cu atâta putere?</p>
<p>— Nu voi regreta nimic, tată, răspunse Suzana.</p>
<p>Iubesc din tot sufletul pe Gaston, azi, tot atât cât îl voi iubi întotdeauna. </p>
<p> Vădit mișcat, Vlasian nu răspunse nimic.</p>
<p>Se apropie de o fereastră și își lipi fruntea înfierbântată de geam.</p>
<p>Stătu mult timp, astfel, privind cu neliniște parcul pustiu.</p>
<p>O luptă ciudată se petrecea în sufletul lui, o luptă care, sfărâmând unul câte unul, toate principiile-i de până acum; îl dezarma, făcându-l să înăbușe ura ce de atâta vreme clocotea într-însul.</p>
<p>Adineauri, când văzu pe Suzana plângând; inima i se strânse de durere. Mai putea lăsa pe fiica lui să plângă, când un singur cuvânt era de ajuns să-i redea liniștea, s-o facă fericită?</p>
<p>Făcând câțiva pași înspre Jules, îl întrebă:</p>
<p>— Ești și tu de părere că această căsătorie să se facă? </p>
<p>— Da, șefule, toți cei de aici aprobăm căsătoria asta. Iubim toți pe Gaston.</p>
<p>— Atunci...</p>
<p>— Atunci? — întrebă îngrijorată Suzana. Ah! tată, te rog isprăvește ceea ce vrei să spui! Vreau să aud hotărârea ta; vreau să știu ultimul tău cuvânt.</p>
<p>— Ei bine, fii fericită, copila mea, fii fericită! — răspunse Vlasian, îmbrățișând-o cu iubire. </p>
<p> Lucy nu știa cele ce se petrecuse. /</p>
<p>Întocmai ca un animal închis în Cușcă, ea trăia inconștientă și învinsă.</p>
<p> Stând culcată cea mai mare parte din zi, căuta să audă cel mai mic zgomot din afară, care însă abia, putea pătrunde până în camera unde era închisă. Descoperirea ce o făcuse înfrână în sfârșit toate pornirile acestei firi revoltate. Așadar Gaston iubea pe Suzana, iubea pe fiica ei!</p>
<p>Trecură astfel câteva zile.</p>
<p>Intr-o zi auzi ușa închisorii deschizându-se și Vlasian apăru în prag.</p>
<p>— Vino! îi zise el cu ton poruncitor.</p>
<p>Merseră până în coridor și de acolo în primul etaj.</p>
<p>Casa era adâncită într-o tăcere ca de mormânt și Vlasian părea că îmbătrânea în timpul din urmă.</p>
<p>Fața lui era de o paloare de ceară.</p>
<p>Ce se petrecuse oare?</p>
<p>„Omul acesta suferă mult, fără îndoială” se gândi Lucy. Și o rază de bucurie drăcească îi lumină pentru o clipă fața. Ea tremura sub veșmântul negru ce-i acoperea corpul. Era cu capu-i gol, iar minunatu-i păr auriu, lăsat despletit, cădea în valuri bogate pe umeri-i frumoși. Ochii ei, obosiți de atâtea nopți nedormite și de niște friguri mistuitoare, aveau o fixitate ciudată. Vlasian o privea fără milă; inima-i era pentru totdeauna închisă pentru acea femeie.</p>
<p>— Vino! — repetă el din nou.</p>
<p>Ea îl urmă în neștire, întocmai ca un căine care-și urmează stăpânul. Vlasian ridică o perdea și amândoi intrară într-o mare încăpere ai cărei pereți erau îmbrăcați cu creton de culoare deschisă. Această cameră avea două ferestre care dădeau spre mare. Lucy se opri, apucată deodată de o teamă ce nu și-o putea stăpâni. Dinții îi clănțăneau, obrajii deveniră albi ca varul.</p>
<p>În fundul acelei odăi văzu un pat și o pernă împodobită cu dantele, fața palidă și suferindă a Marcelei.</p>
<p>De opt zile sărmana artistă intrase în agonie, ținută pe brațe de Jules și Suzana. În fața acestei priveliști, Lucy nu-și da seama dacă cu adevărat trăiește sau e prada unui vis fantastic. Lângă pat, o femeie și un bărbat stăteau îngenunchiați ,și în omul acela ea recunoscu pe Gaston.</p>
<p>I se făcu frică. lovită de o nebunie subită, ea se dădu înapoi:</p>
<p>Ochii-i se măriră peste măsură, nările nasului i se dilatară și o tremurătură nervoasă îi zgudui tot corpul. Fu nevoită să se sprijine de un scaun, spre a nu cădea.</p>
<p>— Gaston! îngână ea. Gaston!</p>
<p>Nu-l vedea decât pe el lânga acea ființă, pe moarte, pe care o recunoscu imediat.</p>
<p> Ce sentimente o stăpâneau în momentele acelea? Nu mai era iubirea pentru Gaston, nu mai era împotriva celorlalți. Era o spaimă grozavă, care o cuprinsese</p>
<p>În ea începea să vorbească conștiința.</p>
<p>În acele clipe îi apărea înainte întreaga-i viață mizerabilă și criminală.</p>
<p>Era, în sfârșit, vocea lui Dumnezeu care vorbea conștiinței sale.</p>
<p>Ar fi voit să fugă îndată, departe, departe de tot, să i se piardă urma, să nu mai știe nimeni de numele ei.</p>
<p>Suzana, zdrobită de durere, se ruga mereu, cu fruntea plecată pe mâna Marcelei. La câtiva pași, Lucy sta nemișcată, ascultând suspinele dureroase ale Suzanei.</p>
<p>— Copilele mele, — zise în sfârșit Vlasian, arătând pe Lucy, care înainta încet, șovăind — copilele mele, uite pe mama voastră!</p>
<p>Suzana dase un, strigăt și, stând tot în genunchi, întinse brațele spre Lucy, că pentru a o îmbrățișa.</p>
<p>Vlasian se puse între Lucy și fetele lui.</p>
<p>— Lasă pe mamă să se apropie de mine, zise bolnava.</p>
<p>Apoi, privind pe Lucy:</p>
<p>— Am voit să te văd până nu mor. Nu voiam să duc cu mine în mormânt părerea de rău de a te fi blestemat și nici părerea de rău de a nu te fi putut scăpa cum ți-am făgăduit. Azi însă, când știu că în curând trebuie să vă părăsesc, înțeleg că e o crimă ca o fiică să-și blesteme mama și că trebuie totdeauna iertate greșelile comise de o mamă.</p>
<p>— Ah! Făcu Lucy mișcată.</p>
<p>— Uit trecutul, vreau să uit totul spre a nu-mi aminti decât de un lucru: acela că-ți datorez viața. Și apoi — urmă ea cu vocea înecată în suspine — te-am iubit atât de mult.</p>
<p>— Marcela! — exclamă Lucy — Marcela!</p>
<p>Nu putea spune mai mult; o greutate i se lăsă pe piept.</p>
<p>Marcela reluă, ca într-un vis:</p> 
<p>— Îți mai amintești de noaptea când tata veni la castelul din Saint-Adresse spre a mă lua cu dânsul? Dacă el ar fi făcut-o, azi poate nu aș fi pe patul acesta de suferință. Copilăria mea nu ar fi fost pradă tuturor întâmplărilor unei vieți mizerabile.</p>
<p>— Ah! amintirea aceasta! — zise Lucy, pe a cărei frunte apăru o sudoare rece. Această amintire mi-a rămas adânc întipărită în minte și nu am putut niciodată uita brutalitatea acestui om.</p>
<p>— L-ai făcut să sufere atât de mult, doamnă!</p>
<p>— Dar — întrerupse Vlasian, roșu de mânie — ai uitat oare acea scenă, mărturisirea pe care mi-ai făcut-o, smulgând din brațe-mi pe Marcela?</p>
<p>— Da, da, îmi amintesc. Mințeam atunci, mințeam.</p>
<p>Și, privind cu ochi de nebună pe Marcela și pe Suzana, Lucy zise, arătând pe Vlasian:</p>
<p>— Sunteți amândouă fiicele lui!</p>
<p>Ochii bietei muribunde se închiseră pe jumătate și printre genele-i bogate se iviră lacrimi</p>
<p>— Și fiindcă erați fetele acestui om, vă uram. Azi însă nu vă mai urăsc; eram nebună atunci da, nebună!</p>
<p>— Mulțumesc, doamnă — zise Vlasian — iată cuvinte care răscumpără toate crimele d-tale din trecut. Acum — reluă dânsul — vrei să iscălești această declarație?</p>
<p>Lucy aruncă ochii pe hârtia ce-i întindea Vlasian și niciun mușchi al feței nu-i tresări.</p>
<p>Iată ce citi:</p>
<p>Dau consimțământul meu la căsătoria domnișoarei Suzana Vlasian, fiica mea, cu d-nul Gastan Sarbas.</p>
<p>Privi multă vreme acele rânduri, pe urmă iscăli: Lucy Vlasian.</p>
<p>— S-a făcut — zise ea, sculându-se, cu un fulger în ochi. Acum ce mai vrei de la mine?</p>
<p>— Nimic, ești liberă — răspunse Vlasian.</p>
<p>Și, arătându-i ușa:</p>
<p>— Adio, doamnă!</p> 
<p>A doua zi, Marcela muri.</p>
<p>Vlasian si Suzana simțiră o mare durere, și un an după durerosul doliu, se făcu căsătoria Suzanei cu Gaston.</p>
<p>La nuntă avură o surpriză plăcută.</p>
<p>Primiră vizita unor rude din București, despre care doar George avea cunoștință.</p>
<p>Erau Leontin Vlasian, unchiul lui, care îmbătrânise cu totul; Radu Vlasian, pictor reputat, împreună cu soția sa, fostă Gabriela Mirașcu, care cedase, în sfârșit, să-i fie tovarășă de viață; și perechea Ionel și Olga Goroianu, însoțiți de un băiețel drăgălaș: Mihail, botezat așa după nefericitul bunic care avusese un sfârșit așa de tragic.</p>
<p>Gaston rămase doctorul săracilor.</p>
<p>Dumnezeu i-a dat doi copilași drăguți și blonzi pe care îi crește Vladmira, cu un devotament și dragoste fără pereche.</p>

</div>
<div type="chapter">
<p>EPILOG</p>


<p>Trecură câțiva ani.</p>
<p>Cursele de la Longchamp sunt în toi.</p>
<p>Se aleargă pentru marele miu al Parisului. Sunt puține trăsuri, iar pietonii se îngrămădesc pe aleile întunecoase ale șoselei, dând năvală la ghișeele unde se primesc pariurile.</p>
<p>Mulțime de toalete — o adevărată variație de culori — care de care mai fanteziste — se etalau pretutindeni.</p>
<p>Pe urmă, murmur confuz de voci, asemenea unui roi de albine.</p>
<p>E grajdul X... care a repurtat succesul. </p>
<p>Încă o cursă sau două și totul se sfârșește.</p>
<p>Mulțimea se scurge zgomotoasă înspre Paris.</p>
<p>O tăcere adâncă domnește acum pe alei.</p>
<p>Sergenții de oraș se adună în grup,  înapoindu-se la cazarmă. Printre mulțimea care înaintează încet, sunt și două femei, prost îmbrăcate.</p>
<p>Una din ele, vrând să treacă drumul, face un pas greșit, alunecă și cade.</p>
<p>În acel moment apare un luxos echipaj, tras de doi cai a căror viteză nu poate fi micșorată și care trece în fugă peste corpul femeii, zdrobind-o.</p>
<p>Din toate părțile aleargă sergenții de oraș.</p>
<p>Mișcat de acest grozav accident, un bătrân se dă jos din trăsură, care se oprise la câțiva pași de locul nenorocirii, spre a se informa despre starea victimei și a da ajutor.</p>
<p>Se plecă spre dânsa, dar deodată fața-i deveni de o paloare de ceară.</p>
<p>— Lucy! — murmură el.</p>
<p>Auzind pronunțându-i-se numele, muribunda făcu o sforțare și deschise cu greutate ochii.</p>
<p>— Vlasian — îngână ea — Vlasian!</p>
<p>A doua zi toate ziarele din Paris publicau următoarele rânduri:</p>
<p>Ieri, pe la orele cinci, o trăsură de casă, trecând cu prea mare viteză, a călcat, pe șoseaua care duce la Boulogne, pe o bătrână de care, desigur, toată lumea elegantă a Parisului trebuie să-și amintească. Timp de mai mulți ani, frumoasa contesă de Clerc a fost fala tuturor hipodromurilor pariziene și străine, unde jucase sume mari în tovărășia contelui de Clerc, al cărui nume îl luase, și care, după o viață aventuroasă și mizerabilă, a fost nevoită să se expatrieze în Cambodge, unde muri, precum, am aunțat la timp.</p>
<p>De vreo șapte-opt ani, ruinată cu desăvârșire din cauza jocurilor de noroc și a petrecerilor nesfârșite și costisitoare, aproape de nerecunoscut, contesa de Clerc trăia în tovărășia unei femei suspecte, anume Olimpia, fostă cărturăreasă. </p>
<p>Fiind transportată la spital, contesa încetă din viață chiar în clipa în care trăsura intra pe poartă.</p>
</div>
</body>
  </text>
</TEI>
