<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>Title</title>
   </titleStmt>
   <publicationStmt>
    <p>Publication Information</p>
   </publicationStmt>
   <sourceDesc>
    <p>Information about the source</p>
   </sourceDesc>
  </fileDesc>
 </teiHeader>
 <text>
<body>
<p>biblioteca pentru TOȚI</p>
<p>Biblioteca Județeană ASTRA</p>
<p>*797746*</p>
<p>„D0MNUL" TRAIAN</p>
<p>DE</p>
<p>C. APOSTOLIU</p>
<p>BUCUREȘTI</p>
<p>Editura Librăriei LEON ALCALAV</p>
<p>37, Calea Victoriei, 37</p>
<p>1908</p>
<p>„DOMNUL" TRAIAN</p>
<p>Din cîte slugi s'au schimbat la curtea Balșoteștilor și și-au luat simbria, a rămas  nerăfuită „chelăreasa"; care îmbătrînise aicea și e mîna dreaptă a stăpînilor. La urmă, ea 
s'ar mulțumi să-i dee ce ce i-o da, să se întoarcă la Balșotești, să moară acolo, s'o îngroape lîngă bărbatu-su. Dacă i-ar fi trăit 
„romînul"; n'ar fi ajuns slugă; ci ar fi  rămas, în sat, la casa ei, și-ar fi îngrijit, după legea noastră, de suflet, și-ar da de pomană 
înainte, cu mîna ei, că n’are cine altul să-i dee. Ca slugă și fără ban de leturghie în buzunar îi e cum e mai rău: nici cu creștinii, 
nici cu păgînii. Ilinca a ajuns să-și blesteme ziua în care a intrat chelăreasă la „curtea"; din Balșotești. Nu înțelege nimica din viață. Mai bine murea și ea de atuncia...</p>
<p>Nu cunoaște alți stăpîni de cît pe „conul"; Alecu Balșotă, bătrînul, pe conul lorgu și după moartea lor pe coana Raluca. Dar să aibă veleat și putere pe cît a avut, slugă nu s'ar mai tocmi. A gustat de ajuns papara argățitului. Nu se plînge— a avut stăpîni buni și prea buni; dar clnd s'a trezit a fost prea tîrziu</p>
<p>Cere și răscere coanei Raluca. De geaba. Raluca n'are de multe ori pentru dînsa pîinea de toate zilele, dar încă să-i plătească dreptul, cum i s'ar cuveni câteva mii de lei vechi, cu noi!?.. Astea cu dobînzile lor s'ar urca la peste patruzeci de mii. Atîți bani să aibă, Raluca și-ar mărita cele trei fete; iar baba s'ar mulțumi și cu o mie de lei.</p>
<p>Raluca are nevoie de slugă. De tocmit alta nu-i dă mîna; dar și babei ar vrea să-i plătească. O vede că nu mai poate. Îi e milă de dînsa. Recunoaște. Dar de unde?.. Încurcătură.</p>
<p>Firește i-a făgăduit de atîtea ori; dar s'o mai aștepte,—poate... Sluga se săturase trăgînd nădejde, începuse a înțelege că toate sînt vorbe goale, cu cari o înșală, de azi pe mîne să nu plece, ca pe copii. Asta o îndărătnicește...</p>
<p>Babei îi sare țandîra și se plînge stăpîni-si:</p>
<p>„Dă-mi acolo, ce mi-i da și să mă duc. Neam de neamul meu n'a fost slugă și n'am gust să mor la casa altuia. Mă duc!";</p>
<p>Raluca nu știe cum s'o mai îmbuneze și s'o opriască. Ce s'ar face fără Ilinca, chiar așa bătrînă cum e?.. Ce poate alta să facă... de cît să-i făgăduiască că o să facă pe Dracu în patru și o să-i dea pînă într'un ban: însă cu răbdare și păsuială. Și sfîrșește: „Jupîneasă Ilincă, să ne credem una alteia la nevoe, că oameni sîntem și avem suflet!"</p>
<p>Cu astea, baba se mai domolește;—„Bine, așa e, avem suflet, o să-mi dai: dar cînd?... Hei!... viața are și un sfîrșit și ceasul acela nimeni nu-l știe. Noi avem lege și vreau să mor acolo și să mă îngroape lîngă „dînsul". Slujesc de mai bine 35 de ani și n'am cu ce să-mi îngrijesc de ale mele. Cu răbdarea, duducă, îmi rupi pielea. Am așteptat și o să mai aștept, să văd” .</p>
<p>Vorbele din urmă par și chiar sînt spuse în batjocură. Raluca înțelege și înghite; dar se gîndește ce e de făcut?</p>
<p>După Paști, într'un an, Ilincăi iar i se abate de ducă, de sat. Simțește că nu mai are mult pînă departe și în toate zilele e sfadă: sluga, că nu-i mai trebue nimica și se duce; iar stăpîna ține s'o mai aștepte cîteva luni, ca să nu plece de la dînsa ca de la casa nimăruia.</p>
<p>Raluca zorită mai mult de llinca și de alte nevoi, poate și mai mari și tot atît de grabnice, plănuește ceva și în mijlocul unei sfezi, îi spune între patru ochi, în șoaplă, ce are de gînd să facă... Și așa are să-i plătească. Însă puțină răbdare și păsuială. Baba a tăcut. Vorba stăpîni-și pare cu temei. Nădăjduește. La mijloc e un dar, peste care cînd ajunge cu gîndul se ia cu altele. Ei, dacă ar fi cum zice cucoana și să nu se întîmple iar cum îi vine a bănui slugii. „Aici e aicea", își zice Ilinca Și de aceea, dînsa, din cînd în cînd, îi mai amintește și Raluca, cînd plictisită, cînd supărată, cînd mai împăciuitoare, îi răspunde: „Jupîneasă Ilinca, fii mai răbdătoare că nu mai e mult. Așteaptă să vie domnul Traian dela țară, dela Balșotești, cum ți-am spus, să văd ce răspuns mi-aduce și pe urmă ce-o vrea D-zeu cu noi. Lihamite, să-ți datorească cineva"!...</p>
<p>— Lihamite!... dar eu am să mor ca mîne poimîne, și...</p>
<p>— Ei, și dacă o veni „domnul" Traian? întreabă sluga.</p>
<p>— Nu ți-am spus?!...</p>
<p>Îi mai închide gura pentru cîteva zile.</p>
<p>Și la drept vorbind, Raluca are mai mult de așteptat dela mijlocirea lui Traian Frătuț decît Ilinca. Toată nădejdea le e în omul acesta, care, deși nu le este nici dator, nici neam, totuși au atâta încredere într'însul. Atît lucru poate să facă el: să pue o vorbă bună.</p>
<p>În sfîrșit prin Mai, într'o zi după înserat, sosește dela țară Traian Frătuț. Acesta, de cîțiva ani vine în gazdă la coana Raluca</p>
<p>De-cusară, Ilinca n'a putut să afle.</p>
<p>După ce și-a mîntuit treburile în bucătărie s'a culcat și pe cînd gardiștii șuerau din pont de miezul nopței baba se trezește în țignalele lor.—De un timp n'au mai rămas nici pe la vecini cocoși cari să dea de veste de apropierea zilei. Soiul acestor păsări n’a pierit pe aicea de boala găinilor, cu toate că ne aflăm în mijlocul orașului, pe unde altă dată se zicea Ulița boerească adică astăzi strada Balșotă.</p>
<p>Stă sub așternut. Aici, în bucătărie vecinic e un miros de grăsime arsă, de oale vechi, de bliduri soioase, de plită, de tăciuni stinși în hîrdăul cu zoi, de cenușă răspîndită în aer. Prin cele două ferești ce dau în față spre răsărit, deși e în toiul primăverii, totuși la vremea asta nu se zărește geana alburie prevestitoare zorilor zilei; ci numai stele boghete de raze pe cerul vînăt. Și mintea i se împuiază cu o sumedenie de lucruri trecute.</p>
<p>Și din una în alta, Ilinca care a ținut la stăpînl și la casa asta ca la casa ei, vede trecîndu-i pe dinainte și petrecîndu-se toate, cum se moștenește, cum se stăpînește și apoi cum se prăpădește o avere. Și de cîte ori își amintește istoria asta o lasă pe gînduri și-o mîhnește parcă ea ar fi avut și ea ar fi pierdut. De ce nu mai e ce fusese odinioară, pricepe cîte puțin dar să le știe pe toate, n'a avut de unde. Ea nu cunoaște decît ograda, cămara, bucătăria și sofrageria, și încă văzuse destule ce n'au mulțumit-o în totdeauna. Dacă aicea măcar, treburile ar fi mers după cum ar fi vrut ea, poate că lucrurile n'ar fi ajuns așa de rău și anapoda...</p>
<p>Așa, cînd a rămas văduvă și fără copii — cinci a avut și-i muriseră înainte — era de peste trei-zeci de ani. Conul Alecu Balșotă, stăpînul moșiei bătrînești, o cunoștea de femee cinstită și cu frică de Dumnezeu. A întrebat-o dacă ar vrea să intre la dînsul ca chelăreasă, la curte, în Balșotești. S'a tocmit cu cinci-sute de lei vechi pe an și a intrat. Asta era pe vremea Rușilor în al doilea rînd, cînd au intrat în țara Moldovei. Cînd au venit întîi Rușii era fetnegica la casa măsii.</p>
<p>Dar ca Alecu Balșotă mai rar așa boer vrednic și strîngător. Pe atunci se auzia că numai boer Costache Conache stătuse odată așa de bine și fusese vrednic de bogăția sa. Nu mai știa ce avea la ușa lui și tot muncia și 'ngrămădia la bogății. A fost bun cu oamenii, că de aceea și satul Balșotești, pe vremea lui, stătea bine.</p>
<p>Conul lorgu, singurul copil la părinți, era dus la învățătură și numai coana Catinca și cu dînsa știeau ce și cîte erau prin cămări, prin dulapuri și la beciu: toate bunătățile adunate la curtea bătrînească. Pe aceasta parcă o vede, văruită, în fața bisericii boerești, pe tăpșanul cu livadă, în marginea satului și'n mijlocul moșiei de zece mii de fălcii moldovenești cu locuri de arătură, pădure, imașuri, suhaturi, arii, vaduri, tîrle de oi, cirezi de vite, hergelii de cal și în ogradă lese, hambare, grajduri șure, cotinețe de păsări și cotețe de porci. Conul Alecu aducea și pe dînsele le 'ntreba de toate. Ele amîndouă primeau și 'mpărțeau toate tainurile muncilor. Dar și așa gospodărie mai rar.</p>
<p>După ce-au eșit Nemții cu coadă, din țara Moldovei, ea își amintea ce se vorbea și cît se spunea că cheltuia boerul cu edecurile cele nouă dela tîrg, ca să aibă unde trage, cu treburile lui de vînzări și cumpărări. De pe atuncea, a 'nceput conul Alecu să se adune cu boerii, cu cari se sfătuia și petrecea. Ce făcea stăpînu-su, a trebuit să fie bine — nu-și dă seama - dar prea de multe ori lipsea de acasă și asta nu i-a plăcut. Însă muncile mergeau strună înainte. Coana Catinca era încă în putere.</p>
<p>Cînd a mîntuit, a luat-o dela țară și a dus-o la oraș, chelăreasă peste curtea cea nouă. Cînd a văzut ea zidăria asta înaltă, încăpătoare și luminoasă ce s'a mai minunat de atîtea bogății și frumuseți ne mai văzute; par'că toate eșiseră din pămînt ca în povești, cu fel de fel de ciubuce pe din afară, boite și poleite. Prin toate odăile, îmbrăcăminte nouă nouță: dulapuri închise și cu geamuri, mese, paturi divanuri, canapele, scaune, oglinzi, toate lucrate numai în nuc durat și lemn scump, săpate în fel dc fel de înflorituri de dăltiță, lustruite ca cristalul... Și ce de-a perdele, covoare, așternuturi, argintării, sticlării și tacîmuri!.. O avere.</p>
<p>Peste toate, un timp, dînsa a fost ca stăpînă, pentrucă cucoana Catinca nu vroia și n'a venit niciodată să stea mai mult la oraș. Ea nu-și lăsa gospodăria veche și treburile de la țară; iar conul lorgu care-i putea fi de ajutor, nu se întorsese de la învățătură. Lui trebuia să-i rămîe toate și i-ar fi prins bine să știe de rostul muncilor, și de urma tuturor treburilor. Cînd va începe el, pe seama lui, să știe ce să facă și de unde să ia treaba.</p>
<p>Dînsa, pe cînd era chelăreasă, primea carele trimese dela moșie și cari descărcau la hambarul cel cu opt ochiuri din ogradă; ea împărțea tainul oamenilor și al vitelor. Iar cînd conul Alecu venea cu poștalionul de la lași ori Galati, pe unde își avea interesele, ea îi pregătea masa și mulțumia pe boerii, cari veneau cu vorbe și ștafete la stăpînu-su și stăteau la sfat pînă aproape de miezul nopței. Ea le dădea dulceață pusă în chisele, pe tabla de argint, cafea, apoi plăcinte învîrtite și alivenci și vin vechiu de la beciu. Închizînd ochii prin întuneric își amintește de unele vorbe ale lor. Erau alese și bune pentru țară: să facă și să dreagă. Dar cui o fi folosit iscusința și truda aceea, dînsa tot nu pricepe, că lui Alecu nu i-au fost de nici un spor.</p>
<p>După Unire, dînsa împărțea băutura—scotea cu cofele și da la oameni, cari intrau în ogradă cu lăutari în frunte și strigau cît îi luau gura: „Trăiască conul Alecu Balșotă, omul nostrul!" Și conul Alecu, înalt, burtos și cu părul sur, rătezat rusește, eșia în ușă și mulțumia scurt și cu înțeles. Și ce veselie și urale!</p>
<p>Cît a trăit conul Alecu a făcut pentru alții ce n'au făcut părinții lor. După ce a murit nu s'a mai pomenit nimica despre dînsul, par'că nu mal fusese.</p>
<p>A venit la rînd conu Iorgu Balșotă. Și Ilinca cu ochii închiși, ca înghițiți sub ploapele-i subțiri, par'că îl vede. Cînd s'a întors de la învățătură, era holteiu, trecut de 30 de ani, cu mustața plină și cîteva fire albe prin tîmple. Leit tat-su: om plăcut și cu lipiciu la vorbă. Văzuse multe și știa mai multe.</p>
<p>Nu mai era așa de tînăr să se ție de crailîcuri, dar umbla cu boerii tineri și-și pierdea nopție pe unde se adunau. In despre ziuă, ea trebuia să-i deschidă ușa.</p>
<p>De multe ori se adunau cu toții la dînsul, în salon și cînd începea conul Iorgu, ceilalți se uitau în gura lui și ziceau ca dînsul. Ce spunea el rămînea bun spus și bun făcut, pentru că—chelăreasa înțelesese și ea atîta—el plătia. Dar ea nu pricepe nici acuma ca cineva să n'aibă altă treabă de făcut de cît să vorbiască, să vorbiască într'una. Poate așa se pune țara la cale; dar cum—nu-ș' ce fel vorbeau boerii tineri—ea nu-și mai amintește de nici un cuvînt auzit în adunările lor, cînd le ducea întinse pe tablale fel de fel de bunătăți și vinuri străine. Cîștigul însă nu se vedea de nicăirea.</p>
<p>Conul Alecu fusese bun și prea bun. Însă conu Iorgu, bun de îi mînca și cîinii din traistă. Și banii îi curgeau ca apa printre degete. In casă, cheltuiala se făcea cu ghiotura și din gros. A văzut atuncea risipa; dar n'a putut să-l ție de rău, că-i era stăpîn.</p>
<p>In casa asta, stăpînu-su a adus cu încetul, pentru toate nimicurile, slugi și paraslugi: slugă să-l îmbrace, sufragii și bucătar franțuji, fete în casă, vizitiu rus, om pe capră neamț, rîndaș, om în ogradă, grădinar pentru pomi și florar, cari toată ziua n'aveu ce face; iar ea tot chelăreasa ca mau înainte. In loc să fi fost mai ușurată, acum avea mai mult de alergat și de priveghiat. Caii îi schimba la lună și lua alții mai frumoși și mai scumpi. Ea trebuia să îngrijească de tot jimătul acesta. Tainuri și mese întinse la atîtea guri. Și cîtă cheltuială nu se făcea pentru un om singur!...</p>
<p>Peste doi ani, conului Iorgu i-a căzut dragă fata lui Bontea, a acelui Bontea care a moștenit o avere frumoasă, calicise și murise în floarea vrîstei de mîhnire că nu mai avusese de unde să cheltuiască. Iute—iute, a făcut nunta—dar ce nuntă!...— și a adus-o—de la niște neamuri, unde crescuse—în casa lui, într'atîtea slugi, în paza ei, că era și frumoasă.</p>
<p>Atunci Raluca n'avea mai mult de nouăsprezece ani.</p>
<p>Era durdulie, ochii negri, pelița feței albă și întinsă să i-o tai cu un fir de păr, pe obraji cîteva alunițe, părul negru, năltuță și mijlocelul strîns. Și-i era dragă Ilincăi s'o mănînce. Ea nu mai văzuse încă așa „duducă mîndră". Și-amintește și par'că își vede stăpîna, care de atuncia s'a mal încălat, dar tot frumoasă a rămas.</p>
<p>Conul Iorgu o ducea tot cum știa el. Venia în ziuă, Boerii se țineau de poala lui și la doi trei ani iar îi venia în ogradă tot orașul, cu lăutari strigînd: „Trăiască conul Iorgu Balșotă, alesul nostru!" și lui îi creștea inima. Asta i-a fost viața. Ea, după porunca stăpînu-su, da un boloboc și două la oameni și-i se rupea inima cînd vedea cum se prăpădește pentru nimica atîta vin scump și cîte și cîte... mese întinse la boeri, și bacșișuri la toți rapalăii...</p>
<p>Coana Catinca, la Balșotești, s'a dus repede după bătrînul, se zicea, de inimă ră, și conul Iorgu lipsea cu lunile de acasă. Atîtea interese se pierdeau în vînt.</p>
<p>La anul, după cununie, duduca a născut pe duduița Catrina; și apoi cam din doi în doi ani, pe duduițele Luxandra și Frăsinica. Conul Iorgu le-a tocmit cîte o mancă și cînd felele s'au făcut mai mărișoare le-a adus o franțuzoaică și o nemțoaică să le învețe limbi și apucături străine. Ilinca par'că vede, pe duduca Frăsinica cum fugea de dădacele ei, cînd le auzea vorbind păsărește, stropșit și neînțeles.</p>
<p>Dar din an în an, toate au început a se împuțina de la casa conului Iorgu; ba dădea drumul unei slugi, ba mai vindea din cai și din trăsuri, pînă ce a rămas în grajd numai cu doi bătrîni. Apoi a răfuit și pe grădinar și pe florar. La urmă, a plătit și pe dădace; că duduile învățau la școală limbi străine, și a tocmit argați, doi mocani de dincolo: pe Traian și pe soră-sa Floarea. Dar repede s'a desfăcut de cai și de moșie și din toate slugile a rămas numai ea cum fusese pe cînd trăia conul Alecu. Dînsa a ajuns și bucătăreasă și sofragiță și femee în casă și spălătoreasă și rîndășiță. De pe atuncia, ograda și toate au început să-și schimbe fața.</p>
<p>Conul Iorgu nu mai era ce fusese odată; bolea închis în casă, slăbia și îmbătrînea văzînd cu ochii și a murit stînd la masă. Nu-i rămăsese măcar de comînd și ea auzise prin oameni că l'a îngropat cu talgerul, de i-a făcut așa pompă frumoasă. Pomeni și parastase n'a avut. Așa i-a fost soarta. Și Ilinca, gîndindu-se la astea oftează amar.</p>
<p>Duduca Catrina, era atuncia, de cincisprezece ani și cea mai mică de unsprezece. Au cunoscut puțin timp binele. Coana Raluca a vîndut giuvaerurile, argintăria și a ipotecat și casa; tot ce-i mai rămăsese de pe urma conului Iorgu. De atîți ani, știe și ce-i nevoia și sărăcia. Au împrumutat pînă și de la dînsa o slugă, tot ce strînsese la călțun, din bacșișul boerilor. Însă aerul, mîndria și ifosele le au ca și altă dată. Astea nu costă bani.</p>
<p>Se luminase de ziuă. Spre răsărit, printre crengile pomilor din grădină era numai o roșeață. Și acum s'a ivit soarele, Ilinca s'a sculat și a eșit afară pe prispa bucătăriei. Dimineața e un aer ce-ți dă vieață.</p>
<p>Cu capul plecat din spinare, din ușa bucătăriii, se uită pe sub sprîncene de colo pînă colo prin ogradă, peste bălăriile tinere, pe unde altă dată era bătătura pietruită ca drumul, sau florărie sau iarbă aleasă pe sub pomi. In totul, loc de aproape o falcie. La drum, casa cu bucătăriile, spălătoria și camările, într'o parte hambarul, iar în cealaltă, grajdul, gîrliciul beciului și locul cotenețelor ce nu mai sînt de multă vreme, însă păsări și mai de mult. In mijloc, locul florăriii și apoi al grădinii, pînă departe printre trunchiurile pomilor groși, unii uscați de bătrîneță, alții scrojiți, unde se vede gardul negru, dărîmat și lipsă. Cum le văzuse, în minte, pe toate: nouă și frumoase și cum sînt! Burlanele de la streșină lipsă ori atîrnate; iar ploaea a curățit, în cele mai multe locuri, zidurile de tencuială de se vede cărămida roșie, dar tare ca pieatra; hambarul cu acoperișul de draniță putred, grajdul fără podeală și dărăpănat, gîrliciul beciului fără uși de bate ploaea și omătul pînă pe scări. Peste tot neîngrijire și jale.</p>
<p>Scîndurile ce mai rămăseseră prin grajduri și gărduțuri, le prubuluise de mult și le despica pentru foc, mai ales cînd domnul Traian prea întîrzia să vie de la țară și nu erau bani pentru lemne. Nu era nevoe să întrebe pe stăpînă-sa, ea de mult făcea treaba asta. Grajdul, hambarul și scările beciului îi dădeau de gîndit. Stejarul nu e pentru puterile ei. Dar clnd se va ajunge acolo, ea nu va mai fi pe aicea, poate nici pe lume.</p>
<p>În dimineața aceea, pe aproape de ceasurile opt, cum rar i se întîmplă, se scoală Raluca în etacul ei. Abia s'a ridicat din pat și se simte trudită. Se întinde cu brațele goale în aer, par'că n'a dormit destul, ori din pricina acelor griji unite cu teama zilei de mîne, ori de încurcăturile planurilor ei, ori de unele plăceri trecătoare... Sînt multe de spus asupra unei vieți înodate de azi pe mîne, cu fel de fel de socoteli, ca să nu pară în ochii lumei că în casa asta domnește lipsa, ba chiar sărăcia, și cu mici căderi de acelea, ce nu trebuesc știute de nimenea. Raluca nu de Ilinca se îngrijește. Bătrîna, de cinci, șase ani, dacă nu vede pricepe, ce se petrece aicea. La vrîsta ei, omul a trecut prin toate, cunoaște ce-i viața și iartă unei vădane, căruia i-a rămas puțin din tinereță. Însă tinereța e mai aprigă cu moravurile, de aceea și Raluca ia toate măsurile să nu dea de bănuit fetelor, cari pot înțelege și, firește, i-ar sta rău, ca mamă... Ei, dacă dînsele ar ști că puținii bani ce se cheltuesc în casă, îi cîștigă Traian, cine știe, ar ierta-o... ori de nu, ar trebui să moară! Dar lucrurile astea nu trebuesc să le afle ele, ci să se mulțumească așa cum se găsesc. Zestre—nu, juvacruri și lucruri mai de preț—nici unul; iar casa ipotecată și pe unde mai cercase nimenea nu i-a mai dat un ban, pe dînsa. Dar Ilinca care-i pune sula în coaste!... și cîte alte datorii... Ce știu ele?!</p>
<p>Raluca nu e femee, care să se fi gîndit altă dată mai departe de ziua de azi. Așa a fost crescută, așa a trăit, ca alții să se îngrijească de dînsa. Însă nevoia pare, de cîtva timp, că o face mai îngrijitoare de viitorul tuturora din casă. Dar, iar, singură nu poate face nimica; are nevoe de ajutor. Și aicea încă, tot ce va putea face altul va fi bun sau rău; ea nu poate să întreprindă mal mult de cît să plănuiască și să dorească o viață îmbelșugată pentru ea și fetele ei. Atîta numai și i se părea încă prea mult.</p>
<p>De o lună, tae, zi cu zi, din mîndria ei boerească și nu se gîndește de cît să-i izbîndiască planul. Ah! dacă s'ar putea să nu facă nimica, nici să vorbiască și să-i ese pe plac, ar fi mai bine. A avut cînd și timp să-l întrebe între patru ochi pe Traian Frătuț, despre ce, de sigur, o interesează. Dar nu, că uitase — amînase și adormise.</p>
<p>Își pune ceva pe dînsa, strînge repede așternutul celor două paturi și apoi se pune la oglindă să se gătiască mai îngrijit ca altă dată. Pricepe cum stau lucrurile. Are de trecut un hop. Farmecele femeești, cînd sînt puse în joc la timp, scurtează munca.</p>
<p>Soarele bate printre bețele și spărturile storurilor. În încăperea acestui etac larg și înalt, pe lîngă cele două paturi alăturate, la milocul unui părete, mai sînt două mesuțe de noapte, o masă rotundă, scaune, două dulapuri, spălător cu oglindă, la care acuma Raluca,—numai în cămașă, răscroită la piept, prin care se vede sînul încă bine prins, semn că nu alăptase niciodată, gîtul și brațele rotunde,albe— se spală cu apă de „Lubin”, ori resfiră cu pieptenele părul, prin care se arată fire albe.—E și timpul!</p>
<p>Pe toate aceste lucruri, lustrul e șters, nucul crăpat în toate părțile și florile rupte și cîrne, ușile fără broaște și balamale ci numai răzămate în locul lor: iar pe ici pe colea, putrezite și lipsă. Pe astea ca și pe toată îmbrăcămintea casei, cineva nu le-ar cumpăra de cît ca lemn dc foc, cu suta de kilograme. Iar perdelele, covoarele, canapelele, jilțurile sînt roase și rupte. Astea nu fac nici două parale. Cine le-ar vedea ar zice, ori că sînt din alt veac, ori că stăpînii cu slugile n'au știut să cruțe așa lucruri, cari au costat scump, cînd le-a cumpărat din străinătate conul Alecu Balșotă.</p>
<p>Raluca cu cît stărue mal mult, la oglindă, cu atît drăgănelele ei de altă dată par că înfloresc. Creții subțiri de la coada pleoapelor se întind pentru cîtva timp; în colo, sprincenele drepte, ochii migdalii, nasul fără cută, boeresc, gura suptă, obrajii cu pielița străvezie au o înfățișare încă tinerească.</p>
<p>Își pune un capot alb, răscroit cu dantele la gît și o rochie cenușie, lustroasă. De statură mijlocie, trup bine împlinit cu mișcări vioae, învățate înadins, nu pare să aibă mai mult de treizeci și cinci de ani, pe cînd numără patruzeci și cinci bătuți. Pe stradă, cine nu le cunoaște, mama cu fetele, le ia drept patru surori de același fier și aceași tăetură. Cu Catrina, firea a fost mai darnică. La Luxandra și Frăsinica, frumusețea e mai ștearsă și privirea are o lumină mai stinsă. Toate însă par foarte frumoase, cînd nu e între dînsele Catrina.</p>
<p>Raluca e gata și mai uitîndu-se odată în oglindă și împrejurul ei, pornește în odaea fetelor. Nu atît de greutatea pasului, cît de slăbăciunea dușamelei roase și pe unele locuri putrede și lipsă, scîndurile se mișcă sub pantof, scîrțîind din locul lor. A deschis ușa ce se tîrîie cu partea de jos, de prag, unde s'a ros un șanț, și a intrat în etacul do alături. Aicea, de obicei dorm Luxandra și Frăsinica, cari încă la vremea asta stau în pat, sub așternut. Vorbiau ceva în șoaptă, cu ochii chioncheșiți de un rîs șiret. Cine știe ce-și spuneau! Cînd văd pe mama lor, cu aerul acela al ei mîndru și stăpînitor, tac ștergînd de pe fața lor, cu voință, orice semn vorbitor de lucruri tainice.</p>
<p>— Sculați, fetelor! Cînd veți fi măritate, la casa voastră, n'o să mai stați atîta în pat. Deprindeți-vă! spune poruncitor și esă pe altă ușă în șală din mijlocul odăilor și trecînd pe lîngă ușa etacului undo dormea Traian Frătuț și prin dreptul sofrageriii repetă în minte cu oarecare sfieală cuvintele spuse fetelor și vede că s'a pripit. Nu era rîndul acuma.</p>
<p>În urmă, Luxandra și Frăsinica fac ochi mari, rîzători, una alteia, par'că întrebîndu-se muțește, mirate, prin unele mișcări:</p>
<p>„Oare ce mai înseamnă și astea?"</p>
<p>Cea mică, mai limbută, adaugă: „Ei poftim! ce i-a mai trăznit și mamei... cînd vom fi măritate? Asta e ceva nou" și rîzînd mușcător, urmează: „Fără zestre, cine să ne ee?... Doar pe Catrina, că ea, dacă vezi bine, din nou trage nădejde să scape. Dar să vedem cum s'o sfîrși și cu aceasta".</p>
<p>— Crezi?!... Cîți ca Patolincu n'au trecut pe dinaintea Catrinei? I-au făcut ochi dulci o lună două, s'au răcit și au luat pe altele cu avere, răspunde Luxandra amărîtă și adaugă: „Ionescu avocatul. Ce-i trebuia lui zestre?! Cîștigă destul și ar fi putut ține casa. Credeai că acuma, acuma o cere și cînd colo a luat pe Olga Tomescu. Sutele de mii! Dar locotenentul Alexandrescul Dragoste aprinsă, foc, vizite peste vizite, scrisori, gură multă... și a luat pe proasta de Maria a bacalului Botez. Șai-zeci de mii! După ce i-a tocat banii la club, s'a cumințit și duce casa numai din leafă. Tot acolo ar fi ajuns, dacă ar fi luat pe Catrina, cu acte mincinoase, cum se face... Dar cîți?! Ei nu văd de cît banii. Noi nu prețuim nimica. De geaba mai sunt frumoase și bune unele fete. Banii..."</p>
<p>Vădit, Luxandra se mîhnise.</p>
<p>După o tăcere, Frăsinica spune: „De! ne-am fi măritat și noi, deatuncea, și... și azi ne-am fi sculat, cum zice mama, mai dimineață. Bărbățelul!... copiii!.. slugile"!...</p>
<p>Glasul glumeț al limbutei, le face să rîză.</p>
<p>— D'apoi tu ce aștepți de cît să mă mărit, ca să încapi la rînd!</p>
<p>— Și tu să se mărite Catrina mai de grabă...</p>
<p>S'au înțepat, destul de subțire, dar totuși fiecare simte de o potrivă usturimea, dacă nu a adevărului spus fără înconjur, cel puțin a neputinței de a scăpa la viața nouă, către care, firește, rîvnesc cu toată aprinderea tinereței. Au tăcut și s'au sculat.</p>
<p>Raluca intră în bucătărie. Aicea, Ilinca stă pe scaun, în fața focului. Mai pusese cîte un lemn în sobă, mai turnase apă în oală, să nu scadă. Cînd a văzut pe stăpînă-sa intrînd, s'a sculat în picioare ihnind.</p>
<p>— Bună dimineața, jupîneasă Ilincă! S'a sculat?... a plecat, domnul Traian? întreabă Raluca.</p>
<p>Cît de necăjită e baba, dar acest „domnul Traian" în totdeauna ca și acuma o face să-i treacă prin minte, dacă nu pe buze, un rîs botjocoritor. „Domnul Traian"!...</p>
<p>— Nu știu dacă s'a sculat, răspunde cu glasul ei înecat de un nod de răgușală bătrînească. Mă duc să văd, și Ilinca se îndreaptă să plece spre odaea unde știe că el doarme încă.</p>
<p>— Lasă, lasă! o oprește Raluca și apoi schimbă glasul, pe cînd prin minte îi trec cine știe ce șiriclicuri femeești. Urmează a vorbi de sus ca o stăpînă: „După ce-i da ceaiurile, două pahare în sofragerie și trei la fete în odae, să te duci în piață. Uite! un leu și jumătate; să cumperi ce trebue. Vezi s'ajungă!" și pune banii în mîna slugii.</p>
<p>— Am să iau o chilă de carne, două pîni negre și zarzavat mai mult. Dar lemne, duducă? că nu mal sînt de cîteva zile și...</p>
<p>Raluca îi răspunde în gînd: „Mai tae din garduri pîn'oiu căpăta bani!" dar de mîndrie tace și rostește numai un: „Ei"!... din care baba îngelege totul. Par'că azi și de atîtea ori cum făcuse focul?!</p>
<p>După o tăcere, în care timp, Ilinca scoboară ochii, întreabă rugător: „Ce răspuns v'a adus „domnul" Traian?"</p>
<p>— Nu știu, c'asară... n'am avut vreme să-l întreb. Erau și fetele și sînt unele lucruri—pricepi!—cari se vorbesc între patru ochi și pe cari Catrina, deocamdată, încă nu trebue să le știe. Pînă acuma, nu știu nici eu nimica. Dacă ese bine, atuncea peste cîteva luni, cel mult o jumătate de an o să se limpeziască și starea dumitale. Așteaptă. Mult a fost, puțin mai este.</p>
<p>Baba ascultă cu capul în pămînt, ca o vinovată, și'n minte își spune: „Așteaptă murgule să paști iarbă verde!" iar din gură adaugă fîlfîindu-și limba printre colții rari: „Ași vrea să es cît mai de grabă. Nu mai am mult de trăit. M'am muiat. Vine zolitul negrelelor și nu pot, nu mai pot. Să v'aduceți spălătoreasă iar... Faceți ce-ați face și mie să-mi dați dreptul meu, să mă duc în plata Domnului. V'am slujit o viață de om și acuma să vă fie milă de o babă neputincioasă".</p>
<p>De douăzeci și șase de ani, Raluca se deprinsese cu Ilinca astfel că plecarea și graba ei o pun pe gînduri și o întristează ca o presimțire rea, dar ridică glasul și-i răspunde: „Nu mai era nevoe să mi le spui toate astea. Le știu eu. Ș'apoi nu te am numai pe d-ta. Mai așteaptă și într'o zi ți-oi număra toți banii și cît se vor mai putea pe deasupra. M'am gîndit la toate. Însă cînd voiu mărita pe Catrina. Pînă atunci n'am nici o putere. Ți-am spus odată ce vreau"...</p>
<p>Ilinca nu e mulțumită de vorbele stăpîni-si; dar, minte scurtă! încă nu pierduse nădejdea.</p>
<p>Catrina ese din etacul ei și intră alăturea la surorile sale, cari, tăcute, deretecau la dînsele în odae. Cu glasul trăgănat dar dulce, zîmbind le întreabă:</p>
<p>„Dar ce vorbiați adinioară și apoi ați tăcut de o dată?"</p>
<p>— Nimica, îi răspunde Luxandra.</p>
<p>— Nimica; adică iar vreo mică neînțelegere de la cine știe ce nimicuri. Și pe cînd Catrina rîde împăciuitor, celelalte două tac urmînd calea unor idei destul de serioase și îngrijitoare pentru tustrele.</p>
<p>Dar Frăsinica alungă totul din minte, se înseninează la față și începe cam mușcător: „Catrino, tu n'ai văzut pe mama. Ei!... Și-a încîrlionțat puțin părul, a cheltuit o mînă de apă de Lubin, și-a pus capotul cel mai grozav cu dantele al dumisale și alpagaua cea grea și pentru azi nu mai e de cunoscut; e bine pusă. De sigur că a visat ceva, ori i-a venit o idee prea mare, ori ne cumpără prăjituri, ori poftește pe „domnul Traian" la masă. Să v'ațineți că din toate trebue să se izbîndească una; căci mama nu se gătește așa de geaba dis de dimineață"... și-i merge gura ca o vîrtelniță, apăsînd pe unele cuvinte anume să scoată la iveală hazul.</p>
<p>— Taci, fofelnițo! Îi strigă Catrina, în glumă. De gura ta nimeni n'ar mai trebui să se gătiască.</p>
<p>Scînteindu-i ochii de drăcii, Frăsinica urmează: „Adică mama și cu tine. Așa e. Dacă omul n'ar fi avut inimă, n'ar fi scornit găteala, Lubinu-ul, drotul de păr și altele. Și unde mai pul la socoteală, că mama e Bontășiță de neam și după legătură Balșotească, nemurită cu toate familiile foaste domnești ale Moldovei, ca Ghica, Calimah, Mavrocordat, Sturdza... Dînsa nu uită trecutul, de aceea nu vede viitorul. Da?!—vorba lui Bolintineanu, ne așteaptă „viitor de aur"...</p>
<p>Celelalte două o privesc și tac. Frăsinica mai adaogă pe alt glas, rîzător: „Cînd voi fi măritată, la casa mea, o să mă scol cu noptea în cap".</p>
<p>— Cine a mai spus și astea? întreabă Catrina, pufnind de rîs, de noutatea cuvintelor ne mai auzite în casa asta.</p>
<p>— Cine?!... răspunde Frăsinica. Mama! Pentrucă —nu ți-am spus mama disdedimineață a avut o idee mare. O să ne mărite. De sigur, c'astă noapte ne-a visat pe tustrele la gospodăriile noastre. Și asta e încă ceva, mult... Noroc că visează mama în locul meu și al Luxandrei, c'am rămînea fete bătrîne—cu cosița ca fuiorul. Cît despre tine, Catrino, iar.... visezi. Visează! visează! c'apoi să intre Luxanda la rînd și pe urmă eu".</p>
<p>Frăsinica glumise, dar prea mușcător. Catrina a contenit din rîs. Pielița întinsă și stăvezie a obrazului ei s'a împurpurat; dar repede își ia aerul mai dinainte și tace. Luxandra însă îi spune: „Cînd te-ai potrivi vorbelor ei, ai îndușmăni un tîrg de oameni"</p>
<p>Drept răspuns, Frăsinica ridică evlavios ochii, în sus, și cu părul negru, despletit, cîrlionțat și numai într'un capot lung, alb, pare o sfîntă tînără. Își întinde brațele spre celelalte două, cîntînd pe nas, popește: „Pa-a-ce vo-u-uă!"</p>
<p>Cuvintele din urmă au avut darul să șteargă orice urmă de supărare între dînsele.— Știe să le dreagă. Pentru caracterul ei deschis și spiritul născoțitor, Frăsinica e iubită, dar și temută de toți din casă. Luxandra e așezată, filozoafă și îngrijată de sine; pe cînd Catrina e cu totul deosebită de dînsele amîndouă. Căutăturile ochilor ei, cînd visătoare, cînd neîncrezătoare, spun mai mult, de cît oricît de multe cuvinte puse aicea.</p>
<p>Ceea ce le deosebește încă pe una de alta, la Luxanda e nemulțumirea sufletească de a fi întrecută în spirit de Frăsinica și'n frumuseță de Catrina; la Frăsinica sînt apucăturile ei prea libere; iar la Catrina sînt întîetatea vîrstei, blîndețea și mîndria.</p>
<p>Cîteștrele sînt foarte bine.</p>
<p>Ceea ce le unește este supunerea firească față de mama lor și pentru „domnul" Traian, disprețul ce și-l arată în orice împrejurare. Caută să nu-l întîlnească, nu-i vorbesc și nu-i răspund la toate întrebările și vorbele lui. Mai ales Frăsinica îl ia foarte de sus. Noroc, că el înțelege cam greu.</p>
<p>Raluca vede, le înțelege pe fete; dar cîteodată le întreabă, „Ei, ce aveți cu Traian?"</p>
<p>— Nimica. E prost, mamă.</p>
<p>Fetele ar vrea să grijească prin odăi și de teamă să nu se înlîlnească cu Frătuț, stau închise, până ce l'or vedea eșind pe poartă, adică pe locul unde a fost poarta, care a putrezit, a căzut și a ars-o Ilinca la bucătărie. Catrina, lîngă fereastră, cercetează drumul, cînd în sus, cînd în jos... Luxanda își așază niște lucrușoare într'un saltar; iar Frăsinica cîrpind o batistă, cîntă încet romanța: „Vezi rîndunele se duc", apăsînd țigănește pe unele cuvinte și întorsături ale versului, încît din cînd în cînd, stîrnește zîmbetul celorlalte cari tac, ascultă ori gîndesc altceva.</p>
<p>Ilinca duce două ceaiuri în sufragerie. Tot cu aceeași tabla, cu trei pahare și trei bucăți de pîine neagră, intră în odaia fetelor.</p>
<p>Catrina o întrebă: „Mamă Ilincă, Traian n'a mai plecat?"</p>
<p>— Nu, dudue. E în sofragerie cu duduca.</p>
<p>Baba, pe urmă esă și pleacă la piață, cu o... basma mototolită în mînă.</p>
<p>Luxandra spune liniștit lucrînd: „Traian, adică d. profesor de la Balșotești, iar o să ție de vorbă pe mama; iar o să-i înșire aceleași gogomănii, că el a făcut, face și va face așa și așa, cu economie, cu mîncare puțină, cu multă socoteală și toate-i esă bine și are casă și bani dați cu împrumut... O să-i facă capul călindar. Să știți, fetelor, că mama azi iar o să aibă durere de cap. Așa i se cuvine, dacă-l ascultă și cine?...—mama! care are ideile ei ruginite despre slugi și foastele ei slugi... Așa e. În afacerile noastre bănești, Traian e pentru mama al doilea Adam Smith și adesea ori chiar Rothschild".</p>
<p>Cuvintele Luxandei, prin adevărul lor, stîrnise hazul lor; dar rîsul ajunge la lacrimi cînd Frăsinica adaugă cuvintele: „Și Romeo al mamaei".</p>
<p>Ele ar fi chicotit mult dacă o roșcată feciorelnică, rușinea și mîndria nu le-ar fi oprit aproape în același timp. Știu că nu-s pentru ele toate vorbele. Și poate e întîiași dată, că 'Frăsinica se dă învinsă de ea însăși. Ea scoboară ochii în pămînt și apoi pe batistă cîrpindu-și-o în tăcere.</p>
<p>Catrina era gata să-i toarne cîteva cuvinte meritate; dar trece nepăsăloare peste limbuția Frăsinicăi</p>
<p>Printr'o legătură de idei, fiecare au acum în minte chipul acelui bărbat, nu încă bătrîn, dar albit, cu privirea blîndă și îngăduitoare la toate obrăzniciile lor, de altă parte, copilărești— al tatălui lor. Dacă ar fi trăit, poate ar fi mai bine pentru ele, poate și mai rău, cine știe. Dar după un moment de gîndire, Catrina ridică capul, mîndru, Luxandra lăsă ochii în jos; iar Frăsinica zlmhește cu toată rușinea pățită adineoarea.</p>
<p>În sofragerie, pe două scaune, față 'n față la un capăt al mesei celei lungi, Raluca și Traian stau și sorb ceaiurile, urmînd aproape în șoaptă, convorbirea începută, despre lucruri ce nu ne interesează. Amîndoi se privesc pe furiș și-și rîd unul altuia, șiret. Ea nu știe însă, cum ar schimba convorbirea asta ce-o plictisește, ca s'ajungă la ce vrea să-l întrebe. El însă se lungește cu vorba și amănuntele, pe cînd cu lingurița cară la gură pîne muiată în ceaiu. Pusese atîtea bucăți în pahar, că apa caldă și cu pînea se făcuseră aproape un aluat. Traian înghițea cu miorlăituri îmbucăturile molcăluțe, dulci și cu gust de alămîe și rom. Așa ceaiu bea numai la madame „Balșotă" cînd vine.</p>
<p>Cu coatele pe masă, i se văd umorile late. Tuns mărunt și ras, cu urechile mari și blegi, obrajii numai ridicături. Cînd mestecă, între fălci i se mișcă amdrelele mușchilor, cu buzele de un roș vinețiu ca după mîncări cu oțet; iar după căutătură pare un om fioros, acru la inimă, speriat și umilit. În totul e un bărbat zdravăn, bine zidit, cu mîinele și picioarele mari peste măsură și butucănoase. Zbîrciturile feței, părul capului negru și mustățile murge și zburlite, nu-l arată mai mare de trei-zeci și patru, trei-zeci și cinci de ani.</p>
<p>Nici n'are mai mult.</p>
<p>Frătuț cînd a sosit din Ardeal, în niște căruți mocănești cu lînă dela Brescu, abia eșise din „cătane" cum s'ar zice. Venise „în regat" cu gîndul s'adune ceva bani; căci auzise c'aicia „pita" se cîștigă mai lesne. În chimir, avea pașportul și „afiștatul școlii poporane". El și cu sorî-sa Floarea cum au ajuns în orașul acesta moldovenesc, întîmplarea a făcut s'aibă de stîpîn, pe Iorgu Balșotă.</p>
<p>Dar în curînd, Balșotă s'a desfăcut de cal și Frătuț a ajuns fără stăpîn. Cine l'o fi pus la cale... s'a dus la București pe capul ministrului să-i dea o școală undeva, la oraș. Avea „afiștat"... Balșotă cu trecere încă pe lîngă ministru, a pus un cuvînt bun, fără de care Traian n'ajungea „profesor" la Balșotești.</p>
<p>De atuncea începe prietenia lui cu Strati, dela moșie, pe lîngă care dela început i-au mers tare bine treburile. „Profesorul" ținea la Strati Papastasopol, pentru că acesta împămîntenit, cu toate drepturile, prin stăruințele lui Iorgu Balșotă, era un romîn înfocat și dușman neîmpăcat al străinilor. N'ar fi cumpărat și nu s'ar fi împrumutat cu bani de la „jidani" Doamne ferește! Văzuse ce pățise conul Iorgu...</p>
<p>Raluca îl privește pe sub sprîncene, surîzînd de felul cum Traian îșl bea ceaiul. Vede că tot necioplit, cum l'a văzut întîiu, a rămas. Pentru dînsul acest zîmbet e dovada dragostei ei, pe care de altfel ea se silește să pară și astfel. Dar Traian nu mai sfîrșia cu glumele lui nesărate, de la cari trecuse la înșirarea acelorași mijloace cinstite de a economisi și-a face bani</p>
<p>Vorbele astea din urmă, ale lui, sînt ca un fel de țicneală. Și Rluca căută să'l întrebe ce a făcut cu vorba ceea aruncată, atuncea după Duminica-Tomii, cînd venise el la oraș. Cu cît apropia momentul să-i vorbiască, cu atît vedea că pune mare temeiu pe dorința ei. Să vadă ce răspuns i-aduce Frătuț, ce s'aleagă din tot ce plănuise și ce cale s'apuce.</p>
<p>Într'un rînd se aude în sofragerie, chiotele de rîs ale fetelor și Raluca îi tae vorba spunînd îngrijată: „Auzi?... ce-și dau ele scama de ce-i viața? Ele rîd și nimica nu-i făcut încă pentru viitorul lor".</p>
<p>Frătuț se oprește din vorbă, neînțelegînd în pripă atîtea cuvinte, căutlnd sperios și întrebător în ochii Ralucăi.</p>
<p>Dînsa, după o tăcere, schimbă glasul dîndu-i o mlădiere de gingășie: „Ei?! I-ai vorbit? Ce spune Strati? Cu sănătatea cum o mai duce?"</p>
<p>El părea că se împotrivește de a răspunde. E un fel al lui de a fi rugat. Pe dînsa, tăcerea asta o strînge de gît; dar tot are putere de a se stăpîni și prefăcută să-i surîdă Traian nu s'a mal putut ține și nerugat începe cu glasul său tălpătos, din care cuvintele îi es rar: „Domnul Strati ce să facă?... din rău în mai rău, pîn'o închide ochii într'o zi. Nu-i mai dau nici un an de viață. Par'că s'ar face bine și deodată i se abate altceva! Ba îl doare ici, ba colea. Floarea îi face într'una leacuri-leacuri băbești: scăldători, fumuri, argint viu descîntat, l'a băgat și'n salcie și degeaba. E slab prăpădit; galbăn-vînat și deșirat. O fi având peste cincizeci de ani, dar pare mai trecut. I-au căzut părul și dinții —scofîlcit de ți-e frică să-l privești. Bubos par'că'i Iov, despre care dumnealui citește într'o carte grecească. I-a eșit nasul coroct ca un plisc de vultur și ochii i s'au dus în fundul capului. Curat Moartea".</p>
<p>Vestea asta îi spulberă multe planuri Ralucăi, care spune repede aproape nebăgat de samă, rîzînd mușcător. „De ce nu-i dați într'o zi ceva să se ducă Dracului!"</p>
<p>Frătuț, cît e de înalt, cît ai clipi, se ridică de pe scaun, în picioare, răzămat cu palmele de marginea mesei, beleujind ochii lui mici, tulburi, și roșii, și umflîndu-și mustățile aspre. I se zbîrcește pielea uscată dintre gură și pomete și răspunde înfricoșat: „Vai de mine, madame Balșotă, unde se poate una c'asta!" ș'apoi adăugă clipind des pleoapele: „Îmi datorește o mulțime de bani pe ipotecă".</p>
<p>Raluca mlădiindu-și glasul ce sună a cea mai subțire batjocură spune în treacăt: „Dar de unde atîția bani!?" Înțeleg economiile tale. Știu; poate îți datorește... ceva, poate nimica; dar atîta?! Nu mai spune. Șezi, omule, că doar am glumit. Nu te-am știut așa de simțitor pentru stăpînul tău".</p>
<p>— Nu stăpîn, madame Balșotă, nu, să fiu al Dracului! Eu sînt „profesor". Domnul Strati e cel mai bun prieten al meu. De nouă ani, îl ajut ca pe un frate. Ce om bun! Și la cîte nevoi mari nu l'am împrumutat!... Am hîrtii la mînă prin tribunal. Da, am. Altmintrelea...</p>
<p>El se liniștește și se așază.</p>
<p>— Minciuni!... Dar cu moșia cum îi merge? ea schimbă drăgălaș glasul.</p>
<p>— Cu moșia?... bine, foarte bine, vorbește Traian serios, cam gîfîind. Avem prășitul, apoi secerea și treeratul la mașină. Am venit ca să-i încuviințeze prefectura aducerea de muncitori străini: bulgari ori mazuri. Anul acesta ca și anii trecuți o să fie bun și o s'avem un cules bogat.</p>
<p>În sufletul Ralucăi, se făcuse un amestec de idei, foarte ciudate. Veștile de belșug îi aprinde dorințele; dar în treacăt întreabă de altele: „Tu cu școala ce mai faci?"</p>
<p>— Ei școala! a pufnit de rîs încrezător în puterile lui. Pe lîngă ministru am o mulțime de-ai noștri, tot prfesori mari. Le-am spus eu ceva!... știu eu ce... și toți sar acuma pentru mine. Capăt concediu pe cît cer. Noi cei ce dincolo ne ținem unul de altul. Tot ei au făcut ce-au dres și mi s-a dat recunoașterea. Am drepturi; dar la ce a să-mi folosească!... Am să mă întorc iar în Ardeal, să le arăt eu romînilor de dincolo cine-s eu.</p>
<p>Raluca se gîndia la împrumuturile pe ipoteci, pe cari nu le credea— erau prea prea!—și nu l'a auzit ce spusese.</p>
<p>— Ce?!.. Dar ia, spune ce-ai vorbit cu Strati!</p>
<p>Frătuț cu aerul omului care poate ceva începe: „Ce să vă spun, madame Balșotă! I-am vorbit. Domnul Strati nu e pentru duduia Catrina, după cum duduia Catrina nu e pentru domnul Strati. Ce spuneați dumneavoastră nu se potrivește. Dar dacă țineți numai de cît... Să vorbim romînește! Duduia cum e zdravănă și bine făcută, colea! îi trebue un bărbat, nu glumă"..</p>
<p>— Așa ca tine. Ei, ce spui, Traiane!?..</p>
<p>Dar la ideea asta, Raluca se răzvrătește și după o tăcere urmează: „Ce-ți pasă! O ia ori nu: scurtă socoteală. Asta vreau să știu; căci am pe altul".</p>
<p>— Pe domnul Patolincu?</p>
<p>— Pe cine... asta e treaba mea!</p>
<p>Frătuț dă înainte cu glasul lui:</p>
<p>— Apoi să vă spun. I-am zis lu domnu Strati, că dacă s'o însura o să se facă bine; așa cum mi-ați spus dumneavoastră. E încredințat. Citește istoria lui Iov. „Dar cu cine?" m'a întrebat dumnealui. I-am răspuns: cu duduca Catrina, fata răposatului conu Iorgu Balșotă, fată tînără și tare frumoasă. Zestre n'are după cum știi.</p>
<p>— Hm! zbucncște Raluca cu răutate. Ei, și ce-a răspuns?</p>
<p>— Că „asta n'are aface. N'am sănătate; dar am eu destulă avere. Pe duduița Catrina n'am mai văzut-o de cînd era mică. Bine, să mă însor, dacă mă pui la cale. Cu Iov, Dumnezeu a făcut o minune. Cum sînt eu acuma, nu știu dacă m'o vrea", mă iscodea dumnealui. Te vrea, i-am spus, și dacă vrei s'o vezi iată și peste două luni. „Ei dar, zice dumnealui, grăbește să-mi fii naș".</p>
<p>Nu v'am spus eu atuncia!... Domnul Strati e bun romîn, dar, de sînge, grec adevărat și dumnealui la vîrsta asta nu fuge de așa ceva, deși n'a avut nevastă cu cununie. Mai ales cînd o vedea pe duduea Catrina, o să rămîe cu gura căscată.</p>
<p>Dar un lucru, urmează Frătuț: „Duduca Raluca cum vă spune domnul Strati, să nu ție ură pe mine de ce s'a întîmplat între mine și conu lorgu și să nu vree să-mi dea fata"—Nu, nu, l'am încredințat, m'am îngrijit și am vorbit cu madame Balșotă. Nu e nici o piedică".</p>
<p>Vorbele lui Strati: „am eu destulă avere" a îmbunat'o pe Raluca în așa chip că după ce a sfîrșit Frătuț zbucnește de bucurie: „Bravo, Trăenică"!.</p>
<p>Asta e treaba mea, și după o tăcere urmează întrebîndu-l. Dar documentele vechi ale moșiei cu toate înscrisurile și bisacteaua mai sînt la curtea de la Bălșotești?... n'au fost cumva furate"?...</p>
<p>— Cum se poate una ca asta! răspunde Frătuț încredințat. Stau tot în odaea cea de piatră, sub iconostasul cel vechiu. Domnul Strati le păzește ca și un urmaș la familiii. Dar cine se poate atinge de dînsele? Eu!? nici eu nu le-am văzut. Mă jur.</p>
<p>„Știu de la dumneavoastră istoria lor, și-atîta. Acolo, în odaia aceea, cu lacăte pe ușa de..... fier, umblă numai dumealui. Prietenie, prietenie, însă pînă aicea. Ș'apoi pe mine nici nu mă interesează astea...</p>
<p>Frătuț îșl băuse, ori mîncase ciaiul și uitîndu-se la ceas, sînt nouă și se scoală grăbit să plece.</p>
<p>Raluca îl oprește: „Ei, dar n'am hotărît nimica. Desară, iar vii tîrziu, cum... ți-e obiceiul, și pentru, că am început vorba s'o isprăvim. Ce facem acuma Trăenică"?</p>
<p>El, gîndindu-se la multe, scoate din buzunarul de la piept al surtucului eșit de soare, un portofel și căutînd într'însul, vorbește: „Madame Balșotă de cîte ori v'am poftit la mine, la țară să petreceți o vară, n'ați venit. Am făcut economii, am o casă frumoasă; s'o vedeți! Floarea e gospodina.— M'am gîndit eu la toate; și-așa—și-așa.Să veniți la mine la vară. Acolo, duduea Catrina și cu domnul Strati s'or cunoaște și o să se facă și asta. Dar numai așa. Dumnealui nu se poate urni din sat; zău! ar muri pe drum. Abia este prin cerdacul cel lung al curții și sufla greu". Scoate una cîte una, după răstimpuri de socoteală cu sine însuși, opt hîrtii de cîte douăzeci de lei una, pe cînd Raluca îi răspunde din cînd în cînd privind banii: „Bine, bine, de sigur, așa, da!"</p>
<p>Frătuț îi întinde hîrtiile, pe cari ea i le ia din mînă.</p>
<p>— Madame Balșotă, vă mai împrumut c'o sută și... ceea ce face peste tot...</p>
<p>Și ea tăindu-i repede vorba răspunde rîzînd umilit: „Face—nimica"; iar după o tăcere urmează: „Măi, măi! dar bine mai stai"!....</p>
<p>— Economia madame Balșotă! mînînc puțin șl cîștig mai mult. Cu socoteală.</p>
<p>— De sigur, din leafa de „profesor" de o sută de lei și cu înlocuitor la școală!...</p>
<p>Amîndoi stau în picioare unul în fața altuia. Prins cu ocaua mică, el clipește des și spune: Zău! madame Balșotă, din leafa mea... La revedere! și-i ia mîna să i-o sărute; dar ea îi sare de gît, lipindu-se de pieptul lui, cu tot trupul ei plin și cald, pe cînd el o sărută pe amîndoi obrajii. Raluca sărută în vînt pe lîngă gura lui.</p>
<p>— Ei, cînd pleci, Traiane?</p>
<p>— Mîne dimineață, cu trenul, de sigur, zău! Vine trăsura la gară, m'așteaptă.</p>
<p>Se deslipesc. El ese prin dos și ea trece în bucătărie.</p>
<p>Fetele, cu cîte un bariz alb pe cap, se pun pe grijit, deretecînd, scuturînd lucrușoarele peste ferestrele deschise, iar lăicerile în intrarea ascunsă a salonului ori îngenuchid și zolind scîndurile cu spălătorul ud.</p>
<p>Baba Ilinca încă nu venise dela piață.</p>
<p>Raluca înveselită de cuvintele auzite dă vînt planurilor ei. Și umblînd după treburi din bucătărie în sofragerie își zice: „Să-i spun Cairinei?... Întîi trebue altceva.—Domnul Potolincu.-S'aștepte. Ce e bine nu e rău. Mai este aproape o lună și jumătate. Atuncea, înainte o să-i dovedesc că e spre binele nostru. Ce e un an? Peste un an, Catrina.... Cum o vrea. Acum să m'asculte pe mine și o să m'asculte".</p>
<p>„De cînd n'am mai fost la Balșotești?... Ea nu trebue să s'aștepte la cine știe ce bărbat tînăr, ca Ionescu, locotenentul Alexandrescu, ori Potolincu. Viața a avut poezie, odată. Azi, banul. Banul e dragostea.</p>
<p>„Strati n'o să mai aibă copii. Un copil ar scăpa toată moșia. Cine știe de undo s'or ivi moștenitori și Catrina va rămînea cu te miri ce după urma... bărbatu-su.</p>
<p>„După nuntă, s'aduc pe Catrina la mine, în oraș. O să înțeleagă ce spun eu și o să voiască s'aibă un copil. Cu cine?... asta e altă socoteală. Nu, cu Frătuț! Vai, ce grozăvenie! Găsesc eu un om din toată lumea pe care Catrina n'o să-l mai vază. Cîte nu s'au făcut de astea?!</p>
<p>„...Peste un an voiu plăti ipoteca asupra casei, o voiu meremetisi și îmbrăca totul cum a fost; iar Catrina cu inima ei bună va plăti Ilincîi, își va înzestra surorile"...</p>
<p>În legătură cu aceaste idei, își amintește cît de greu o duce de cînd nu mai are ce vinde și amaneta, și cum ajunsese odată ori să calicească pe la cunoscute, ori să se vînză. În ziua aceea, n'aveau para chioară și erau flămînde. Ca și altă dată, a sosit dela țară Traian. Ea, ne mai știind ce face, i-a sărit de gît și printre sărutări i-a cerut bani... cu împrumut. El a fost bun și i-a dat. Și acuma, cînd îi trec prin minte, ca aidoma toate vorbele și mișcările din ceasul acela, o trec sudori reci, scoboară fața în pămînt și, de rușine de sine însăși, își acopere ochii cu palmele. Altă scăpare n'a mai găsit decît pe aceasta învăluită în taină!...</p>
<p>Vede viitorul sigur și prea puțin îi pasă de întrebările ce-o tulburaseră: ce se va face în ziua în care Traian se va'nsura? Sau cînd drăgălășiile ei nu'l vor mal putea ține în mreje?.... De acuma, ea poate să îmbătrînească, se simte liniștită de toate acele griji tinerești. Va ajunge și ziua aceea, să-i dea cu piciorul, cît de curînd...</p>
<p>În bucătărie, unde se află Raluca, intră și baba Ilinca. Grebonășită și gîfîind de oboseală se întorcea dela piață cu două pîni la subțioară și într'o mînă basmaua plină, prin înodătura colțurilor căreia, ies cozi de usturoiu, ceapă, foi de ridichi și marole bătrîne. A văzut pe slăpînă-sa veselă, cum n'o mai văzuse de mult și oprindu-se în fața ei o întreabă înecată de năduf: „Ei, ce-a spus?... Bine?</p>
<p>— Bine, bine! jupîneasă Ilincă. Toate stau pe gata. Peste două luni se face nunta.</p>
<p>— Bine să dea Dumnezeu! să mîntui și eu odată de trăit, că nu mai pot. Dumnezeu să-i dea sănătate lui domnu Traian!</p>
<p>Ilinca se înveselește și ea. Stăpîna și sluga își vorbesc de ale bucătăriei, îmbunate, dulce, cu fluturi de rîs zburate din inimă și ivite în ochi și pe buze.</p>
<p>Ca după obiceiu, Frătuț amîna și făgăduia plecarea din zi în zi. Și asta n'o făcea de dragul foastei lui stăpîne; ci din pricina petrecerilor și-a prietinilor ce-și făcuse în oraș. Pentru aceștia, niște buni berecheți, „domnul profesor", cum îi place lui să-l numească e gîsca lor; iar Traian are prilejul să'șo dea arama pe față: să le spue vitejiile lui din catane; cîtă carte a 'nvățat... chiar și la Peșta în academie; să le cînte din gură și din caval, mocănește; să înșire pe toate femeile pe cari le-a avut și le are, chiar și pe madame Balșotă; să le vorbească neînțeles, ungurește; să joace mureșeanca, romana, bătuta și piuita cu cuvinte și chiote, prin cine știe ce crîșme cu vin bun. Toarnă minciuni de umblă în picioare și spune de toate, numai de rostul banilor cheltuiți și de „domnul Strati" nici un cuvînt. Ei l'ascultă pentru că el plătește și băutura și mîncarea și lăutarii și trăsurile și toate.....</p>
<p>Pentru fetele Balșotă, asemenea întîrzieri devin, din zi in zi, neplăcute, pentru că se gîndesc la gura lumii bănuitoare și scornitoare; însă pentru Raluca e chita ei.</p>
<p>Traian, cînd se întoarce noaptea turtit de băutură și nesomn, se duce și se culcă în etăcelul lui, de lîngă sofragerie. Tace și adoarme greu. Prin somn, sforăe de crezi că macină o moară. Atuncea, Raluca găsește timpul nimerit. Tiptil, intră la dînsul, îi scotocește prin buzunari și-i vămuește punga, cu mai mult sau mai puțin, după cîți bani are. De rîndul acesta, i-a luat, în cîteva nopți, aproape trei sute și e foarte veselă.</p>
<p>Abia peste o săptămînă se hotărăște să plece. Baba Ilinca îl petrece pîn'la poartă, rugîndu-l să facă ce o face cu pețitul, mai de grabă; fetele în sfîrșit răsuflă; iar Raluca se pune pe tîrguit și jucat cărți: avea peste patru sute de lei....</p>
<p>Între Traian și Raluca a rămas hotărît că peste cinci, cel mult șapte săptămîni, să vie să-i încarce cuferele și boccelele și s'o ia, la țară, dimpreună cu fetele, unde să stea pînă după nunta Catrinei cu Strati Papastosopol. Pînă atuncea, Raluca are de trecut multe piedici, pe cari, nu știe cum să zică singură, din nesocotință, și le-a ridicat în calea mîntuirii ei, a babei Ilinca, a felelor, în sfîrșit a numelui de odinioară, Balșotă.</p>
<p>După cum se vede, totul atîrnă de mijlocirea și recunoștința lui Frătuț.</p>
<p>II</p>
<p>Cît de nepotrivit în înțeles e cuvîntul iubire!</p>
<p>A spune că Frătuț iubește pe Raluca e o greșală numai de înțeles. Dragostea lui e mai curînd o înălțare în ochii săi înșiși, o deșertăciune. Pentru dînsul, cinstea de a dormi în locul aceluia, care i-a fost stăpîn odinioară; putința de a strînge în brațe femeea cea frumoasă, care altă dată ca stăpînă îl privea de sus și'i poruncea: „Vizitiu, pune caii"! fudulia că în casa aceea el dă bani „cu împrumut", sînt dragoste. Însă de aicea și pînă la o legătură în fața lumii, nu e de vorbit. Și poate, chiar de i-ar fi trecut vreodată prin minte, Frătuț are despre căsătorie o altă idee. Pentru dînsul, căsătoria e o prostie; femeea: o zdreanță ce o găsești în toate gunoaele; bărbatul însurat: un dobitoc, care n'a găsit altceva mai bun de făcut... economii, avere; iar familia un stroh de purcei; pentru că Traian, cît a fost catană și slugă a trăit ca aceștia. Și ca învățător viața nu și-a schimbat-o; iar soră-sa Floarea, chelăreasa la curte, cu știrea lui, trăește cu Strati.</p>
<p>De altfel, Frătuț e un vîntură-țară, care prin orice mijloace caută să cotropească. Munca dreaptă ca învățător, i-ar fi adus un cîștig prea mic. E vichilul lui Strati și a ajuns om bogat.</p>
<p>E tot atît de socotit, pe cît de viclean, răbdător și lacom. S'a pus bine cu oamenii din sat, nu că și-ar iubi semenii - din contră; dar că are nevoe de dînșii, să tacă, mai ales că afacerile lui sunt un șir de încurcături, o bubă gata să spargă la cea întîi atingere dușmănoasă. Glumele batjocoritoare ale Ralucîi și ale fetelor nu'l supără; dar nici o vorbă de laudă nu'l bucură. Se aude și se ascultă numai pe sine. Ce-i pasă?!... Toate pîn' acuma îi merg bine, n'are nimica să-și mustreze.</p>
<p>Nu-l auzi nici odată și de nimenea vorbind de rău.</p>
<p>Numai cu profesorii lui cei mari de la București și cu sorî-sa, îi regulează pe toți și face planuri. Fără sfatul ei, rar începe ceva, și atuncea îi ese rău. Ea l'a sfătuit și ajutat în toate tertipurile lui; ea i-a deschis izvorul banilor, pe cari Frătuț îl împrumută și lui Strati și oamenilor din sat.</p>
<p>El le îngădue plata capetelor și a dobînzilor. pe cînd au și se înlesnesc. Unii cred că l'au tras și'l trag pe sfoară, sau l'au amînat cu plata la Sfîntu-Așteaptă. Traian are hîrtii la mînă și deocamdată tace; dar n'o să tacă pururea.</p>
<p>Sătenii din Balșotești n'au mai văzut așa vechil bun. Dar ce-i lipsește lui Frătuț să nu fie bun?!... Nu-i sudue, nu-i bate, împrumută, amînă și... iartă.</p>
<p>— Buna credința țăranilor e sufletul și peirea lor.</p>
<p>La crîșmă, pe ulițile satului, prin ogrăzi și'n cănțăleria lui Strati, Frătuț le vorbește oamenilor numai cuvinte alese din cărțile de școală, pilde din evanghelie, despre cumpătare și mai cu osebire, despre muncă, cinste și afaceri curate. Deși îl înțeleg destul de bine unde bate cu vorba, totuși nu vorbesc de afacerile lui. De ce?... Și la urma-urmei, țăranii își zic: „Noi avem nevoe de „conu Traian" nu conu Traian de noi. Ne are pe toți în palmă. Moșia nu-i a noastră. Facă cine o pofti și borș cu dînsa! Ce ne pasă?! Daca'ar fi și-a noastră, atuncea: „Helbet! mai sîntem și noi pe aicea", i-am spune: „N'ai găsit sat fără cîini. Dar așa: lasă-ne să te lăsăm"!</p>
<p>Despre încurcătura lui Traian cu Marița a Vădanei, cu care are un copil, deși o știu toată din gura bietei măsi și în minte îl învinovățesc, totuși, pe față, îi iau partea și tot pe fată o găsesc rea și ticăloasă „pentru că... nu ce e frumos e și cuminte". Mariței, el i-a făgăduit marea cu sarea pentru un gust și apoi a părăsit-o pentru alte neveste și fete, unele dintre foastele lui școlărițe. „Ce știe satul, nu știe bărbatul". Unii văd necinstea altora; dar cîți dintre aceștia din urmă nu știu același lucru și despre aceia?!... Și dacă la un pahar de vin, se iau de vorbă, rîd și închee glumind: „Par'că conu Strati a fost mai de treabă?!..."</p>
<p>De cînd Raluca i-a vorbit întîi de pețitoria cu Strati, Frătuț plănuește ceva. Mai mult pentru un gust al său, pe care Floarea îl bănuește, decît din bunătate lucrează pentru căsnicia asta, cu toate că sorî-sa e protivnică. Știe ea de ce... El își zice: „Duduca Catrina iute și de grabă va rămîne vădană de păcătosul. Atuncea îi voiu spune verde: Dacă vrei să fii întreținuta mea bine! dacă nu, pleacă! că femei găsesc berechet"! Dar cîte, odată, frumusețea și drăgălășia Catrinei îi fură gîndul și poate că în urmă s'ar hotărî s'o ia cu cununie. Asupra acestui lucru el adaugă îndoeala: poate și poate.....</p>
<p>De șapte ani, Strati Papastasopol îșl cunoaște boala. Întîi a crezut că i-a venit din nestatornicie In dragoste. Dar de cînd mintea i s'a slăbit de otrava din sînge, a ajuns la credința că nu e alta de cît pedeapsa lui Dumnezeu.</p>
<p>Ceea ce s'a temut odată, a fost ca să nu fi nenorocit, pe lîngă dînsul și pe biata Floarea, chelăreasa. E vorba de cinstea lui față de Traian. Deși pe vechil îl găsește bun și supus, totuși i se pare, că sub umilință e mai multă cruzime și se teme de o răzbunare. Singur în curtea de la Balșotești, poate să i se întîmple, într'o noapte, cine știe ce...</p>
<p>Pe atuncea însă, Floarea, sub cuvînt că se ducea în Ardeal — așa spune lui stăpînă-su —să-și ajute familia sărăcită de înec și foc, din leafa ei, a fost, în mai multe rlndurl la spital, unde s'a vindecat pe deplin.</p>
<p>Asupra sănătăței ei, Strati s'a încredințat și i s'a ridicat o piatră de pe inimă. El însă, tot bănuește ceva și la întrebările lui, Floarea îi răspunde: „Ferească Sfîntul! în Ardeal am fost". De asemenea și Traian îi povestește multe despre sorî-sa și drumurile ei pînă la părinți. Lucrul acesta n'are însemnătate; totuși fiecare, din chipul său de a privi, pune interes și stîrneșle vorba între dînșii, între patru sau șease ochi.</p>
<p>Dela început, Floarea l'a îngrijit de „cel pierit", cu alifii, cu scăldători, salcie și chiar cu argint viu descîntat, din care „omul ori se îndreaptă ori moare". Strati nici nu moare dar nici bine nu se face.</p>
<p>De multe ori, ea a îndrăznit și i-a dat a înțelege, ba chiar i-a spus verde, s'o ia de nevastă.</p>
<p>Strati ori cît i-ar fi datorat pentru toate, i-a răspuns, din capul locului, că el nu se însoară, că a trecut de patruzeci și cinci de ani și...</p>
<p>Gîndul el era să-l ducă la spital să-l caute cu doctori și să-l ferească de amestecul prea interesant al fratelui ei, în toate afacerile de cănțălerie și moșie. Și ea, totdeauna avea de adăugat cîteva cuvinte cu înțeles străveziu: „Coane! Dacă mă veți lua pe mine cu cununie, o să vă faceți sănătos și averea o să vi se măriască".</p>
<p>El n'a înțeles'o, nici crezut-o, ci-i răspundea: „Cum am făcut din nimica o avere, tot astfel o voiu mări și fără ajutorul unei neveste credincioase. Hotărît, nu mă însor".</p>
<p>Floarea încă tot nu se lasă. Dar de ciudă, ea totdeauna îl povățuește să nu se dea pe mîna doctorilor că ei omoară oamenii și de se va duce la spital, chiar în București, s'ar face de rușine, el, proprietar mare!...</p>
<p>Leacurile ei băbești sînt apă rece pusă la rană. An cu an boala l'a adus în așa hal că a ajuns să nu mal crează în nimica, decît în facerea unei minuni a lui Dumnezeu, cu dînsul. Dumnezeu i-a dat boala, tot Dumnezeu îl va scăpa.</p>
<p>Într'o biblie grecească citește istoria lui Iov, în care, cu mintea lui slăbită, crede aidoma.</p>
<p>Traian auzise de la stăpînu-su, de planurile Floarei, căreia în ruptul capului, cu toată cinstea ce i-ar fi făcut, nu i-ar încuviința asemenea legătură. Știe el ce-l așteaptă: s'ajungă la cheremul unei femei stăpînitoare și poruncitoare și lungă de limbă.</p>
<p>Pînă s'au împăcat lucrurile între frați, el, totdeauna, o amenința: „Înainte de-a ajunge ziua aceea, o să-i spun tot lu domnu Strati. Tu și cu argații de la curte l'ați îmbolnăvit. O să te pierz și pe tine și pe mine"!</p>
<p>De cinci ani, Traian și Floarea sînt înțeleși. Plănuesc, se sfătuesc, se ajută și lucrează împreună. Dînsa, femee învrăjbită, îi poartă Sîmbetele lui stăpînu-su. Cu cît Strati cade cu nasul în biblie și în genunchi în fața icoanelor, uitîndu-și de afaceri, cu atîta ea îl minte și fură. În așteptarea minunii, mintea lui se țignise și nu mal poate judeca limpede, ca altă dată. Cînd nu găsește în lada de fier bani pentru muncă, unelte, vile și semințe, e pus la cale să se împrumute de la frate-su, Traian. N'ar fi împrumutat un ban de la „jidani"...</p>
<p>În numele său... împrumută... de la jidani, Traian.</p>
<p>Strati nu s'a întrebat niciodată, pe ce avere are Frătuț, credit de sute de mii.</p>
<p>Prin sat, umblă vorba că „boerul" înebunise. Știrea asta nu e tocmai adevărată; dar mult nu-i lipsește să se adeverească.</p>
<p>Lui Strati, Frătuț i-a arătat minunea așteptată: duduea Catrina.</p>
<p>Numai Strati ar putea să ne spue, cît așteaptă de la căsătoria asta, de la înrîurirea tinereței și sănătății fetei asupra trupului său putred. De aproape o lună se simte mai bine și peste cel mult, două luni, crede că va fi bine de tot.</p>
<p>De cînd plecase Traian la tîrg, în toate zilele trimete argații să întrebe dacă a sosit ca îndată să se repează la curte. Crezînd că'l înșală și Floarea, a pornit singur să se ducă la casa vechilului. Dar abia a scoborît cîteva trepte ale scării din față și picioarele-i începuseră a-i dîrdîi de atîta obosală. A strigat la slugă să'l ridice în cerdac și să'l pue pe canapea. Gîfîia.</p>
<p>Cînd pe deoparte boala îl trage în groapă, iar o femee frumoasă îl chiamă la viață, o vorbă bună i-ar face mult bine. Se gîndește cît de cuminte și credincios va fi. Se va uita numai la nevastă-sa, la Catrina.</p>
<p>Trăește prin voință. Nădejdea poate că-i face mat bine pecinginilor lui vineți și mai unsuroase de cît doftoriile; însă cu doftoriile trebue să urmeze, pentru că așa spune Floarea și din cuvintele Floarei el nu ese.</p>
<p>De cînd plecase Frătuț la tîrg, trăsura cea nouă cu poclit de la curtea din Balșotești, o săptămînă de-arîndul, la fiece tren de persoane, s'a dus și s'a întors goală de la gara din apropierea satului. Țiganul vizitiu cunoștea acuma toate apucăturile „lu conu Traian" și, venea, nu venea, trebuia să-l aștepte ca și pe un stăpîn; căci „cuconu Traian" l'a tocmit, dînsul îl plătește ca și pe toți argații și muncitorii moșiei.</p>
<p>Ș'apoi cînd vine dumnealui, amîndoi stau de vorbă, rîd și se cinstesc cu rachiu la crîșmă.</p>
<p>Într'o dimineață, țiganul îl primește la gară cu: „Sărut mînile, coane Traian! Ce mai alabala pe la tîrg?".</p>
<p>Și Frătuț, din fundul trăsurei îi povestește, pe scurt, o sumedenie de lucruri, ce-a făcut și cum a petrecut; pe cînd vizitiul mînă caii și rîde mînzește, aruncînd pe ici pe colo cîte un cuvînt: „Vrea se zică, vinul a fost bun, coanei... Și fetele erau durdulii, coane!... Și prietenii sînt boerl mari, coane!... Și duduca lu conu Iorgu, frumoasă, coane!.. Și-ai sărutat pe toate duduile, coane!... Ha, ha, ha!"</p>
<p>Lui Traian e drag balaurul, pentru că numai acesta rîde de se prăpădește de năzdrăvăniile lui, multe închipuite și înflorite. A încercat să povestească și altora în sat, dar nu i s'a prins. Romînului trebue să-i vorbești de nevoi ca să te asculte. A priceput și așa le vorbește.</p>
<p>Hazul țiganului îl încîntă și-l face să înșire vrute și nevrute și să se crează de duh; iar țiganului, mai mult ca flecăriile, îi place cinstea cu rachiu a conului Traian.</p>
<p>Fără să i poruncească, vizitiul oprește la hanul din capul satului, unde amîndoi, ca înțeleși, se scoboară și cinstesc cîteva sîngeci de rachiu: Traian să se dreagă în mahmurie, iar țiganului să-i treacă de vătămătură.</p>
<p>Intrînd în sat, țiganul se întoarce peste capra trăsurii și spune: „Coane, boerul mi-a trimis în toate zilele răspuns, să mergeți de-a dreptul la curte. Poruncă!".</p>
<p>— Da ce s’a întîmplat, măi Vasile?... E mai rău?</p>
<p>— Nici mai rău, nici mai bine. Trimetea după dumneata și argatii se făceau că vă caută pe acasă. Numai conul Strati nu știa că nu veniseși. Par'că dumnealui ce mai știe acuma?!...</p>
<p>Vichilul intrase în grije — ce-o fi?! și poruncește: „Vasile, hai, întîi la curte!".</p>
<p>Trăsura trece în goană, pe lîngă școală și casa dealăturea a lui Frătuț — o clădire mărișoară văruită, cu patru ferești la drum și cu stîlpi albaștri la față.</p>
<p>Floarea, din casă, aude duruitul trăsurii și esă în cerdac, făcînd semn cu mîna să oprească. Țiganul nesupus, mînă înainte, pe cînd Traian răcnește în urmă: „Mă întorc îndată!".</p>
<p>Ea dă mereu din mînă și strigă ceva ce n'aude frate-su din trăsură. Floarea a rămas cu mîna în aer.</p>
<p>Trăsura se oprește la scara curții.</p>
<p>În odae, Strati se scoală răzemîndu-se de pat și tot răzemîndu-se de ușă și de păretele șălii, mal mult tîrăște picioarele de cît le ridică în mers, ihnind de obosală și de durerile cărnii, puțintică cît îi mai rămăsese. Să facă față sănătății lui mai bune. Se oprește din gemăt.</p>
<p>Traian sare din tresură și se repede pe scară. Pe dușămeaua cerdacului pășește apăsat.</p>
<p>Amîndoi se întîlnesc în șală.</p>
<p>— Sărut mîna, coane Strati! Buna dimineața! Ce mai faceți?</p>
<p>— Buna dimineața! Ce fac?... mai bine, chiar foarte bine! miorlăește glasul slăbit al bolnavului.</p>
<p>Amîndoi se îndeamnă prin unele semne, să intre în odae, unde să poată vorbi în taină. Strati se tîrăște înainte și după dînsul vine Traian cu pălăria în mînă. Aicea se așază pe două scaune unul în fața altuia.</p>
<p>Traian simțind că-i miroasă gura duhlit a vin, a rachiu, și-a tras scaunul mai departe. E buget la față, cu buzele și ochii umflați, glasul puternic și răgușit și în tot timpul i se amestecă obosala cu aprinderea în vine, a băuturilor tari. Strati și-a strîns picioareîe sub scaun și cu grebănul spinării răzimat de spătar samănă cu litera S. Pielița feții îi e străvezie, cu pete vinete ca de mort și ochii înfundați sub pleoapele-i subțiri.</p>
<p>Îngrijat, începe cu glasul său pițigăet: „Ei, Traiane, duduca Raluca îmi dă fata, pe Catrina cea frumoasă?".</p>
<p>Frătuț cu aerul umilit de slugă îi răspunde trăgănind tălpătos vorba: „I-am spus, i-am arătat că o să vă faceți bine și duduea Catrina va fi mulțumită; că nu vreți zestre; aveți dumneavoastră destulă avere... Cîte nu i-am tocat! Decînd am plecat, o săptămînă i-am bătut capul"...</p>
<p>— Nu-mi dă fata. Vezi!... Cînd o să mă fac bine odată?... și Strati se întristează.</p>
<p>O să vă faceți bine cum ați fost, coane. Eu am mai văzut minuni de astea. Duduea Catrina e frumoasă s'o înghiți, sănătoasă și tînără. Cum ați vedea-o o să vă placă. M!... ce fată!</p>
<p>Bolnavului îi sticlesc ochii de o bucurie tainică, pe cînd urmează: „Coana Raluca, habar n'avea de gîndul dumneavoastră, adică de ideea ce v'am dat. Nici nu știe că e de la mine. Cînd i-am spus a rămas, paf! Zicea c'are pe altul, pe un judecător. Nu-l cunosc. În toate zilele i-am spus și dumneaei, că-i dur că-i vur! nu poate. „Madame" Balșotă e mamă și se gîndește în tot felul pentru fata dumneaei. Pînă nu ne-am înțeles amîndoi cum și ce fel nu m'am lăsat. Pune... o piedică".</p>
<p>— Știu! nu vrea să mi-o dea, ca să mă omoare.</p>
<p>— Ași!... V'o dă; dar are mare nevoe de... trei zeci de mii de lei. De!... a fost cucoană mare și a fost deprinsă altfel să vază, ca mireasa s'aibă ale ei toate. Dacă îi dați, atunci s'a făcut.</p>
<p>— Treizeci de mii? se întreabă Starti. Cît fac treizeci de mii? Nu e mult?...</p>
<p>— I-am dat a înțelege, că nu e la timp potrivit, dar n'am putut'o scoate dintr'ale dumneaei. Vă cere treizeci de mii.</p>
<p>— Face ori nu face?</p>
<p>— Face și mai mult, coane Strati! pufnește Frătuț. Ce's treizeci de mii pentru sănătatea dumneavoastră... E o nimica.</p>
<p>— Nimica. Așa, i se pare bolnavului că judecă. Iată-i dau... îi dau... și pe cînd pipăe chea și o privește pe amîndouă părțile, spune: „Iov n'a mai dat nimica. N'avea. Eu am?... Am.— Traiane, sînt bani în casă? Trebue să fie. Treizeci de mii... puțin. Ba, par'că e mult, Traiane.</p>
<p>— Știu și eu, coane? Dar mă tem de madame Balșotă, să nu întoarcă vorba. Să vă întreb, coane Strati: Banii aceștia n'o să fie tot ai dumneavoastră? Tot ai dumneavoastră; pentru că toate cheltuelile astea sînt pentru mireasă, pentru nevasta dumneavoastră. Ori faceți dumneavoastră cheltuelile pentru nuntă, ori madame Balșotă, e tot una. Nu e așa?!</p>
<p>— Zici, cheltueli de nuntă?... De, cheltueli?...</p>
<p>— Da. Dar, vedeți madame Balșotă mai are unele mici datorii și unele cu altele, am făcut socoteală, vin tocmai pe tocmai — treizeci de mii.</p>
<p>Strati dă din cap în semn că: da, așa e! Se scoală de pe scaun și cu cheea în mînă pășește spre casa de bani. Traian îl urmărește și-și pregătește aerul de neștiuitor.</p>
<p>Bolnavul a vîrît cheia în broasca casei de fier, a întors cîteva zăvoare și a tras de mînerul ușii, dar n'a putut deschide.</p>
<p>— Traiane, ia trage de-aicea, că....</p>
<p>Traian se scoală și c'o mînă trage de mîner, îndosindu-se după ușa casei de bani. Lăsă ochii în pămînt și se retrage la scaunul său. Strati numără de cîteva ori niște hîrtii Nu-i ese.</p>
<p>— Unsprezece mii. Mai trebue ceva pînă la treizeci de mii ori nu? vorbește Strati, zăpăcit.</p>
<p>— Încă nouăsprezece mii și cîte altele, spune Traian.</p>
<p>— Dar alți bani mai am?</p>
<p>— Treaba dumneavoastră, cucoane. Dumneavoastră aveți cheile. Eu, de pe moșie, ce știu?</p>
<p>— Așa! Cheile stau la mine.... Traiane, m'am împrumutat, ori nu?.... Cît? optzeci de mii? douăzeci... Par'că nu.</p>
<p>Traian, răspunzînd, se simte încurcat: „Ba da. Astă primăvară, cînd au început muncile, va'ți împrumutat. Dar știți că banii nu-s ai mei, ci ai lu domnu Ghidale Goldner. Nu-l cunoașteți?!... care a împrumutat și pe conu Iorgu. Nu v'am spus de atîtea ori?!... Hîrtiile sînt la dînsul. Eu n'am nici un cîștig, de cît ce-mi dă dumnealui pentru alergătură. O sută de mii ați împrumutat; dar ați plătit aratul, prășitul... De! moșie de zece mii de fălci. Treaba dumneavoastră!</p>
<p>Strati holba ochii în toate părțile par'că-și aducea aminte ceva și răspunde asupra celui din urmă cuvînt; „Zece mii de fălci. Dar cîmpul?"...</p>
<p>— Prost, cucoane. De cîțiva ani, foarte prost. Dacă nu sînteți dumneavoastră în picioare.... Toată ziua alerg pe moșie. Oamenii n'au teamă de mine. Vătavii își fac de cap. De v'ați face odată bine să-scap! Pentru două mii de lei pe an. Cînd erați sănătos, erau și anii mal buni. Acuma, s'a stricat plugăria.</p>
<p>Strati se gîndise la altele și întreabă: „Dar cu duduea Catrina ce-i de făcut?"</p>
<p>— Adică cu madame Balșotă, îi răspunde Frătuț. Ori cu dudea Catrina, ori cu madame Balșotă e tot una.</p>
<p>— Ei, da!</p>
<p>— Știu eu?! Moșia d-voastră oricînd face.... trei milioane. Ce-i o datorie de cîteva mii de lei.</p>
<p>Mai luați ceva de la domnul Ghidale.</p>
<p>— Cît? Spuneai nouă....</p>
<p>— Nu v'ajung numai nouăsprezece mii. Treizeci de mii la madame Balșotă. Dar uite, vin seceratul, treeratul, cositul, căratul, aratul, de toamnă. Ce vă faceți fără parale? Luați șaptezeci și cinci de mii că eu nu pot să mă duc în fiece lună la domnul Goldner pentru te mieri ce. Șaptezeci și cinci de mii trebuesc, nu e mult, ba nu v'ajung.</p>
<p>Strati ascultă și nu înțelege. Tace stînd în picioare lîngă casa de bani.</p>
<p>Traian urmează. „Dacă n'aveți, să'i scriu lu madame Balșotă că nu-i dați și nunta nu se mai face. Pe duduea Catrina o mărită după altul.</p>
<p>— Dar eu cum rămîn?....</p>
<p>— Cum rămîneți? Nu vă mai faceți bine niciodată. Muriți așa.</p>
<p>Strati se simte obosit de picioare și se așază pe scaun, gîfîind, pe cînd spune: „Dacă mai am leac, învață-mă"....</p>
<p>— Să împrumutați șaptezeci și cinci de mii.</p>
<p>Bolnavul țipă, dînd din cap: „Nu împrumut dela jidani"...</p>
<p>— Nu, cucoane Strati! Nu datorați nimănui nici un ban; ci numai mie... nu mult... îl încredințează Traian.</p>
<p>—Dela tine iau... Hai, serie! Iscălesc.</p>
<p>Traian are o ciornă, pe care o copiază pentru asemenea împrumuturi grabnice. El o scrie nu știu a cîtea oară, turnînd aceleași cuvinte, prin care împrumutatul se leaga c'o mulțime de despăgubiri și vînzări, fără judecată. Îi citește hîrtia și Strati iscălește peste timbre.</p>
<p>— Ei, Traiane, de acuma mă fac bine?</p>
<p>— Da, cucoane, da. Peste șapte săptămîni sînteți mire, și Frătuț zîmbește răutăcios.</p>
<p>Strati e în al noulea cer, de bucurie. Nu poate spune, cîte îi trec fără legătură, prin minte.</p>
<p>— La tîrg, să te duci să-i dai.. să-i dai... și Strati zîmbește semănînd cu rîsul uscat al Morții.</p>
<p>— Ba nu, cucoane. Eu v'aduc toți banii dela tîrg, fără douăzeci la sută, procentele. Și d-voastră faceți cum știți: îl trimeteți... nu-i trimeteți... treba d-voastră!</p>
<p>— Așa, așa!... Se cunoaște sluga credincioasă, prietenul adevărat.</p>
<p>Traian se scoală, se pleacă batjocoritor în fața celui care-l făcuse „slugă", și 'l silise a spune „Sărut mîna" și se îndreaptă spre ușă cu cuvintele: „Poimînine aveți banii".</p>
<p>Ese pe cînd Strati fîlfîe cu glas slab: „Floarea să vie la curte... Doftoriile... să-mi, ție de urît".</p>
<p>Traian, cu aer de stăpîn supărat, intră în cănțăleria moșiei, unde mai regulează unele treburi și apoi pornește spre casă, pe cînd își spune mustrător: „Nu mai era nevoe de împrumutul acesta, îmi... datorește destul, peste cît face".</p>
<p>Pe drum, cu aerul feții bugede, însă cuviincioase și zmerite, luate înadins, Frătuț ridică pălăria înaintea țăranilor trecători și la întrebările lor: „Dar unde-ați fost cucoane; de vreo săptămînă nu v'ați mai văzut prin sat?", le răspunde... „...La tîrg, după treburi, trimis de boer"....</p>
<p>— Am auzit c'aduceți bulgari și mazuri... E zloată și lipsă de brațe. Aduceți, coane că și noi avem de muncă „la al nostru!" Ne-a îmbunat Dumnezeu iară.</p>
<p>— Dar „la boeresc?" întreabă Frătuț în treacăt.</p>
<p>— Apoi, nu ne-ați pune sula în coaste tocmai acuma. Mai lasă!...</p>
<p>— Știu eu?!... Cum o fi porunca de sus.</p>
<p>— Pune un cuvînt bun. La anul. Lasă, pe la anul!</p>
<p>— La anul, fie!... pufnește îmbunat Traian.</p>
<p>Țăranii căpătaseră o nouă dovadă. În urma lui își spun: „Conul Traian e bun ca pînea caldă. Cum îl dai așa se dă. Nu ne încarcă pe cît ne încărcăm noi, din an în an, cu luatul înainte pe muncă, ne împrumută de la dînsul și ne-amînă și tot ne mai dă. Ia, așa boer ne trebue nouă. Să fie conul Strati sănătos, he, hei! ne-ar încărca și nu ne-ar păsui un dram".</p>
<p>După atîtea zile și nopți de petrecere la oraș, pe Frătuț îl ajunsese oboseala. Simte în tot trupul și în mers o greutate. Mintea îi lucrează leneș și strigătele de prin sat îl fac să tresară, privind cam sperios în drepta și în stînga. Firea lui pare schimbată. Dacă ar sta cineva să-i cîntărească ideile de acuma, cu cele cînd e el întreg, nu l'ar mai cunoaște. Ar găsi într'însul un om slab, recunoscător. Asta i se întîmplă după beții. Însă și atuncea să nu-l îndărătnicească cineva, că se face foc.</p>
<p>Asupra afacerilor lui, cu împrumuturile de bani își zice: „Floarea și cu mine sîntem niște hoți de codru".</p>
<p>Acuma îl apucă teama să nu se afle c'are în casă la dînsul, bani mulți ascunși, bașca de hîrtii de ipoteci și sinete Ce s'ar face dacă l'ar prăda ori i-ar da foc casei, într'o noapte? Asta îl îngrijește ca o răzbunare așteptată.</p>
<p>Dar ori cît de bun ar părea în asemenea clipe, tot nu e omul acela să se ducă umilit în fața lui Strati și să-i spue: „Floarea, ticăloasa de soră-mea, te-a îmbolnăvit. Cu leacurile ei te-a dobitocit și ți-a scurtat zilele și amîndoi, din două părți, te furăm. Ia-ți banii și hîrtiile astea înapoi, că te-am înșelat!</p>
<p>„Toate bogățiile astea sînt ale tale. Du-te de te caută că boala ta poate c'are leac; însă nu cu doftoriile Floarei. Iartă-ne!" Încă nu e omul acesta.</p>
<p>Și apropiindu-se de casă își amintește de nădejdea lui Strati și se întreabă: „Dar dacă Dumnezeu face cu dînsul o minune ca aceea cu Iov; ce mă fac?"...</p>
<p>Oricît de slăbită îi e mintea de obosală și băutură, tot nu crede că puterea lui Dumnezeu poate fi așa de mare, cît nădejdea unui nebun, bolnav putred,</p>
<p>Ajunge acasă.</p>
<p>Cum intră în odae, îmbrăcat se trîntește în pat. Floarea l'a cunoscut după pași și vine aicea. Vădit, e înțepată.</p>
<p>— Ei, neică, ce-ai făcut la tîrg? Ai petrecut!?... madame Balșotă...</p>
<p>— Petrecut, pe Dracul! și Traian începe încurcînd vorba: „Nu era prefectul în oraș. Pînă a venit, pînă l'am întîlnit la prefectură... Voia să-mi pue piedici, că străinii duc banii din țară.—Auzi, prostii!... Ce-mi pasă!—Și cîte altele din zi în zi și pînă mi-a dat încuviințarea am întîrziat o săptămînă. În sfîrșit, abia asară am căpătat hîrtiile la mînă.</p>
<p>— Dar nici nu știi că săptămînă asta, oamenii de pe moșie și-au făcut de cap. Vitele au stricat grîul și secara în mai multe locuri. Vătavii n'au închis nici o vită. S'au învoit cu țăranii și iaca așa! Hoții!... De mine n'au nici o frică, dacă le țip.</p>
<p>— Ei, lasă, nu face nimica! Se mai întîmplă și-așa, răspunde Traian, lăsător.</p>
<p>— Lasă azi, lasă mîine. Socotește cît pierdem! Și ei, hoții, pun în pungă, țipă Floarea.</p>
<p>El după o tăcere de gîndire spune: „Bine, așa e, vătavii sînt niște hoți, îi știu; dar noi ce sîntem?... Toți hoți. Ia, mai bine, taci"....</p>
<p>Floarea pune capul în pămînt rușinată; dar nu tace ci adaugă: „Dacă am fost eu o proastă de ți-am adus și ți-am dat. Mai bine împrumutam eu pe Strati și-atuncea"... Drept orice urmare acestor cuvinte ea-i arată cotul.</p>
<p>Floarea înfuriată e aceeași ca și liniștită: o mocancă zidită dintr'o bucată, rotundă, frumușică și cu ochii mici, sperieți.</p>
<p>Frătuț îi întoarce spetele, culcîndu-se pe partea cealaltă, spunînd: „Tu ești o femee. De unde și pînă unde puteai s'ai atîta credit la Ghidale Goldner!?</p>
<p>— Dar dumneata de unde? dacă nu-ți aduceam eu...</p>
<p>— Puteam, după cum vezi... c'am putut. Așa știe, „boala!"</p>
<p>Floarea e nesocotită. Femeea insultă nu tace. Și-ar fi tăcut, dacă nu s'ar fi gîndit că o să dărîme tot ce-au făcut. N'o răbda inima, însă.</p>
<p>— Nu e nimica, neică. Multe vorbește omul la beție și la mahmurie.</p>
<p>— Ia, taci și lasă-mă să dorm. Mai bine du-te că te chiamă Strati, la curte.</p>
<p>Ea nu se urnește și-l zădărește: „Ce mai ao de gînd cu... madame Balșotă, cu Catrina sfînta?".....</p>
<p>— Ți-am spus și lasă-mă.</p>
<p>— Vra se zică tot așa. Ei bine, n'are să se întîmple asta nici odată, pentru că nu vreau eu. Ai auzit: nu vreau! ca dumneaei, cucoana, să vie la Balșotești mare și tare, iar Catrina să fie nevasta lui Strati.</p>
<p>Eu trebuiam să-i fiu cu cununie și numai dumneata nu m'ai lăsat, dumneata l'ai pus la cale și pe Strati! Mi-ai dat la cap. Ți-am spus eu, de ce! Acuma de ce el vrea pe alta? Atuncea spunea că-i bătrîn. Dar acum cum e? Înțeleg eu ce-i asta....</p>
<p>Dacă vrea să se însoare, să mă ee pe mine, pe alta nu vreau, nu vreau! și ea țipă și se înțapă din ce în ce, în vorbă.</p>
<p>— E-he! treaba lui; ce-mi spui mie!</p>
<p>— Altă dată de ce nu spuneai așa? Adu-ți aminte! Dumneata l'ai pus la cale pentru Catrina sfînta. Te-a rugat... madame Balșotă.. De!... te-a rugat. Spune, că nu! Coana Răduca o să'l ucidă, să rămîe ele pe avere. Ține minte! Strati nu poate aștepta altă minune dela dînsele, decît să-și vază moartea iute și degrabă.—Eu?... eu l'ași duce la doctori mari la București, la Peșta, chiar și la Viena și l'ași face bine, că încă mai are viață într'însul. Și i s'ar izbîndi minunea. Dar nu să'l dai pe mîna lor, să'l mănînce fript. Iaca așa!</p>
<p>— Treaba lor! Du-te și-i spune să te iee și du'l și la Paris, numai lasă-mă să dorm. Ascultă-mă Floareo!</p>
<p>— Neică Traiane, ți-o juruesc că în ziua în care vei aduce la Balșotești pe Catrina să știi că-i spun lu conu Strati, tot-tot, cum l'ai împrumutat și vrei să-i furi averea.</p>
<p>— Spune! Și-o să mergem amîndoi la pușcărie, îi răspunde el, plictisit.</p>
<p>— Ba ai să mergi numai dumneata, pentru că dumneata.... m'ai pus la cale: fă așa și așa, fură, adă-mi și spune-i așa și așa să împrumute, ca dumneata să faci în Ardeal pe nemeșul, pe cămătarul. Zi că nu e așa?!</p>
<p>Frătuț se întoarce în pat, cu fața spre soră-sa vorbind serios, liniștit: „Vra se zică vrei să te dezvinovățești. Bine. Adu-ți aminte ce spuneai și ce faci de cinci ani. Planul tău să te măriți bine dincolo, să-ți plătești păcatele c'o zestre mare. Te-am urmat. Eu și înainte cîștigam dela Strati, nu două mii, ci poate două-zeci de mii pe an și tu nu aflaseși. El poate că știa și eram mulțumit. Fă, ce-i pofti! O să mergi la pușcărie cu mine alăturea".</p>
<p>Floarea, strînsă cu ușa, se îndrăcește și răscnește. „Nu vreau pentru gusturile d-tale să-ți aduci madamele aicea, ca să mă nesocotești pe mine! Dacă Strati n'a fost al meu, nu vreau să fie al nimăruia. Iac'așa!" și ea bate din picior lui frate-su: „Mai bine intru în pușcărie; dar nu vreau, nu vreau"...</p>
<p>A răbdat, a răbdat; dar păn'aicea. Lui Traian i-a sărit țandăra și ca ars se scoală de la locul lui, din pat, răcnind: „Nu te mai ascult, cățea! Tot una mi-e. Fugi, că te ucid!".</p>
<p>Îi scîntee ochii și de mînie parcă nu vede înaintea lui. Căuta ceva în toate părțile. El întinde mîna spre revolverul încărcat, din cuiu, pe cînd Floarea, înțelegînd cum stau lucrurile, tăcută, zbucnește pe ușe, izbind-o după dînsa, îndreptîndu-se cu fuga prin sală.</p>
<p>Traian întinde arma și trage un glonț prin scîndura ușii.</p>
<p>Se face liniște. Se culcă și adoarme.</p>
<p>III</p>
<p>Din zi în zi, fetele văd la mama lor o schimbare în apucăturile ei obișnuite. Devenise mai scumpă la vorbă și parcă gînditoare. N'o întreabă pentru că știu bine că n'o să le răspunză. O cunosc cît e de ascunsă. Dar fiecare din fete în sine tălmăcește tăcerea măsii.</p>
<p>Ce-și spuneau Luxandra și Frăsinica e departe de a fi. În sfîrșit, aceste două se gîndiau la o nenorocire nouă — vînzarea casei, sau... păn-ce Raluca le spune numai lor, ceva din care înțeleg cît se poate înțelege: nădejdea într'un viitor mai bun. Ce și cum? nimica; și numai la timp, s'o asculte pe dînsa.</p>
<p>Singură, Catrina ajungea la o încheere în care nu prea crede, că Potolincu i-ar fi cerut mina prin alții sau de-a dreptul măsii, și de sigur, nu se înțeleg din pricina lipsei de zestre.</p>
<p>Întradevăr, Raluca se gîndește la o mulțime de lucruri și nu știe cum va scoate-o la capăt cu Catrina, orucît de înțelegătoare pare. Are să-i spue, verde: cu tineri ca dealde Pololincu și alții vor ajunge fete bătrîne. „Osul gol nici cînii nu-l rod". Dacă n'o va înțelege, are să-i hotărască, are să-i bată din picior și n'o să-i ese din cuvînt. Scurt; să-l ia pe Strati.</p>
<p>Cum a ajuns Raluca aicia nici ea nu-și dă sama</p>
<p>...Astă iarnă, a fost o sindrofie la avocatul Neculau, la care au fost poftite și ele și o mulțime de lume, cunoscută și necunoscută, între care și judecătorul Potolincu. Înfățișarea plăcută a acestuia, i-a atras și ei privirea. „Ce nemeriți ar fi, el și Catrina", și-a zis atuncea Raluca.</p>
<p>Dela început i s'a părut Potolincu cam retras, rușinos și tăcut. Așa e. — De aicea și pînă unde gîndise ea, în minutul acela, era tare departe. Ce putea să facă?!... Să se ducă să-i ia pe amîndoi să le unească mînile acolo într'atîta lume, să li spue: „Sînteți potriviți, iubiți-vă"... Bine înțeles n'a putut face astfel, c'apoi cînd s'o aprinde dragostea să-i adauge: „Dacă-ți place fata, ia-o! zestre n'are".</p>
<p>În lumina salonului, a văzut ea că dintre toți tinerii, Potolincu—care sta de vorbă cu gazda, advocatul Neculau, și alți babalîci — era singurul, care din cînd în cînd își rotia ochii printre perechile dănțuitoare și de jur împrejur, la scaune, câutînd pe cineva, cu oare care interes. Mare i-a fost mulțumirea cînd a descoperit că cea căutată era Catrina ei. Atîta era prea puțin. Ea ar fi vrut să se petreacă toate într'o clipă, cum gîndise. Măcar deocamdată să-l vază că se duce la fată și-o poftește la joc, să-i vază alăturea. Potolnicu nu jucase și nu se mișca de la locu-i.</p>
<p>Pe lîngă nemulțumirea asta, Raluca mai avea una: Catrina era nepăsătore și nu răspundea la privirile tînărului. Dar n'a mai putut răbda și-a intrat în cercul babalîcilor și cu surîsul ei prefăcut li-a turnat-o: „Bine, dumneavoastră nu jucați. Lăsați, măcar pe domnul Potolnicu să joace. Acuma e rîndul tinerilor".</p>
<p>L'a văzut pe Potolincu cum s'a înroșit: „Madame Balșotă, ași juca, dar încă nu pot bine. Valțul chiar nu'l pot de joc".</p>
<p>— Ei!... cum se poate una c'asta. Nu „te" cred. Nu vrei să ne faci plăcere.</p>
<p>— Ba nu. Să nu credeți. Cînd m'a poftit, i-am spus domnului Neculau. Nu știu cum s'a făcut că n'am învățat. Și-mi place jocul. Acuma îmi pare rău cînd mă văz silit să stau pe scaun.</p>
<p>Acestea spuse înadins, ori nu, i-au plăcut Rălucăi, atuncea.</p>
<p>— Cucoană Ralucă, a'nceput Neculau, domnul Potolincu, nu ca să-l laud, dar nu e dintre acei tineri de pe vremea noastră, sau ca unii de acuma. Dumnealui... cartea... literatura... Avem destui dănțuitori, lasă-l aicea! Noi avem multe de spus. Ne'nțelegem minunat. Și întorcîndu-se către Potolincu a urmat: „Cum ai ști cum n'ai ști, facem împreună un contra danț. Te mai învăț eu și pe deasupra orice dudue e profesoară într'ale jocurilor".</p>
<p>— Bine.</p>
<p>— Alege-ți perechea de acum; ori să-ți aleg eu...</p>
<p>— Cum vreți domnule Neculau....</p>
<p>Raluca i-a ghicit gîndul avocatului, care se gîndea la nepoată-sa, fată cu zestre, pe care voia s'o mărite.</p>
<p>— Nu așa! i-a răspuns Raluca. Lasă-l pe dumnealui. Încă n'a trecut de treizeci de ani. Nu-i așa, domnule Potolnicu?</p>
<p>— Dar ce cucoană Ralucă, eu sînt Dracul, să însor tinerii? a întrebat-o Neculau glumind, dar oarecum stingherit în planurile lui.</p>
<p>Ea l'a priceput și surîzîndu-i i-a răspuns prin unele semne făcute din cap și din ochi, cari se pot tălmăci: „Vulpoiu bătrîn, ce ești!" Apoi a plecat prin salon.</p>
<p>Catrina sfîrșise danțul cu unul dintre tineri.</p>
<p>Raluca a văzut și a auzit tot ce s'a petrecut mai departe.</p>
<p>Potolincu a părăsit pe bătrîni și urmărind și cotind printre dănțuitori, s'a oprit în fața Catrinei. A rugat-o: „Dudue, dacă sînteți așa de bună să jucăm împreună contradanțul".</p>
<p>Catrina s'a făcut roșie și a răspuns: „Cu plăcere. Dar încă n'a sunat de contradanț".</p>
<p>— Știu... va fi mai tîrziu. Avem în față pe domnul Neculau.</p>
<p>Și înainte de a se despărți a adăugat: „Și încă o rugăminte dudue. Să mă învățați că încă nu cam știu bine".</p>
<p>— Bine, bine!.... e foarte ușor o să vedeți.</p>
<p>Nu știu de ce, amîndoi și-au zîmbit și s'au despărțit.</p>
<p>Raluca, în seara aceea, fusese tare veselă.</p>
<p>Acuma, vede ea, cîte greșeli de îndrăzneală făcuse și atuncea și de-atuncea încoace. Potolincu trebue s'o fi înțeles dela început ce voește, adică ce voise la o vizită, într'o convorbire între patru ochi cu madame Nicolau. Ea i-a spus, că, dacă tînărul într'adevăr iubește pe Catrina, ce mai așteaptă de nu i-o cere, că i-o dă cu amîndouă mînile, dar să știe că zestre n'are de unde-i da. Cine a tras-o de limbă?! De astă iarnă, de patru, cinci ori, decîte ori i-a venit Potolnicu în casă, l'a primit bine, ba foarte bine și cîte nu i-a dat a înțelege... ba l'a lăsat singur cu fata ca astfel să prinză curaj, ba trimițînd pe fete din salon, pentru cine știe ce treburi închipuite, de-au rămas între patru ochi, poate așa... Toate încercările i-au rămas zadarnice. Ce greu i-ar fi fost lui, cum își zisese ea, să deschiză gura și să îndruge: „Madame Balșotă, cer mîna duduii Catrina!"... Stîngăcie, sfială, rușine, ori... prostia îl împiedecaseră. Ea îi citise gîndurile și era sigură pe inima lui. Odată era să-i spue ea, verde, dar mîndria de cucoană a oprit-o. Asta ar fi fost cea mai mare greșală a ei. Acuma vede că bine a făcut de s'a ținut.</p>
<p>Cum de la Potolincu a ajuns la Strati Papastasopol nu-și poate da bine seama. Poate teama, trăgăneala tînărului.... sărăcia ei și încă două fete de măritat.... casa ipotecată, bătrînețele... averea de altădată: Balșoteștii lor... un bărbat bogat... cine? unul, altul... Strati.</p>
<p>Gîndurile ei se bat cap în cap: greșelile deodinioară și planurile viitorului. Din cîte presupuneri își face nu știe una, pe care s'o aleagă, s'o urmeze. Prea bine îi eșise pînă acuma, ca să aibă în suflet, măcar o umbră de bănueală. La întrebarea: de ce altădată cu alți aprinși ca Potolincu nu i-au mai trecut acestea prin minte? își răspunde, că trebue să mulțumească și babei Ilinca ceva și încă mult... tot planul acesta.</p>
<p>Gîndind ideile i se înpleticesc și nu știe nici ea ce hotărîre să ia: ori să mai aștepte pe Potolincu?.... ori să urmeze vorba lui Frătuț?... Drept să spun, se cam săturase de atîta bătae de cap. Și într'adevăr de cînd trăește coana Raluca n'a gîndit și plănuit atîta, ca în luna din urmă; ceea-ce m'a mirat și m'a îndemnat să scriu aceste rînduri.</p>
<p>Din Duminica Tomii, de cînd Potolincu nu mai venise, Catrina socotește aproape patru săptămînu, în care timp nu l-a văzut nici trecînd pe stradă, pe la dînsa, c'altădată. Poate l'o fi mutat, își zice. N'a auzit însă nimica. Ciudat i se pare că măsa nu i-a spus nimica despre vreo mutare neașteptată... Dar s'o întrebe. De ce?</p>
<p>Ar fi trebuit ca să vie să-și ee rămas bun și dela dînsele, oricît de curînd se cunosc... O vizită mai mult nu strică. Dar nu crede în ruptul capului, ca Potolincu să fi plecat... chiar așa...</p>
<p>Altădată, și poate în fiece zi, Catrina, firește, se mai gîndise la Potolincu. Cînd nu se gîndea atunci îi amintea măsa. La cc bun să sc gîndească la unul dela care nu se aștepta, își spusese întîi.</p>
<p>Ea, deși nu cunoaște firea lui Potolincu, cunoaște acest soiu de tineri veșnic îndrăgostiți și cari fac vizite. Știe ca pentru ce. Pentru că e frumoasă. Însă de-aicea și pînă unde țintise în alte rînduri, fusese departe, foarte departe și n'a ajuns decît să se înșele singură. Învățase minte.</p>
<p>Iubise cu o patimă crescîndă pe cîțiva cari toți fuseseră ca unul: vizite peste vizite, ochi dulci, laude aduse frumuseței, cuvinte de dragoste, ba dragoste aprinsă și cînd tinerilor le-a venit mintea la cap au luat pe altele cu avere. De atîtea ori a văzut pe aleșii ei, în brațele altora, pe cînd ea a rămas cu inima frintă. Înțelesese că dragostea e moft pe lîngă ceea ce-i lipsește: zestre, bani.</p>
<p>Cîtva timp, după serata dela Neculau, măsa numai că nu i-a spus curat: Nu nesocoti ochii tînărului care se uită acuma la tine, că cine știe... dar în fiece zi îi spusese că Potolincu așa, Potolincu pedincolo, că e băet bun, cuminte, știe să prețuiască ce-i frumos, c'o fi un bun gospodar și-ar ține la nevasta lui, că nu pare un vînător de zestre, c'așa tineri serioși rar se găsesc. Cîte!... Catrina pe jumătate o crede, ca mai bătrîni și pentru cealaltă jumătate își închipue ea destule. Greu îi vine să-și zică: „Îl vreau!" În afaceri de felul acesta, învățase atîta, că o fată săracă nu poate avea voință. De data asta, Catrina s'a pus în așteptare; cum va voi el. Cear'o! și ea nu va fi aceea care să nu'l urmeze. O! L'ar iubi cum nu și-ar închpui că o femee poate să iubească și să se robească iubirii. Ar fi sluga casei—nu i-ar trehui slugă. Ea și-ar alăpta și crește copiii. Un asemenea bărbat ar merita, nu dragostea ei copilărească, dintîi; ci toată dragostea inimii ei deacuma. Și ea ar ști, de ce să'l iubească; ar fi o dragoste și firească și pătrunsă de judecată; căci Potolincu ar fi acela care ar scoate-o din întuneric, el i-ar împărtăși din plăcerile tinereții, el ar da vieții ei o menire omenească. Iată, atîtea licăriri întrezărite ale unei fericiri viitoare... numai dacă el ar fi cum i'l lăudase măsa și cum îl vocește dînsa; dacă va cere-o...</p>
<p>Catrina se gîndește la toate astea și-l așteaptă să vie... De multe ori stă la fereastră, cercetînd strada în sus și în jos, poate l'o vedea.</p>
<p>Oare așteptarea asta de la o vizită la alta, nu se numește dragoste?—Da și nu. Interes ori dragoste, nu știu. Însă pînă la o dezvălire a inimii, pînă la arătare mai e încă. Mintea îi este acasă.</p>
<p>Cuvîntul din urmă trebue să-l credem pe jumătate, căci de la începutul dragostei, pînă la dragoste nu e decît un pas și un povîrniș lunecos.</p>
<p>Potolincu, dintr'o sfiială firească, amînă din Duminică în Duminică, din sărbătoare în sărbătoare, o vizită la ea, cum zice el, ca în poeziile pe cari le citește, ori ca în acelea pe cari le scrie, pentru unele reviste literare. Dar în sfirșit, gîndește mai mult de cît a scris în versuri, și pare a fi luat o hotărîre.</p>
<p>Într'una din Duminicile de pe la jumătatea lui Maiu se gătește mai curățel. Să-l privești ferchezuit, cu mustața răsucită și nu prea ridicată obraznic, cu părul mare pieptănat cu cărare, pare mai frumușel ca în alte zile, cînd toate dichisurile astea trec uitate.</p>
<p>Potolincu s'a născut la țară într'un sat ascuns în valea munților, din părinți neștiutori de carte, iarna tăetori în pădure și vara plutași pe Bistrița, însă oameni cinstiți ca sărăcia. A învățat în școala satului, de unde, pentru glasul său frumos de strană, dascălul bsiericei l'a trimis pe socoteala sa la o școală de cîntăreți bisericești. La oraș, a deschis ochii în lume și prin ajutorul unei familii de oameni de inimă, a intrat în școala de învățători de la Trei-Erarhi, din Iași. După ce a isprăvit și aicea, profesorii școalei au stăruit de l'au pus fără plată în Institutele-Unite, unde a făcut liceul. După bacalaureat, el a fost unul dintre studenții săraci ai Universității din Iași, rău îmbrăcat și care n'a cunoscut decît drumul școalei, al bibliotecii, la două meditații din cari se întreținea, și acasă în fundul Tătărașilor. Cofetăria, cafeneaua, „Bolta rece"!?... n'avea nici bani, nici mutră să intre, pe unde unii tovarăși de-ai lui de Universitate, sclivisiți și împopoțonați, jucau biliard și cele cincizeci și două de cărți, făceau politică ca și părinții lor, pentru sau contra guvernului, punînd țara la cale, ori trăgeau chefuri cu Cotnari pîn' la ziuă. Făcea și el politică, adică citea revistele și cărticelele unei politici oropsite a oropsiților, despre cari vorbia numai între cîțiva perpeliți de aceeași părere. Norocul lui la numirea de ajutor de judecător, într'un tîrgușor din Muntenia, a fost că profesorii și poliția nu aflaseră că și el fusese la întrunirile din Sărărie, iar ministru n'a știut de ce idei era și poate mai e și astăzi, fără ca prin asta să poată schimba fața unor lucruri sălbatice.</p>
<p>De cu toamnă a fost mutat în orașul acesta din Moldova, unde, de la început a făcut cunoștința tuturor oamenilor mai de seamă: advocoți, doctori, profesori, bogătași, printre cari și a advocatului Neculau, șeful politic din județ al partidului dela putere.</p>
<p>Puțini din aceștia au aflat despre Potolincu, că pe lîngă munca de judecător la tribunal, mai scrie din cînd în cînd versuri, pe cari le iscălește I. Potol. Asta aflase și Raluca. În schimb, el a auzit despre cunoscuții lui aproape totul și mai cu samă despre Neculau, ca om, ca fost procuror, ca politician și mai ales ca bărbat al unei neveste așa de drăguțe ca cucoana Lucreția. Potolincu n'are de ce-l iubi, nici urî. Știe c'astea i-ar face mai mult rău. Rar, însă, îl vizitează și astă-iarnă a trebuit să se ducă la serata lui. L'a poftit și pofta lui Neculau, cînd e la putere, e poruncă. Altfel, nu se știe ce se poale întîmpla...</p>
<p>La serată, a cunoscut pe Catrina. Catrina e frumoasă și inima lui flămîndă de frumos nu se mai sătura privind-o. La început, nimica deslușit, un fir de simțire; și apoi înclinarea a crescut, s'a mărit, s'a înzecit, s'a înmiit și după cîteva zile l'a învăluit cu totul. De aproape patru luni de zile, toate căile gîndirei i le aține un chip, și numai acolo gîndește. Pe drum și la tribunal visează viitorul; iar acasă scrie poezii pe care le închină „D-șoarei Catrina B."</p>
<p>El a aflat, de asemenea, de renumele și averea de odinioară ale Balșoteștilor, chiar și de legătura de interes, ori dragoste a coanei Raluca cu un domn „profesor dela țară"—fapt atît de tainic că tot tîrgul îl știe dela prietenii lui Frătuț. Asupra acestui bagatel, Potolincu își zicea rîzînd: „Soacră-mea dovedește că e încă văduvă tînără și n'o putem condamna". Cît privește de strîmtoarea în care se află, el găsește că-i ușurează calea; ceea ce i-ar fi fost greu de ajuns la Catrina, dacă ar avea o zestre după foasta lui avere. Ș'apoi el se crede destul de vrednic să cîștige, daca nu ca judecător, dar ca advocat. A văzut multe fete cu zestre, cari, prin părinții lor și prin alții, îi trimit vorbă. Nu vrea pentru că el nu caută bani, ci altceva. Dragostea îi descopere fericirea. Ș'apoi Raluca, numai el știe cîte i-a dat să înțeleagă.</p>
<p>Vede limpede cum stau lucrurile. Atîrnă de la un cuvînt al lui. A avut de atîtea ori prilejul să deschiză gura și să zică: „Madame Balșotă cer mîna duduii Catrina" și să sfîrșească. Dacă n'a avut curaj. Poate că și cumințenia Catrinei îl face sfios. Altă dată se îndoia, dar acuma, el știe că ea îl iubește. De unde?... Ochii. Într'înșii e scris sufletul omului, ca într'o carte; numai să poți citi.</p>
<p>Dar cît de lesne i-ar fi fost, ca Raluca, în Duminica Tomii, să-i fi spus, între patru ochi: „Domnule Potolincu, te-am înțeles. Mîna Catrinei e a dumitale".</p>
<p>Vede că în lume, ca și la tribunal, se păzesc unele regule de procedură. Despre multele regule ale lumii mari, Potolincu avea și dreptul să nu le știe; dar din toate descoperise una sigură. E gata. Și mai privindu-se în oglindă, își vede privirea schimbată, dar își zice că trebue s'o ceară odată. Și data aceea, după multe trăgăneli, amînări și bătăi de inimă, a sorocit-o acum pentru ziua asta.</p>
<p>Iesă repede.</p>
<p>Potolincu trece prin cîteva străzi scurte și'n strada Balșotă intră unde îl duc pașii aproape în neștire, pe locul unde fusese portița ogrăzii. Sue scările și sună clopoțelul de la intrarea cea mare, boltită, cu ciubuce înflorite, cu doi lei stînd pe brînci de o parte și de alta și statuete, prin cotloanele zidului, boante și cu nasurile frînte.</p>
<p>Catrina era la fcrcastă. L'a văzut de departe venind și i-a zvîcnit ceva în piept. Îi esă întru întîmpinare și îi deschide ușa.</p>
<p>Potolincu, înainte de a călca pragul, se pleacă puțin în fața ei și scoțîndu-și pălăria spune: „Bună ziua" și ridicînd privirea, adaugă: „Ce ați mai făcut, dudue?</p>
<p>— Poftim, poftim! N'ați mai venit de mult pe la noi domnule Potolincu... Ne face mare plăcere vizita dumneavoastră.</p>
<p>Amîndoi își strîng mîna.</p>
<p>Catrina mai dezghețată și mai guralivă c'alte dăți, îi vorbește: întrebîndu-l de multe, în surîsuri și ochi dulci, pîn' în salon unde se așază la masa rotundă de la mijloc, unul în fața altuia. Sînt singurei.</p>
<p>Pe Catrina o apucă o veselie pe care cu greu și-o stăpînește. Se știe iubită și se-alintă în vorbă. Nu mai tace: îl întreabă, îi povestește cîte ceva, mișcând frumos buzele; pe cînd el răspunde ori tace și ascultă, și 'ntr'una zîmbește și-o privește cu ochii uimiți, cît de drăgălaș i se stîrnesc două gropițe în obraji și răsuflînd adînc cum i se mișcă pieptul, ce se ivește tresărind prin dantela de la gulerul hainei, deschis la gît într'un unghiu mic. Între patru ochi, i se pare și mai frumoasă. Fața aproape rotundă, fruntea deschisă, părul pieptănat în două părți, adunat în două cozi strînse în mijlocul cefei; sprincenele—două linii drepte deasupra ochilor cu gene arcuite și învăpăeți de căldură, nasul drept, fără cută, cuminte ce deschide în ovale două nări tremurătoare.</p>
<p>Buzele potrivit de pline, cu colțurile înfundate în obrajii fragezi, au pentru dînsul în ziua aceea un farmec nou. I se pare că privește o cadră veche, bine păstrată, cu trăsurile regulate ale feței încondeete de mîna unui meșter italian, trecut prin Moldova, în alte veacuri. Ei, dragoste neinteresată, cum vezi tu lucrurile așa precum sînt, în adevărata lor lumină!... Numai pentru tine frumosul e frumos.</p>
<p>Catrina îi spune de cărțile citite de curînd, de muzica fără cuvinte cîntată: „N'ai de cît să pui tu cuvintele ce-ți-s dragi". Îi spune atîtea de la serata de la Neculau, cari de patru luni i se înșiraseră în minte, în cuvintele cele mai drăgălașe și în chipu cel mai atrăgător la spus. L'astea ea migălise, poate contra voinței, gînd cu gînd, zi cu zi, c'acuma de'ntîiași dată să-i spue cîte ceva din ce simțise.</p>
<p>El ascultă aiurit, parcă-i citește ea dintr'o carte de versuri frumoase. În mintea lui, firea Catrinei se preface într'un cîntec de dragoste, pe care el cu condeiul în mînă nu și l'ar fi închipuit nici scris mai frumos. Acum vede el, că nu întîmplările nefirești, nu vîrtejurile nebunești ale închipuirii, nu vorbele sunătoare, alcătuesc poezia ci o nimica toată, din viața de toate zilele, o serată cu contradanțuri, să te învețe ea, ca pe copii la fiece pas: „Dați-mi brațul..., veniți după mine... dați-mi mîna... învîrtiți-mă repede... nu așa, apucați-mă de mijloc, uite-așa..... și mai aproape de mine, că vă loviți de alții... în vîrful degetelor, ușor... să nu mă călcați... ce stîngaciu..." La miezul nopții, alăturea de masă, și un „la revedere, dudue" apoi la despărțire; așa cum povestește Catrina, e adevărata poezie a vieții. În toate astea însă, el era eroul, ea eroina și autorul a tot ce nu se poate spune acuma și care 'mplinește plăznuirea acelei amintiri, dezvălirea simțirii tinereții: dragostea ori... micile șiritlicuri femeești, nu știu.</p>
<p>Cînd și cînd, el îndreaptă pe ici pe colo povestirea. „Și v'am strîns prea tare de mînă" spune repede parcă să nu se prea bage de seamă; dar totuși amîndorura vorbele acestea adevărate, fac ca să le plece ochii peste fața mesei, urmînd cu privirea niște înflorituri de fir, roase ori rupte.</p>
<p>Nu și-ar putea vorbi mai deslușit de cît astfel, și nu și-ar descoperi inimile de cît furînd simțirii, ceea ce, dacă ar lua dintrodată cu toptanul ar strica poate totul. Un „te iubesc" din partea unuia, le-ar zdruncina auzul amîndorura. Nu e nevoe de spus. Își spun ei acuma, destule, cum se pricep mai bine.</p>
<p>Catrinei, cu toată mulțumirea de a fi numai cu el, între patru ochi totuși întîrzierea „mamei" și lipsa surorilor nu'i fac plăcere, cu atît mai mult cu cît el întrebase și ea-i răspunsese că nu e singură acasă, și-au să intre și dînsele în salon, acuma ba peste cîteva minute... Să vie c'altădată, să-i întinză mîna ș'apoi să iasă! Dar astfel, ori e lipsă de creștere, ori.... ce? tocmai de la măsa, care ține aceste regule...</p>
<p>A trecut un ceas și nimenea nu îngrijește să trimeață o dulceață, a cafea, sau un lichior. Ea nu se îndură să'l lase singur.</p>
<p>Catrina se luptă cu sine și nu știe cum să se stăpînească, căci își cunoaște păcatul de a vădi pe mușchii prea simțitori ai feței, toate gîndurile și se teme ca el să nu ee în nume de rău, cine știe ce. Asta o îngrijește. Și în convorbirea lor, ea se simte învinsă și ochii ei par a-și întuneca privirea.</p>
<p>Potolincu știe de acasă, că vizita armenească nu e plăcută. Și socotind de cînd a venit i se pare prea, prea. Dar hotărîse ca între patru ochi cu madame Bașoltă să-i spue, azi. Cuvintele și le repetă în minte: Împrejurarea însă îl face să caute un alt mijloc. Catrinei nu i-ar spune, de a dreptul. De ce?.. Cine poate înțelege pe Potolincu așa cum e el!...</p>
<p>Din cînd în cînd, el se scoală să plece: și-ar sta... Ea'l oprește rugîndu-l: „Poate va intra și mama, să vă vedeți. E încă de vreme".</p>
<p>Dar Potolincul și-a pus cu temeiu altă hotărîre și deci trebue să se ducă și aiurea. În legătură cu ce gîndește, o roagă să-l erte, pentru data asta, căci are o afacere grabnică. Catrina tace. Îl petrece pînă la ușă, unde el cu toată inima curată trimite pentru madame Balșotă, „sărutări de mînă" și duduilor „complimente". Își strîng mîna „prea tare" cum spusese Potolincu, zîmbindu-și unul altuia, pe cînd cine știe ce-și spun mutește. El ese și pleacă grăbit.</p>
<p>Potolincu se duce întins la Neculau. El nu e acasă. Coana Lucreția primește azi singură mosafirii. Aicea mai sînt și alții și Potolincu mai întîrzie înadins.</p>
<p>Cînd rămîn singuri, el începe pe departe. Lucreția trage cu urechia și zîmbește. Asta îl face să fie, poate, și mai vorbăreț și mai deschis.</p>
<p>— Madame Neculau, uite pe scurt, ce am să vă rog, dacă sînteți așa de bună. Să mă ajutați cu un cuvînt într'o afacere de inimă.</p>
<p>— Te-am înțeles, știu, am auzit așa ceva. De patru luni de la serată de la noi. Am văzut și mi-am zis... Dar spune, spune...</p>
<p>Ca să scurteze, Potolincu urmează zîmbind: „Asta aveam să vă rog ca să vorbiți dumneavoastră, și dacă ați fi așa de bună să-mi trimiteți un da... ori nu".</p>
<p>— Vai, ce sfiicios mai ești! Tot poet! spune Lucreția și-i rîde fața tînără și blajină. Cel mai ușor lucru ar fi să te duci să-i spui: „Dudue îți cer mîna", ori la Raluca: „Madame Balșotă, cer mîna fiicei dumneavoastră, duduea Catrina" și scurtă socoteală. Nu e așa că despre asta e vorba?</p>
<p>— Da. Și-mi vine așa de greu. Credeți-mă. Am îndrăznit prea mult, să vă supăr.</p>
<p>— Nici o supărare. Dar știi că Catrina n'are o lăscae zestre. Cum o vezi; atîta e: frumoasă, tînără, dar încolo să nu te aștepți la ceva.</p>
<p>— Știu, madame Neculau și nici nu m'am gîndit, răspunde Potolincu, hotărît.</p>
<p>— Ei dar atuncea, e-a dumilale. Nu te 'ngriji, că vorbesc eu cu Raluca. Îți spun eu: ți-o dă cu brațele deschise. Am auzit-o, pe dînsa, vorbind și-așa, și-așa—te aștepta. Zilele astea, ai să primești răspunsul prin Neculau. Ești de laudă. Mai rar așa tînăr, în zilele noastre. Fata și-atîta! Ce frumos!... Un adevărat bărbat, care trebue de acuma s'aducă, de la clește, totul în casă. O să fiți o pereche potrivită.</p>
<p>Potolincu, vădit, e foarte mulțumit. El iubește pe Catrina, fără ca din această simțire să tragă un cîștig. Ar fi o înjosire a vredniciei lui de bărbat.</p>
<p>După o tăcere Lucreția urmează: „Deși nu pot să-ți spun sigur, totuși cred că lui Neculau i-ar face mare plăcere să vă cununăm. Dele noi v'ați cunoscut, noi să vă legăm. Primești?"</p>
<p>— Foarte bucuros, madame Neculau. Vă mulțumesc din inimă, de toate, și el se scoală să plece.</p>
<p>Lucreția îi întinde mîna pe cînd îi spune: „Bărbatu-meu ține grozav la dumneata. Ne pare rău că n'avem noi o fată... Are el o nepoată; are zestre; își găsește ea de grabă"...</p>
<p>Potolincu îi sărută mîna și ese. Lucrcția îi spune tare din ușă: „Poimîni, cel mai tîrziu, ai răspunsul. N'ai nici o grijă! De pe acum poți face cheltueli pentru gospodărie".</p>
<p>Pe drum, spre casă, el își zice ușurat: „M'am liniștit. Dau Dracului, hîrtia, condeiul și rimele. Numai Catrina.</p>
<p>A doua zi după amează, Lucreția Neculau intră la Raluca Balșotă. Catrina, de la fereastă, o vede și-i esă înainte să-i deschiză.</p>
<p>Dele ușă, Lucreția cu aerul de știutoare, o ia cu vorba: „Ei, dragă Catrină, nici nu știi ce veste bună ți-aduce madame Neculau".</p>
<p>— Ce?... și fetei îi venise în minte chipul lui.</p>
<p>— Știi de la serata de la noi, de astă... iarnă... Potolincu, judecătorul... Ce-mi dai să-ți spun?</p>
<p>— Te sărut de-o mie de ori și Catrina se repede s'o cuprinză de gît.</p>
<p>— Pentru dînsul, face, de-o mic de ori; pe mine numai odată și privind-o cu dragoste urmează: „De ce te-ai roșit? Uite! Potolincu îți cere mîna. Ștrengărițo, te-am priceput eu, c'ai sucit capul băietului. Spune că nu vrei"...</p>
<p>Catrina nu poate spune nimica.</p>
<p>Lucreția o ia da gît și o sărută pe amîndoi obrajii, întrebînd-o: „Unde e „mama" să-i spun bucurie mare?... unde?...</p>
<p>— La bucătărie, așază un dulce. Lucreția trece din salon prin sală, spre bucătărie.</p>
<p>Catrina intră în odaia ei și se așază într'un jilț vechiu. Privește undeva și nu vede de cît ceea ce gîndește.</p>
<p>De eri și pînă acuma fusese supărată pe „mama" și pe „ele:. Nu le-a amintit și nu le-a imputat nimica. I-a trecut, a uitat, acuma.</p>
<p>Ideile-i săltă ca apa limpede și veselă într'un isvor, se perindează ca sunetele unui cîntec dulce, venite de departe, cine știe din ce adîncimi sufletești. E nașterea simțirei, trezite la vieață; e zbucnirea dragostei, mohnite pîn'atuncea. Îl iubește. Îl iubia de cînd l'a văzut. Și de-atuncea i se pare cînd mult de tot, cînd o clipă. Trecutul și viitorul i se arată cînd o ață nesfîrșită, cînd un punct. Ori-unde e el. El e pretutindeni și dela dînsul purced toate, parcă și vieața.</p>
<p>Dragostea are toate însușirile Dumnezeirii.</p>
<p>Peste cîteva minute, Lucreția și Raluca es din bucătărie și trecînd prin sofragerie, amîndouă vorbesc deodată, că nu se deslușește nimic din convorbirea lor. Îndreptîndu-se prin șală spre salon, Raluca pune un deget la gură, făcînd din vîrful limbii: „St!... Mai încet Lucrețio, că ne-aude".</p>
<p>— Cine?</p>
<p>— Catrina.</p>
<p>— O, ho, ho! Știe. I-am spus. Ce bucurie i-am făcut!...</p>
<p>Raluca se oprește în loc, holbează ochii, strigînd cu glasul stins: „Vai, Lucrețio, ce mi-ai făcut!"...</p>
<p>Lucreția mai mirată ca întîi, începe rîzetor, în șoaptă: „Raluco! nu te mai înțeleg. Ia lasă-mă; ori glumești"!...</p>
<p>— Ba nu glumesc de loc. Hai, să'ți spun, ș'apoi... Tăcînd, amîndouă intră în salon.</p>
<p>— Ascultă-mă Ralucă, a început Lucreția, ce mai aștepți?... Să-l cîntărești cu aur. Nu-i moftangiu și vînător de zestre. Nu-l cunoști. El îți cere numai fata. I-am vorbit că n'ai ce să-i dai... acuma și nici odată. Nici n'a pomenit de zestre și nici nu vrea s'auză. O iubește. Astăzi nimeni nu mai iubește și nu se mai caută tinereța și frumuseța; astea poate vreun putred de bogat le face de mîndie, de gust. Se caută cît îi dai fetei. Și cînd găsești așa odor de ginere mai faci pe nemulțumita? Gîndește-te bine! Dai cu piciorul în norocul Catrinei și-al tău. Azi e judecător, mîne președinte și-apoi la Curte. Are carte, e deștept, muncitor și-i e deschis viitorul. Hai, să nu te auz cu fleacuri și să duc un răspuns, cum îl vreau, lui Potolincu, c'așteaptă, băietul, azi mîine"...</p>
<p>— E bun pentru dînsul, nu pentru mine, răspunde Raluca. Abia e de douăzeci și șase, douzeci și șapte de ani. N'are încă scaun la minte. Își închipue că cu dragostea se face totul. Îs mai bătrînă ca dînsul. Cu dragostea se fac numai copiii și cînd o da de nevoe s'a dus dragostea. Eu o s'ajung de vină că nu i-am dat zestre, din care să-și ție casa — Azi bărbatul s'a păcătoșit; cîștigă mai puțin ca altă-dată. Nevasta trebue s'aibă un venit mai mare c'al lui, ca să poată trăi bine, neputinciosul, și talaghirul! Nu-mi spune!... Am mai văzut poeți de aceștia, cari se însoară din dragoste și-și lasă nevasta cu copiii de gît, pentru că li-s dragi altele cu zestre, și iată, divorțul gata! Cît cîștigă acuma? Patru sute și la Curte, cine știe după cîți ani, opt sute. Atîta n'ajunge, nu. Nici nu vreu s’auz. Am o presimțire rea; nu vreu să-mi văz fata vădană. Ei îi trebue un bărbat bogat. Dacă nu l'o găsi, mai bine să rămîe fată!</p>
<p>— Spune-mi unul, care ar lua-o pe Catrina, să cheltuiască cu miile, pe lună!—Bogații caută alte sute de mii, sau milioane. De unde?... Ei... ei!...</p>
<p>Raluca răspunde supărată, cu ochii tulburi, că venise vorba de sărăcia ei: „S'o găsi!"...</p>
<p>După o tăcere, Lucreția începe, apăsînd supărată pe cuvinte: „Ia, să stăm strîmb și să judecăm drept! Înainte de Paști, la mine în casă. îmi spuneai neîncrezătoare: „Potolincu, de la serata voastră a venit de vreo trei ori pe la noi. Ce potrivit ar fi pentru Catrina! Mi se pare că"... Dădeai a înțelege că se iubesc și-ți părea bine. Te-am întrebat, fără să știu în ce bocluc am să intru: „Ai fi bucuroasă? Ce spui?"... Și mi-ai răspuns: „Unde dă peste mine norocul aista! I-ași da-o cu amîndouă mînile. El, poate caută zestre. Aicea e încurcătura!" Iată, Potolincu, îți cere numai fata. Acuma ce mai ai de spus?"</p>
<p>Strînsă cu ușa, Raluca tace.</p>
<p>— Gîndește-te bine! Te sfătuesc să zici da, adaugă Lucreția, apucînd umbreluța să plece.</p>
<p>— Nu, nu.</p>
<p>— Iau răspunderea asupra mea, dacă ți s'o întîmpla ceva de pe urma lui Potolincu.</p>
<p>— Degeaba, chiar degeaba stăruești, Lucrețio, că nu i-o dau.</p>
<p>Fetele îngrijiseră să trimită în salon, pe rînd dulceața și cafeaua pe cari baba Ilinca le-a pus pe masă dinaintea mosafirei și de cari, cu toate poftele, Lucreția nu vrea să se atingă.</p>
<p>Se scoală și la vorbele din urmă, tremurîndu-i glasul răspunde: „Vra se zică, spui una, întorci vorba, mă bagi în chichion și-acuma îmi bat gura degeaba. Să știi că atîta ne-a fost prietenia" și esă fără să întinză mîna gazdei.</p>
<p>Raluca a rămas ca trăznită. Nu crede ea vorbele ei să fi fost atît de grele, ca Lucreția să se supere.</p>
<p>Planul îi e însă luminos înaintea ochilor. Traian Frătuț îi adusese un răspuns bun și n'așteaptă decît să treacă timpul, o lună-două, ca în Iulie să vie să le ee și să le ducă la Balșotești.</p>
<p>După ce-a văzut pe Lucreția, pe drum, Catrina veselă ese în șală, înaintea măsii, s'afle ce și pe cînd e hotărît.</p>
<p>Raluca tulburată și cu ochii încruntați, țintă înainte, făcîndu-se că n'o vede, trece repede pe lîngă Catrina, spre bucătărie. E semn rău. Fata înțelege.</p>
<p>Mîndria ei a căzut la pămînt și ca înjunghiată, nu se poate stăpîni și izbucnește deodată în plîns cu hohote, strigînd: „Mamă, mamă!"...</p>
<p>Ralucăi i s'a făcut milă și oprindu-se în loc întoarce capul, îngăimînd încurcat: „Ce le potrivești!... Minciuni de ale Lucrețiii".</p>
<p>— Nu se poate, mamă! răspunde Catrina printre sughițurile plînsului. Nu se poate. E adevărat.</p>
<p>Luxandra și Frăsinica au eșit în ușa etacului lor. Se uită cu spaimă, cu milă cînd la mama lor, cînd la Catrina. În ochi le veniseră lacrimi.</p>
<p>Raluca își urmează drumul, călcînd hotărît.</p>
<p>Catrina rușinată și abătută intră în odaia ei.</p>
<p>Fericire scurtă!</p>
<p>Noaptea tîrziu, cînd Necuiau s'a întors din oraș, la culcare, Lucreția i-a povestit tot ce i se întîmplase cu Raluca, rugîndu-l să spună, cum o crede mai bine, lui Potolincu, să-l liniștească. Ea nu se mai poale înlîlni cu dînsul, față în față. S'a făcut de rîs cu „prietena" ei.</p>
<p>Neculau nu s'a aprins; ba din contră, se bucură și răspunde: „Potolincu te-a rugat, eri? Nu mi-ai spus nimica. Bine, foarte bine. Raluca a lucrat par'că ași fi sfătuit-o eu".</p>
<p>— De ce ?</p>
<p>— Să vezi, Lucreție, ce casă am să fac eu cu Potolincu... O casă foarte bună.</p>
<p>Neculau se gîndește la nepoată-sa Lucia Neculau.</p>
<p>Potolincu așteaptă răspunsul dorit din zi în zi. În acest timp, cîte nu gîndise, cîte nu plănuise el!... O căsnicie de îmbrățișări și economii, departe de lumea deșartă și cheltuitoare. Dacă-și va găsi o familie, două în cari să nu întîlnească joc de cărți și sfezi de cucoane, bine-de-bine! Dacă nu, singuri acasă, singuri la plimbare, vreo grădină sau teatru; vara la munte, în satul lui. Vor citi și vor avea în totdeauna de vorbit ceva nou. Toate le leagă în minte cu venirea unuia sau mai multor copii — ori cîți... și cu îngrijirea lor, mai bună decît cum a avut-o el.</p>
<p>Caută să înlîlnească pe Neculau. S'ar fi dus și acasă; dar abia fusese zilele trecute și înțelegerea cu madame Neculau era să se întîlnească cu dînsul. Prea se întîrzia.</p>
<p>Advocatul Neculau avînd treabă la tribunal c'un proces mare de moștenire, ce'l amîna de ani de zile și pentru care e plătit cu mii de lei de fiece înfățișare, îl vede pe Potolincu îmbrăcat în haină neagră de judecător stînd în dreapta președintelui. Se salută plecîndu-și ușor capul și zîmbindu-și unul altuia, dîndu-și a înțelege prin clipiri din ochi, ceea ce fiecare așteaptă: să se isprăvească procesul și să-și vorbească. Din cînd în cînd, advocatul privește pe sub sprîncene, pe tînărul acesta plăcut, nu prin trăsurile atît de regulate ale feței, ci prin robusteța și vieața ce'nprăștie în jurul său.</p>
<p>Gîndește ca prin înrudire să-l atragă în politică de partea sa; să-l facă să se lase de slujbă și să se apuce de advocatură. Ar pune mîna pe un „boboc neatins" cum zice el oamenilor cinstiți, cu care s'ar lăuda la București și-ar face în vreme de opoziție, mult sînge rău dușmanilor. Planuri de politician învechit.</p>
<p>Advocatul are șurubăriile lui cînd caută să pue mîna pe cineva. În proces a vorbit cu atîta însuflețire și putere, că Potolincu a rămas încântat de deșteptăciunea și meșteșugul lui Neculau, chiar cînd toată dreptatea nu e de partea lui.</p>
<p>În odaea de chibzuire, judecătorul, avînd în vedere pe lîngă altele și mijlocirea lui Neculau în afacerea sa de inimă, se pune pe lîngă președinte și dă dreptate părții aceluia. Președintele fusese pentru amînare... Hotărîrea însă a uimit pe ascultători. Advocatul pricepe de unde vine slăbiciunea judecății. Pe deoparte îl mulțumește — închiderea procesului; însă... Ca să nu scape oaia nemulsă pîn'la cea din urmă picătură de lapte, va muta procesul la Curte, prin înțelegere cu advocații părții celeilalte.</p>
<p>Neculau aștepta pe Potolinicu, la eșire vorbind cu unul cu altul din mulțime.</p>
<p>La întîlnire își zîmbesc unul altuia și-și strîng mîna. Amîndoi apucă prin mijlocul străzii să nu-i auză nimenea și după o tăcere cel în vrîstă începe: „Ei, dragă Potolincu, ce vești să-ți aduc?... Madame Balșotă așteaptă s'o ceri pe dînsa. Nu-ți dă pe Catrina".</p>
<p>La auzul acestor vorbe, tînărului par'că i se întunecă înaintea ochilor, iar în trup simte o amorțeală de traznet. Tace.</p>
<p>Neculau urmează: „Dacă m'ai fi întrebat pe mine, sau pe oricare alt bătrîn, te-ai fi oprit mai din vreme. Balșotă e un neam de oameni cu apă la cap. Tatăl fetei a murit nebun" și privindu-l adaogă: „Nu-ți mai face atîtă inimă rea pentru un fleac de nimica. Așa sînteți voi. Avem fete berechet cari te vor și din neam bun. Cînd ai vrea de acuma să-ți mai pui în gînd să te'nsori, să mă întrebi și pe mine. Îi știu pe toți, de spița neamului, cît au și cît pot da. Catrina e frumoasă. Așa e. Dar frumseța, învață de la mine, nu se mănîncă și nu face parale".</p>
<p>Mîndria tînărului îl face să-și spue cu ciudă: „Așa-mi trebue, dacă mă bag în cioclovine"! Dar tot nu poate ține piept suferinții. Asta îl mistue.</p>
<p>Neculau îi vorbește de advocatură, ca mai bănoasă de zece ori dccît slujba, de libertate, de politică: „Așa băeți ca tine, trebuesc țării", de fete de măritat și mai ales de una: bună, gospodină, frumușică, tînără, cetită, din părinți așezați la minte și cu zestre: „O sută de mii, bani ghieață, numărați, bașca de un rînd de case noi-nouțe, zece pogoane de vie și a treia parte la moștenire mai tîrziu" și urmează: „Fata despre care îți vorbesc e nepoata mea. O cunoști tot din casa mea. Lucia Neculau, a lui frate-meu, proprietar la Perjești. Ei, ce zici?"...</p>
<p>Potolincu, din toate astea, parte a ascultat, parte n'a auzit: dar înțelege cam despre ce e vorba și răspunde în doi peri: „Bine, bine, domnule Neculau! Să mă mai gîndesc".</p>
<p>Neculau l'a prins și nu vrea să'l scape. Și sfîrșește vorba, aproape poruncitor: „Ți-ai dat cuvîntul și nu te mai gîndi în altă parte. Să știi de la mine încă una: căsătoriile din dragoste nu ies bine. Și despre ce-am vorbit, sînt sigur c'o să ne înrudim. Salutare!"</p>
<p>Își strîng mîna și se despart.</p>
<p>Peste vreo săptămînă se întîlnesc iar. Neculau îl cuprinde cu brațul, peste spate și-l întreabă de una de alta și... ce răspuns îi dă, c'a și început pregătirile de logodnă și nuntă.</p>
<p>Potolincu nu-și amintește par'că uitase, și la auzul acestor cuvinte tresare ca trezit dintr'un vis lung.</p>
<p>Îngaimă silit: „Să mă mai gîndesc, d-le Neculau. Poate".</p>
<p>Neculau își trage brațul, zburlește din nas, și-l lasă în drum, fără să-i întindă mina. E semn rău. Potolincu a înțeles. Era o amenințare. Știe ce-l așteaptă. A gîndit puțin; dar a uitat.</p>
<p>El nu-și dă seama de ce fuge de lume și o urăște. La tribunal, atîta învălmășeală de oameni îi face rău.</p>
<p>În schimb tot timpul caută ceva de făcut: acasă citește și, la slujbă, stă mai mult ca de obiceiu, să uite, să uite... Și cu toate astea, mintea îl duce acolo, veșnic acolo. Nu cam înțelege ce citește, uită ce se vorbește la procese și cînd tovarășii lui judecători vorbesc și fac haz de se prăpădesc cu firea, el zîmbește și se miră, cum cineva poate rîde așa de geaba, din senin!... Nu e în stare s'asculte nici o glumă scurtă, dela un cap la altul; el s'ascultă pe dînsul, descusînd întîmplările trecute, în unele amănunte cunoscute, pe cari prea puțin le pricepe. Prea se bat cap în cap. Și adesea ori închee zicîndu-și: „Ori lumea e nebună, ori eu nu-s în toate mințile?"</p>
<p>De cîteva zile îl ține o durere de cap, în jurul frunții și mai ales în ceafă. Noaptea n'are liniște și doarme puțin. Visuri îngrozitoare îl fac să tresare din somn. În odae întuneric, singur, îl prind glodurile — gînduri negre. I se nălucesc tot felul de lucruri înfricoșătoare. I se pare c'o să înebunească. Dacă va răsufla mai adînc o să-i pocnească o vînă dela inimă, sau dacă va întoarce mai repede gîtul o să-l năpădească sîngele la cap, și-a doua zi o să-l găsească mort. Mintea-i e încătușată de-o frică nedeslușită.</p>
<p>Printre toate astea s'amestecă chipul Catrinei. Acesta îl ține; de altfel îi vine un dezgust de vieață și a-și face seamă i se pare o scăpare în liniște. Dar Catrina e pierdută pentru dînsul și a mai încerca cine știe ce mijloc, îi e lihamite. Tot aicea ar fi ajuns de alt drum. Atuncea la ce bun să mai trăiască? Își zice și îl apucă o zăpăceală de cap, că nu știe pe ce lume se află. „A fi ori a nu fi" îi e tot una.</p>
<p>Dar într'o zi l'a durut îngrozitor capul, ca o bubă coaptă. Noaptea nu-i venea somn. S'a culcat, și aceleași gînduri, și aceeași zăpăceală.... Cum stă în așternut, își amintește că în surtuc are un briceag cu mai multe limbi, dintre cari una cu vîrf ascuțit și lungă de vreo cinci degete. Nu gîndește la Catrina. De dînsa nu-și amintește, par'că n'ar fi cunoscut-o. Se gîndește la moarte, ca la un judecător drept, împăciuitor a toate.</p>
<p>Se scoală hotărît, aprinde lumînarea, scoate cuțitașul din buzunar, cu unghia deschide limba cea lungă și măsoară. E sigur că înpunge, tae și omoară. Cu stînga caută locul între coaste. Acolo zvîcnește tare, pripit. Mîna a primit porunca să dea, cu mușchii umflați de putere, apropie vîrful briceagului de piept în dreptul inimii. La apropierea morții scrîșnește din dinți și la un vîrtej al gîndului: Cînd?—să dea acum... se oprește.</p>
<p>Lasă cuțitașul din mînă, de-i cade. Pieziș, în cădere, limba deschisă se lovește în coardă, că briceagul saltă apoi zvîrcolindu-se pe podele. Potolincu deschide gura vorbind tare cu sine însuși: „Ce prostii sînt astea, frate"!? și se sperie de glasul său. Se freacă la tîmple și cu ochii țintă la cuțitaș, ca urmărind un dușman, se duce de deschide fereasta. Aerul rece năpădește în odae. Acesta îi mai liniștește creerul aprins. Se întoarce. Cu groază, apucă cuțitașul cu două degete, ca pe ceva spurcat, și ținîndu-l cu mîna întinsă, departe îl aruncă afară în ogradă.</p>
<p>Stă rezemat cu coatele pe prichiciul ferestei. Afară e senin fără lună. Stînd așa își spune multe. De unde să-i vie ideea asta, tocmai lui, care își bate joc de... sinucișii din dragoste?... Tată-su, om voinic, care robotește desdedimineață și pîn'în sară, mînîncă cu poftă și doarme liniștit; măsa femee sănătoasă și veselă. Și cîte nevoi și necazuri n'au dat și dau peste dînșii; luptă, înving ori nu, ei sînt în picioare, neclintiți. El să fie oare feciorul lor?... ori nu le seamănă?... Deși zidit cu mușchi tari, totuși s'ajungă, de tînăr, o căzătură, care nu poate înfrunta o... mică stingherire, îl pune pe gînduri.</p>
<p>A scris mult în versuri, despre dragoste, din închipuire. A iubit acuma și prea și-a chieltuit nervii. Acuma a cunoscut-o și-a cunoscut și unele urmări ale ei. Grozave urmări, pentru un început atît de frumos. A fost grozavă lovitura aceea, cînd Neculau i-a adus răspunsul; a fost o nouă chieltuială, poate mai mare ca cea dintîi, și i-a deșirat creerul, ca pe un călțun.</p>
<p>Dar cartea, șaptesprezece ani de școală, cîtă bătae de cap și bătăi de inimă și lipsă și muncă, ghemuit în bancă cu fruntea încrețită și nopți pierdute la lampă. Astea i-au slăbit creerul, că o mică zdruncinare, aproape să-l dea de rîpă. Mai bine nu mai învăța atîta și era sănătos la minte.</p>
<p>Dacă cunoștea numai buchiile și ar fi rămas în sat la dînsul, de-a doua zi, una ca coana Raluca și-ar fi văzut poarta unsă cu păcură, să nu-i mai calce picior de flăcău prin casă, ca la o năzuroasă și închipuită de fata ei, ce este! El ajunsese atît de dezarmat pentru vidață, că nu poate fi nici răzbunător. Nici nu se gîndește la răzbunare.</p>
<p>Gîndește la tovarășii lui de tribunal, atîția tineri, cari și dînșii au pățit-o nu odată și sînt veseli. I-a auzit de atăteaori cum povestesc de haz, cum ochiseră pe cutare fete „cu zestre grasă", s'au învîrtit pe lîngă dînsele, le-au cerut și nu le-au dat după dînșii, pentrucă...</p>
<p>— Auzi, mon cher! noi cartofori, secături? Caute pe alții mai buni, dacă vor găsi!</p>
<p>Și-și zice: De ce atîta lume nu mai sufere?.... și cu toate astea trăește. De ce tocmai el e sortit să plîngă, pentru care lucru alții nici nu se sinchisesc și rîd. Aceia sînt oameni de luptă. Să nu simțiască și să nu gîdiască nimica. Uite-așa! un animal, care trage în jug, mînîncă bine, doarme liniștit și moare fără dureri.</p>
<p>Privește cerul și stelele acestea cari sclipesc, altădată i se păreau tot atîtea tremurări de dragoste— dragostea lui; acuma își hlizesc ochiul răutăcios la dînsul, parcă rîzînd mușcător de cîte prostii văd în odaea lui. Cu frică, trage o privire prin ogradă și nu zărește briceagul, lasă fereastra deschisă și se culcă.</p>
<p>A dormit bine și a doua zi se scoală mai înviorat. Pune multă voință și de cîteori îl fură acele năluciri negre și înclinări grozave, începe în minte, ceva vesel: cuvinte și glume de ale poporului. În trînsele găsește mai multă dragoste de viață, decît în toate cărțile lui.</p>
<p>Poate așa se lămurește că poporul nostru deși se găsește în cele mai grele chinuri ale sărăciei, totuși e și vesel și trăește și va trăi, pentru că el are o filozofie amară în glumele lui nesecate.</p>
<p>Cu zilele s'a deprins să alunge otrava din creeri. „A fi" începe să devie mai suferit.</p>
<p>Același gînd ostenit—Catrina și aceeași dragoste molcomită, încetul cu'ncetul, iau în mintea lui un chip nou de-a fi, par'că petrecute în niște împrejurări întru cîtva asemănătoare, dar schimbate și mărite la nesfîrșit. În mintea lui se clădește o întreagă poveste de dragoste nenorocită.</p>
<p>Din tot ce-a văzut, simțit, sau glndit, curg pe trei guri de rîu, ideile, spre o vale mai largă, cu priveliști mărețe, găsită din întîmplare. Par'că a fost potop la obîrșie, apa furioasă îneacă totul și caută un loc pe unde să se scurgă în lume. Potolincu simte o trebuință de neînvins să scrie. Dimineața și seara, cu pieptul lipit de muchea mesei, în cîteva zile dea-rîndul a isprăvit o poezie, lungă, în versuri:</p>
<p>El și Ea se întîlnesc, noaptea, într'o grădină, în boschet. Sînt frumoși, ca văzuți în închipuirea noastră. În umbra lunii se pomenesc cuprinși în brațe. Își destăinuesc dorurile și printre sărutări își vorbesc de dragoste în vîrtejuri frumoase de cuvinte. Li se pare că se cunosc și se iubesc de mult. El îi povestește rostul neînțeles al vieții lui: e copil din flori, al nimăruia. Ea, taina care învălue ființa ei: de mică copilă mă-sa o ține închisă; nu cunoaște pe nimenea și nimenea nu știe de dînsa, dccît el, pe care i l'a trimis dorul. Dela naștere, părinții au închinat-o lui Hristos, să izbăvească un păcat vechiu al familiei. Mîne, din zori, o pornește la un schit uitat de lume și astăsară a scos-o afară, în grădină, întîia oară, să vază verdeața, cerul, stelele și luna. El vrea s'o fure. O ridică pe brațe și caută să fugă din grădină pe unde a intrat. Dar mă-sa îi esă înainte și-i zmulge fata din brațe. El blestemă pe bătrînă și-și ia adio dela iubita lui. Deznădăjduit fuge acasă. Fata cu toate îngrijirile, moare de supărare; iar a doua zi îngrijitoarea găsește pe copilul din flori mort de otravă...</p>
<p>Îi pune un nume: „Moartea Idilei", o închină „D-șoarei Catrina B." și o trimite revistei unde scrie.</p>
<p>Dar deosebirea îi sare în ochi. El încă nu murise.</p>
<p>Cînd s'a dezmeticit din harababura asta șo-a amintit că și înainte cînd meșteșugia versuri de dragoste, închinate tot Catrinei, ajunsese să-și creadă singur, minciunile. Ajunsese la încheerea, că înfloriturile unor fapte adevărate îi falsificaseră dragostea. Tot timpul a bătut cîmpii și în loc să se întrebe sănătos: „fata asta face de mine, ori nu?" își aprinsese mintea pentru versuri. Acuma vede că în „Moartea Idilei" orice cuvînt sună a gol și e o minciună gogonată și recitînd-o, îi stîrnește batjocoritor rîsul: „Domnule, I. Potol, drept să-ți spun, ești un mare găgăuță. Na! și-și dă cu tifla în față. Cum dracul trei zile, cît am scris, am crezut asemenea copilării?... Și de ce mă mir mai mult, e directorul revistei, care primește și dela mine ca și dela alșii asemenea stîrpituri... literare!".</p>
<p>Spiritul acesta sănătos, goana asta spre adevăr, îi face bine, îl liniștește. Vede lucrurile sub chipul lor firesc, cari sînt precum sînt. Și ajunge le încheerea, că poeții, totdeauna, umblă pe lîngă drum. Și Potolincu și-a zis: „Pîn'aicea cu poezia, că într'o zi o s'ajung la Mănăstirea Neamțului!"</p>
<p>Gîndul e tot la Catrina și pe suflet îl apasă tot o tristeță neînțeleasă. Durerile de cap nu-i treaceau încă.</p>
<p>Ciudat lucru. Cînd și-a recitit poezia tipărită, toate cele povestite, par'că lui i se întîmplaseră aidoma. El și ea s'au întîlnit numai o clipă din vieață... Despre peripețiile prin cari a trecut, săptămînile trecule, i se par ca fiind trăite de altul. El pare a nu mai fi el; căci el adevărat, n'ar fi umblat cu tertipuri și rugăminți pe la madame Neculau să ceară mîna Catrinei. Ce-ar fi fost prostiile astea?! S'ar fi dus la dînsa și i-ar fi spus „Dudue"...</p>
<p>Luxandra și Frăsinica îșo văd și ele viitorul dărîmat. Din cele ce le spusese Raluca, n'au înțeles nimica, ba, pîn'acuma, măresc nenorocirea tuturora. Ele îi plîng de milă Catrinei.</p>
<p>Cîteodată se îndeamnă una pe alta și intră în odăița Catrinei. Aicea, cu dînsa, sînt cuviincioase ca cu o sfîntă. O privesc lung; îi vorbesc, pe cînd altele le trec prin minte.</p>
<p>Catrina își ia aerul liniștit și-și urmează citirea sau lucrul înainte. Nu știe ce să răspunză; ori, întîmplător spune un „da" sau „nu".</p>
<p>Frăsinica începe silit să glumească. Glasul îi sună ca în casa mortului. Nu rîde nici una, nici chiar glumeața, care încurcă altele, stingherită și fără ales.</p>
<p>Aicea Luxandra și Frăsinica nu pot sta mult și ies.</p>
<p>Catrina gîndind și la dînsele își zice: „Ce vinovate sînt ele?!"...</p>
<p>Raluca intră mai des la Catrina. Nu știe cum s'o liniștească. Pe cînd fata privește în altă parte, ea se apropie, o alintă pe obraji și sfios o sărută pe frunte. Catrina tresare și se ține să nu izbucnească, să nu ofteze, ci numai, din cînd în cînd, răsuflă lung, nebăgat în seamă.</p>
<p>Măsa o întîmpină: „Iar îți sînt ochii înroșiți. Ai plîns: Pentru ce?"</p>
<p>— Mi-s ochii roși?... Da, am plîns. Plîng așa degeaba. N'am nimica, o să-mi treacă.</p>
<p>Și Raluca îi spune: „Dacă el într'adevăr te cere, de ce nu vine la mine să-mi spue: Madame! uite-așa și-așa, nu vreau zestre, nu vreau nimica, decît... Ascultă-mă pe mine, Catrina, dac'o veni să te ceară, să-mi tai gîtul! Cu Potolincu, cu domnul Potolinc m'am înșelat. E ca oricare, vînător de zestre. Am mai văzut eu poeți de aceștia, pe cari alții să-i însoare, alții să-i ție și cînd n'au cu ce trăi, li se abate de altele și divorț! Toate ar fi bune, cînd ai rămînea vădană, s'aibi zestre. Dar știi bine că n'am de unde-ți da. Ce trebuesc să te potrivești la ce-și închipue o proastă ca Lucreția. Mai bine și-ar vedea de bărbatu-su, care l-a mîncat zestrea și e un stricat. Potolincu nici nu visează. Lasă, Catrină, am eu ceva mai bun pentru tine, numai să mă asculți! Ți-oiu spune altădată".</p>
<p>Și cînd ese mai adaugă: „Nu mai plînge că te faci urîtă!"</p>
<p>La ce-i folosește frumusețea? își zice Catrina. Dacă ar fi o slută, ar fi avut și o simțire din topor. Nu i-ar fi arătat dragoste nimenea și nu și-ar fi făcut atîtea idei mari.</p>
<p>Oricîte îi spune măsa, ea crede în ceea ce-i spusese „madame" Neculau. Asta nu e nebună sau o cucoană de acelea — multe de altfel — cari umblă vrut nevrut cu starostii și încurcături între familii: cînd nu vrea băiatul, cînd nu vrea fata, cînd nu vor amîndoi, sau familiile lor; însă vor ele să facă casă. Dacă Lucreția ar umbla cu starostii, ar alerga pentru nepoata lui Neculau, Lucia. Atunci ce-a împins-o să-i spue ei?... decît adevărul.</p>
<p>Catrina vede că măsa singură nu-și crede vorbele.</p>
<p>Dar dacă Potolincu cine știe de cine îndemnat ar veni să-și spue voința lui. Atuncia?!..</p>
<p>Fata se gîndeșle în tot felul. Dacă i-ar scrie numai cîteva cuvinte: „Domnule Potolincu, vino de mă cere mamei!..." El, de sgur, ar veni; însă nu s'ar putea întîlni, ca și în Duminica aceea. Sau poate dînsul i-ar scrie frumos o scrisoare. Orice ar fi în zadar, căci măsa are pe alul. Pe cine?...</p>
<p>Asupra cuvîntulul din urmă, Catrina se gîndește, și închee acest șir de idei, că e o scornitură de-a măsii. Dacă ar avea pe altul i-ar spune verde. Ceea ce nu înțelege e: de ce n'o dă după Potolincu?— prilejul cel mai potrivit. Cine să fie acela altul, pentru dînsa? Toate aceste gînduri o fac să sufere și mai mult.</p>
<p>Catrina se vede aruncată iar în întunericul nesiguranței în care trăise. Caută un sprijin gîndului. Citește un roman, din care nu înțelege nimica, căci gîndul e mereu la dînsul și-i se răsare a plîns. De cu seară pînă adoarme, gîndește pe același drum. Prin somn oftează, parcă sughițe. Ziua orice face nu sporește. Ochii i se împainjenesc de lacrimi, vede toate ca prin ochelari prea mari și nu mai poate lucra.</p>
<p>Îl iubește, pentru că o ceruse. E cam înjositor pentru dînsa, ce spun, dar așa e. Însă dragoste zadarnică. Toate căile îi sînt închise. E mîndră, nu arată; dar lovitura asta e cu mult mai grea ca cele trecute. S'a tras la față.</p>
<p>Cu cît din zi în zi, suferința ei devine mai mare, pe atît dragostea pentru Potolincu ia întinderi nesfîrșite. O dragoste care e suferință și aceeași suferință nu e de cît aceeași dragoste. Pentru dînsa, una și alta e aceeași simțire, una pe alta se aprind.</p>
<p>O prind gîndurile și cînd se dezmeticește nici ea nu-și dă bine seama la ce a gîndit: la trecut?... la viitor?... Ori încotro caută, tot stingheră se vede. Un gînd o chinuește: nu va fi a nimănuia. Nu-și dă bine seama de toată însemnătatea acestor cuvinte; dar știe c'a lui Potolincu nu va fi. Asta pune vîrf la toate căci cu el, pentru dînsa, lumea se 'ncheie. Și are dreptate. Cine o va mai cere, ca și ei să-i fie drag?</p>
<p>Gîndurile o obosesc și de multe ori ziua, toropită, se lasă pe pat și adoarme.</p>
<p>Femeea e slabă, dar îndură mai lesne suferința.</p>
<p>Cîte are Catrina pe cap, un bărbat ar înebuni, și-ar face seamă</p>
<p>Orașul vuește; știe tot: ce a spus Potolincu Lucreției și cît de veselă a fost Catrina cînd a auzit „vestea" și ce au vorbit Lucreția și Raluca și-și închipuește și desnădejdea „bietei" Catrina, o fată așa de bună și simțitoare. Ce noroc frumos ar fi avut!"</p>
<p>Cum a aflat?</p>
<p>În ciudă, Lucreția a spus în secret unei prietene, prietena alteia și așa mai departe. Peste cîteva zile, în toate casele nu se vorbește decît: „Ce proastă e Raluca! Pe cine așteaptă?... pe prințul! Ori poate crede să 'nțarce pe fostul ei rîndaș, pentru Potolincu. Cine știe?!"</p>
<p>Toate cucoanele cari o clevetesc, îi vin în casă, la cărți, ca și mai înainte; de asemenea și dînsa le 'ntoarce vizita. În convorbirile lor la „maus", dela care Raluca cîte odată își scoate coșnița de a doua zi la piață, una și alta o întreabă pieziș, picnind'o de ce nu-și dă fata după Potolincu: „Așa băiat mai rar!"</p>
<p>— Ei, cucoanelor, le răspunde Raluca, dumneavoastră aveți fetele dumneavoastră, eu pe ale mele. Catrina nu e pentru Potolincu. Lui îi trebue fată cu zestre și fetei mele bărbat bogat. Puneți mîna pe el! Mai rar așa chilipir.</p>
<p>Și cu astea le tae apa de la moară. Și încă îi dau dreptate; însă și Potolincu nu e de lepădat.</p>
<p>Prietenele de școală ale fetelor Balșotă de asemenea le vin și... ele se duc în toate părțile, ca întotdeauna. Nimica schimbat. Catrina esă, dar e mai retrasă, mai tăcută ceea ce ele pricep pricina. Dar din ipocrizie, sau bună creștere, nici una nu îndrăznește s'o întrebe asupra celor auzite despre dînsa. După învoiala făcută a lumii, astea nu sînt vorbe pentru niște fete — ori acelea s'ar putea vorbi numai între prietene. Catrina n'are o prietenă așa de bună. E prea mîndră să-și dcschiză inima și să se plîngă uneea, care, poate de a doua zi i-ar deveni dușmancă.</p>
<p>Azi nunțile s'au rărit, tinerii sînt bătrîni și fetele îmbătrînesc. Care prietenă a Catrinei nu l'ar vra pe Potolincu?... Fetele nu vorbesc despre lucrurile astea; dar sînt mai interesate și mai grăbite ca părinții lor.</p>
<p>În desnădăjduire, dintr'un puls de voință și printr'o legătură de idei cu ce auzise, sau cetise, Catrina gîndește la unele împrejurări pîn'acuma petrecule în închipuirea ei.</p>
<p>Se vede noaptea, singură în odae. Se 'mbracă și după stingerea lumînărilor, deschide fereastra, încet încet, să nu scîrție. Își adună haina largă și tiptil îi alunecă trupul pe lîngă părete pînă atinge pămîntul cu picioarele. Nu latră nici un cîine, n'o vede nici un gardist și merge pe lîngă garduri pînă unde el o așteaptă. De la brațul lui nimenea n'o poate zmulge și a doua zi măsa nu mai are încotro, trebue s'o dea. Gura lumii are s'o ierte.</p>
<p>Zile dearîndul același gînd. Dar cum s'afle el? Ce și cum să-i scrie, să nu-i spue nici prea multe; dar totuși s'o înțeleagă ca să-i răspunză. Dînsa mai primise scrisori pe numele ei. De asta nu se îngrijește.</p>
<p>Cînd o singură, încearcă o ciornă de scrisoare. Înșiră multe, tae, adaugă pe deasupra rîndurilor și nu e mulțumită. Unele cuvinte spun prea mult, altele prea puțin; puse înaintea sau în urma altora dau înțelesuri apropiate însă nu cele dorite. Greu găsește cuvîntul și legătura potrivită. Mototolește hîrtia, o pune în buzunarul șorțului și începe din nou altă ciornă. Cînd aude apropiindu'se pași, mototolește petecul de hîrtie și 'l ascunde.</p>
<p>Fie ce-o fi! Catrina se hotărăște și duce scrisoarea la cutie.</p>
<p>Cîteva zile după aceea a stat ca pe ghimpi, așteptînd și gîndindu-se la dînsul și, cine știe, undeva departe de casa asta. Poștașul vine de două ori pe zi, dimineața și seara n'aduce nimica pe numele ei. Dar nu pierde nădejdea...</p>
<p>Potolincu e mult mai liniștit, după scuturătura frigurilor dintîi, cînd într'o dimineață, pe lîngă cele două ziare, primește o scrisoare închisă, cu numele lui scris îngrijit, cu litere subțiri, lunguețe, de o mînă da femee.</p>
<p>Pînă o deschide, gîndul îi e la „madame" Balșotă, care... îl cheamă să-i lămurească încurcătura cu cererea și...</p>
<p>După ce desface coala de scrisoare citește:</p>
<p>20 Iunie</p>
<p>Domnule Potolincu, înțelegeți bine că în împrejurările în cari mă găsesc, nu-mi dau bine sama, ce fac, cum și ce vreau să vă spun despre singurul chip de-a fi împreună întotdeauna.</p>
<p>Nu știu dacă v'am ghicit gîndul, dar ne-am înțeles, că nu trebue să vază ziua, ce poate ascunde întunerecul nopții.</p>
<p>Pe cînd?</p>
<p>Ceea ce vroiu să știu este acest răspuns, pe care-l aștept.</p>
<p>Pînă atuncia, Ecaterina Balșotă</p>
<p>Lui Potolincu i se bate inima. Nu se îndoește de nimica; scrisoarea e a ei. Cuvinte la locul lor, cu înțeles serios, cari destăinuesc în puține rînduri trecutul și viitorul dorit cu furia dintîi, a dragostei reînviate.</p>
<p>La mijlocul acesta se mai gîndise, odată, în jurul căruia a înjghebat „Moartea idilei". La atîta îi folosise. Cîtă lipsă de curaj și putere! Tot fetele mai pricepute.</p>
<p>Printr'o legătură de idei cu scrisoarea primită și cu ce plănuia, își amintește de cuvintele lui Neculau, pe cari le-a spus în gura mare în camera advocaților și pe cari i le-a șoptit un prieten, să se ferească: „Lasă, l'oiu învăța eu pe moftangiul de Potolincu să se ție dealtădată, de cuvînt!"</p>
<p>Potolincu înțelesese amenințarea asta: Lucia Neculau!...</p>
<p>De cînd a auzit vorbindu-se de omul acesta, parcă-l citește, pe fața lui grasă și cu trăsuri adînci, toate păcatele. Își amintește tot ce vorbesc oamenii de toată crezarea, înșiși prieteni d-ai „șefului".</p>
<p>Panaite Neculau e pui de lele. Pe... tat-su, Neculai Cristea Răzeșu, l'a cunoscut în mahala, la nunta măsi. Bătrînul l'a învățat și-a cheltuit, la București de l'a scos ceva. Neculau ca procuror a luat mită de la împricinați, pentru care a fost numai „înlocuit". Făcea politică cu Iorgu Balșotă. Ca primar al orașului a făcut lucrări de peste un milion, cari toate s'au năruit. A scăpat ca prin urechile acului. Ca prefect de județ a furat, cînd a fost închis, judecat, cocoloșit și scăpat de păr. Să trăiască tot conu Iorgu! Ca bărbat și-a trimis nevasta, coana Lucreția, la părinți, bănuind-o de... necinste.</p>
<p>A căutat și-a izbutit să stoarcă dela bietul socru-su, în rînduri, încă vreo două sute pe lîngă cele trei sute de mii zestre. Aproape l'a ruinat, pe bătrînul. Neculau e dator n'are de unde mai împrumuta. La mahala face încă pe berbantul—ține cîte două și trei femei frumoase. Se înfundă prin crîșme cu vin bun, cu oameni de-ai lui și petrece.</p>
<p>Rar vine acasă la miezul nopții; ci mai întotdeauna la ziuă, ori nu vine cu zilele. Pe funcționari îi schimbă pe rudă pe sămînță. Care dă mai mult! În alegeri e varga lui Dumnezeu. E deputat și guvernul îi face toate gusturile. Pe judecători îi vîntură: unul cade, altul vine.</p>
<p>Potolincu se așteaptă la orice dela Neculau.</p>
<p>Afară de furia lui Neculau, totuși se gîndește: Un judecător fugind c'o fată, ajuns în gura lumii, va fi îndepărtat pe dată. Ei și! își răspunde: pagubă în ciuperci! Oricînd ca advocat ar putea cîștiga atîta. Se hotărăște să-i răspunză bătrînei; iar pentru urmă a plănuit totul, cum și ce fel...</p>
<p>21 Iunie</p>
<p>Dudue Catrina, noaptea între 22 și 23, ora 12. Colț cu strada Alexandru Cel-Bun. Trăsura. București.</p>
<p>La revedere, I. Potolincu.</p>
<p>Apoi își scrie și demisia din locul de judecător.</p>
<p>La prînz, cînd trece la tribunal, pune scrisoarea la cutie, iar la poștă își înaintează demisia, cînd își zice ușurat: „Am scăpat cu obraz curat de amenințarea lui Neculau". Și pe durm se gîndește dacă nu cumva ar putea fi o glumă răutăcioasă a vreunui cunoscut, sau chiar poate o mașinărie de-a lui Neculau? Nu se poate, își răspunde. Scrisoarea n'ar fi atît de simțită, în cuvinte cari arată atîta dragoste și voință.</p>
<p>Potolincu și-a pregătit totul de plecare. În pungă are cît a mai rămas din leafa după Iunie—cam puțin.</p>
<p>Toată ziua gîndul îi e la acel orășel de dincolo de București, unde fusese ca ajutor de judecător să se apuce de advocntură. Cu cît însera cu atît îl tăia la inimă. E nerăbdarea, să treacă timpul acesta ce-l desparte de începutul fericirei lui.</p>
<p>Se întinde pe pat. Fumează, citește ziarele de trei ori pe aceleași rînduri, se uită la ceas, care merge atît de încet. La ora unsprezece își ia pălăria, bățul și pardesiul pe mînă și stingînd lampa își zice: „Adio, burlăcie!" și ese.</p>
<p>E noapte de vară întenecoasă. Cerul înorat a ploae; nu zărește nici o stea. Din sus, suflă un vînt umed. Pe străzi, nimenea, decît ici și colea cîte un gardist nemișcat. Felinarele cu gaz, după marginea drumului, arzîndu-și de cu seară prea mult fitilul, împrăștie o lumină chioară, ce de-abia roșește sub hornul de sticlă, fumegăit.</p>
<p>Potolincu face un ocol și intră în strada Balșotă. Apropiindu-se, îi trec prin piele fiori. Răcoarea nopței i se pare frig de toamnă. Inima îi zvîcnește de cine știe ce doruri tainice, pe cînd trece prin dreptul casei aceleea, în care ca într'ascuns poate așteaptă să se împlinească ceasul. Privește ferestrele. Nici o lumină și nicio mișcare. Sînt unsprezece și un sfert.</p>
<p>La răspîntia dintre străzile Balșotă și Alexandru-Cel-Bun, trăsura așteaptă de cîteva minute. Birjarul a zărit prin întuneric apropiindu-se un domn, de dînsul. L'a cunoscut și tace. Potolincu se sue în trăsură și așezîndu-se într'un colț pe perne, sub poclit, îi țîțîe inima așteptînd tăcut. Clipele sînt zile de gîndire.</p>
<p>Un gardist se apropie și poruncește răsghios:</p> 
<p>— Pleacă, birjar! ce stai?...</p>
<p>Birjarul face din limbă: „St!"...</p>
<p>— Tu ești, Avrămuț? îl întreabă gardistul.</p>
<p>— Frate-miu!</p>
<p>Omul cu tesac și revolver la șold, cercetător se uită în trăsură și de sub poclit o mină îl oprește.</p>
<p>— Ține! și Potolincu pune în palma gardistului cîțiva lei, pe cari acesta îi strînge bine.</p>
<p>Gardistul mai întreabă: „Cine?"</p>
<p>— Nimenea, îi răspunde birjarul. Ia ascultă, urmează el în șoaptă. Dacă vezi o coconiță apropiindu-se de trăsură, venind dintr'acolo întoarce-te înapoi și ascunde-te! Nu fii prost!...</p>
<p>Gardistul s'a apropiat de un felinar și-și socotește bacșișul. Frumos cîștig!</p>
<p>Potolincu ghemuit, parcă de rușine și de alte multe, din cinci în cinci minute aprinde cîte un chibrit, oprindud lumina cu amîndouă palmele făcute căuș împrejurul flăcării și se uită la ceas, pe care-l ține, atîrnat de lanț, pe pulpa piciorului.</p>
<p>Din minut în minut... parcă aude ceva... acuma... ba acuma... parcă zărește ceva prin întuneric... se apropie...</p>
<p>Ceasul douăsprezece. Să mai aștepte: dar o strîngere de mînă face să-i zvîcneasă tîmplele și ochii să-i clipească des. Cînd lipește ploapele simte gingiile genelor reci. Gîndurile îl moae ca pe o petică..</p>
<p>În tăcerea nopții se aude trenul șuerînd lung, apropiindu-se de gară. Lui Potolincu i-a trecut un cuțit prin inimă. Între doua hotârlri, alege pe cea din urmă și cu glasul tremurat spune: „Să mai așteptăm puțin... Ori, hai, du-mă la tren!"</p>
<p>Avrămuț dă biciu cailor și trăsura pornește repede, duruind și apucînd drumul prin fața caselor coanei Raluca. Potolincu a scos capul de sub poclit. Fereștile întunecoase, cu storurile lăsate au un aer disprețuitor. Toată clădirea asta dărăpănată i se pare un mormînt—mormîntul fericirii lui.</p>
<p>La gară, Potolincu ia bilet pentru București. Trenul îl aduce departe de orașul acesta. În drum, prea multe de odată și harababura îi trec prin minte; acuma învinuind'o de ușurință, acuma ertînd-o, ba învinuindu-se singur; dar lui nu-șîi iartă prostia ce făcuse, să se potrivească unei... Din toate, un lucru îl crede mau cu temeiu: scrisoarea primită trebue să fi fost ticluită... de unul din cunoscuții lui, cari se crede de spirit.</p>
<p>A doua zi s'a văzut lipsa lui Potolincu. După eșirea de la tribunal, judecătorii și advocații își dădeau fel de fel de păreri. Dar ce spun sînt închipuri.</p>
<p>Cel mal atins, la aflarea acestei știri e Neculau. El începuse a înjgheba pîra la minister. Potolincu trebuia înfierat... pentru purtarea rea în lume, mituire, beție, jucător de cărți și înlăturat din slujbă pe pricini... dovedite. Chiar mort de-ar fi, i-a scăpat din ghiare.</p>
<p>Gardistul din pont n'a spus nimic la poliție. Bacșișul fusese mai mare ca datoria. Avrămuț, birjarul n'a destăinuit. Aceasta e una din însușirile lui de codoș.</p>
<p>Ceea ce se crede mai cu temei și crede și Neculau, e o sinucidere.</p>
<p>Gazda fiind cercetată, a spus tot ce știe: „Domnul Potolincu a plecat la București și mi-a lăsat bani să-i trimit boclucurile unde mi-o scrie". Dar asta nu e destul și poliția își începe cercetările pe la oteluri, prin împrejurul orașului, pe malul rîului, pe linia drumului de fier, pînă ce poliția Bucureștilor răspunde telegrafic, că: „Numitul Ion Patolincu, fost judecător, avînd semnalmentele, statura înaltă, ochii negri, nasul potrivit, fruntea eșită, părul negru, mustața mică, barba rade, se află aicea, hotel Dacia".</p>
<p>A treia zi dimineața, baba Ilinca după ce se întoarce de la piață întîmpină pe stăpînă-sa cu vorbele: „Nu știi ceva, duducă!... Domnul acela frumușel, care venea pe la noi, pentru duduea Catrina, nu pot sa-i zic pe nume, judecătorul"....</p>
<p>Pînă să sfîrșească vorba, Raluca pălește trecîndu-i prin minte, că Potolincu, ferească Dumnezeu, din pricina ei și-a făcut seamă. Dar deodată se înveselește cînd aude pe Ilinca urmînd gîfîit: „....a plecat la București și n'are să se mai întoarcă".</p>
<p>— Cine ți-a spus?</p>
<p>— Cine?... Bucătăreasa dela conu Panaite Neculau, uite, acuma, la piață.</p>
<p>— Din ce pricină, nu ți-a spus?</p>
<p>— Ba da. Știu eu?! Cică de teamă să nu-l otrăvească gazda, cucoana la care sta cu chirie. Pe semne că se băteau. Știu eu, ce hram țineau împreună?! Și că pe cucoana aceea n'a închis'o, pentru că așa a poruncit conu Panaite la poliție și la tribunal.</p>
<p>Raluca rîde.</p>
<p>Scrisoarea lui Potolincu e la dînsa. Poștașul i-o dăduse la bucătărie și dînsa înadins a deschis-o. În noaptea aceea în care nu închisese ochii, a auzit pe la ceasurile douăsprezece trecînd o trăsură. Raluca înțelege acuma fuga lui Pololincu; dar ce are a face amestecul lui Neculau în afacerea asta... Asta nu o înțelege și o scormonește la inimă.</p>
<p>Raluca, sigură de fuga lui Potolincu, intră în odăița Catrinei.</p>
<p>Catrina cu coatele pe masă, cu capul răzimat pe mîni, făcute pumni, citea cele din urmă file dint'run roman, dar ridică privirea. Bucuria măsi, zugrăvită pe față o miră foarte mult.</p>
<p>— Nu știi ceva, Catrină....</p>
<p>Fata o privește cu sprincenele încruntate. Are o presimțire rea.</p>
<p>— Domnule Potolincu, spune Raluca prefăcută, domnul Potolincu, care ar fi trebuit să vie, cum ți-am spus, să vie la mine și să-mi spue, ori măcar să-mi scrie: „Madame", uite așa și-așa, îți cer fata, nu vreau zestre, nimica... sau ca bine crescut... ce este, sa fi venit pe la noi, înainte de...</p>
<p>— Dar ce s'a întîmplat?</p>
<p>— Ei ce s'a întîmplat!... Nimica. De o săptămînă, domnul Potolincu și a luat catrafusele și tam-nesam a plecat la București. Nu se mai întoarce. Poftim dragoste! poftim hal de om! Poet, fiu, fiu...</p>
<p>Pe cînd Raluca șueră și joacă două degete de la mînă, în dreptul frunții, semn de nebunie, esă.</p>
<p>Catrina gîndind la plecarea neașteptată și fără înțeles a lui Potolincu oftează plecînd capul ca din pricina unei greutăți. „A plecat de o săptămînă, de cel puțin șase, sau șapte zile, repetă cuvintele cestea. N'a primit scrisoarea mea. În ce mînă o fi căzut?"</p>
<p>Durerea ei e acuma, rușinea. În scrisoare iscălise deplin. Nu-și amintește unde i-a pus adresa. Poștașul i-o fi dus'o acasă, ori la tribunal. Acuma trebuie să fie în mîinile judecătorilor și trece din mînă în mînă; ori i-a deschis-o gazda și a intrat în gura mahalagioaicelor.</p>
<p>Sub greutatea rușinii, tot ce fusese nădejde, interes, dor de viață, dragoste, piere pe'ncetul în suflet ca lumina după amurgitul zilei. În jurul ei, nu simte decît gol și'n inimă teama de lume. În minte vede departe chipul lui, mut și nemișcat ca o stană de piatră.</p>
<p>După amiază, Raluca se îmbracă frumos, de vară, ia scrisoarea lui Potilincu și spune fetelor că se duce pînă undeva.</p>
<p>Ea trebue acuma să îngroașe obrazul scoarță ca să se ducă la Ncculau. Ia o trăsură și oprește unde pornise de acasă. Sună la ușă.</p>
<p>Din sală, Lucreția a văzut-o. Dar ce să facă?.. s'o dea afară?... Îi deschide și-o primește cu răceală.</p>
<p>— Lasă, Lucrețio, nu mai fii supărată, c'acuma am să-ți arăt cine a fost domnul Potolincu! Am negru pe alb, dovadă că dumnealui, poetul, nu e de cît un vîntură lume, care umbla să-mi necinstească casa. Ș'apoi, prinde orbul, scoate-i ochii!...... după ce și-ar fi bătut joc de fata mea, dacă... e hei!.. dacă n'ași fi fost eu cu ochii în patru, așa s'ar fi întîmplat!</p>
<p>— Ce? întrebă cucoana de gazdă, fără însă să se intereseze prea mult și urmînd: „Ce-ai avut cu el ai avut, dar cu mine ... nimica. Bietul băiet!"</p>
<p>— L-am cunoscut eu cine e, și Raluca scoțînd scrisoarea din buzunar, o bate cu dosul palmei spunînd: „Aicea e ce e!"</p>
<p>Și vorbind intră în salon.</p>
<p>Neculau era acasă și intră și el aicea.</p>
<p>Raluca i-a dat scrisoarea. El a citit-o și-a înțeles pricina fugii lui Potolincu. Dar ce-l mai interesează pe dînsul toate astea, acuma?... Între altele urmează: „Ce caracter flușturatec!" Și nu părea. Așa cum vorbește e liniștit, lat, se mișcă sfios, ai crede că e o raritate de băiat. Un moftangiu. De altfel, bun judecător și-ar fi fost și mai bun advocat. Are apă la cap"...</p>
<p>Raluca începe să povestească cum a aflat dimineață, dela baba Ilinca, despre fuga lui Potolnicu „....de teamă să nu l otrăvească gazda, cucoana la care sta cu chirie"....</p>
<p>Când isprăvește, Neculau se pune pe rîs cu hohote. Lucreția se ține serioasă.</p>
<p>—Să-ți spun eu ce-i asta „madame" Balșotă, începe Neculau. Sufragiul a auzit dela mine, la masă aseară, când citeam Lucreției niște reviste și de sigur, a aflat și bucătăreasa. Frumos e, cum au înțeles ei!.... Era o poezie a lui Potolincu scrisă de curînd; adică mai multe poezii, în mai multe numere, închinate „d-șoarei Catrina B."</p>
<p>„Nu citesc literatură; pentru că ce are aface literatura și cu afacerile mele... Revistele mi le-a trimis aseară un prieten al lui, mi se pare că singurul din oraș care primește revista, îi citește poeziile și i le laudă. Prietenul i-a scos numele de poet.</p>
<p>Să le citești, „madame" Balșotă, sînt niște nebunii; te interesează mai ales cea din urmă cu otrava..... gazdei.</p>
<p>Neculau se repede pînă la odaia lui de lucru, s'aducă revistele, în care timp Lucreția spune: „Lui Neculau nu-i plac poeziile și mai ales ale lui Potolincu. Să le citești Raluca, zău, să le citești! Sînt tare frumoase. Întrînsele nu-s cuvinte, ci numai dragoste. Cuvintele zboară și-ți rămîne ceva pe inimă. Azi numai poeții mai iubesc femeile. Rar așa bărbați, rar așa inimi gingașe!"...</p>
<p>Neculau intră din nou și Lucreția tace. El a adus cinci reviste mari, groase, cu înveliș gălbiu și așezîndu-se la masă începe în bătae de joc: „Ei acuma, madame Balșotă să te ații la ce-o s'asculți, să te crucești. Dacă și asta se mai numește gîndire, atuncea nebunia nu e departe. Cea întîiu poezie închinată Catrinei e un sonet:</p>
<p>PIC DE ROUĂ</p>
<p>D-șoarei Catrina B.</p>
<p>Ca un vînt năpraznic, gîndurile-mi pesimiste</p>
<p>Rătăceau prin lume vînzolind pădurile.</p>
<p>Te cătau pe tine, rătăcind cărările</p>
<p>Apelor sihastre, pîn 'spre malul mării triste.</p>
<p>Frunza codrilor acum visează aiurit,</p>
<p>Șuruitul apei cîntă lin vălcelelor.</p>
<p>Fața mării oglindește ochiul stelelor.</p> 
<p>Nu-i părere; căci acum întîi eu te-am zărit.</p>
<p>Ca de veacuri viețuesc și te am în minte.</p>
<p>Îți vorbesc în limba asta dulce și cuminte,</p>
<p>Ca'n povești adevărate-ale poeților:</p>
<p>„Fosta-a fost, cum și-astăzi este o iubire nouă,</p>
<p>„Între Craiul Zorilor și un Pic de rouă,</p>
<p>Ce-a zburat la Soare 'n ciuda... romanițelor".</p>
<p>I. Potol</p>
<p>Pe cînd cele două femei stau pe gînduri, Neculau spune batjocoritor: „Intîi că totul e falș și închipuit; ș'apoi ce-are aface una și cu alta? Așa de grozav e domnul Potolincu, că lumea s'a... potolit, pentru că el a văzut-o pe Catrina. Și-auziți! El e Craiul Zorilor, pe cînd ea abia o picătură de rouă. Bre, bre, dar strașnic soare s'a arătat pe cerul bietei noastre țări!</p>
<p>„Să vă spun eu ce-i cu Potolincu. El a cetit pe Bolintineanu, pe Alexandri, pe Eminescu, mai știu eu pe cine... a furat de ici, a furat de colo și s'a făcut poet. Poeți de aceștia avem cu miile. De-aceea a căzut așa de jos numele de poet, și e o rușine a fi cineva poet, pentru că pînă și domnul Potolincu poate face poezii. Cine a fost Bolintincanu!... cine a fost Alexandri!... și cine a fost Eminescu!.. Poeți. S'au dus timpurile acelea, cînd versurile te cutremurau, pentru că aveai pentru ce.</p>
<p>Dar să vă citesc, „madame" Balșotă pe cea cu pricina, și el răsfoește revista din urmă și începe a citi disprețuitor:</p>
<p>MOARTEA IDILEI</p>
<p>D-șoarei Catrina B.</p>
<p>E noapte, e senin, e lună plină,</p>
<p>E aur peste pomii din grădină,</p>
<p>Și n iarbă rouă. Din luminiș</p>
<p>Ea, ca prin sită de painjeniș.</p>
<p>Acuma, întîiași dată vede lumea</p>
<p>Cît de măreață e. Și peste culmea</p>
<p>Gîndirii stă El. Vine El s'o fure!</p>
<p>Și de-o iubește în genuchi să-i jure.</p>
<p>— Ah, vino, vino!....</p>
<p>Tot e poezie</p>
<p>În noaptea asta. El e prins de fantazie:</p>
<p>Neliniștea idililor iubiri</p>
<p>Și-adie lin un suflet de zefiri.</p>
<p>Pribeagule, pe unde vrei să-l porși?</p>
<p>Pe ce cărări umbroase și prin cars porți</p>
<p>Îl duci la dînsa 'n taină?...</p>
<p>— Și tot așa mai departe, urmează el. Mi-e silă să citesc toată halimaua asta.</p>
<p>Mai departe ei își vorbesc de dragoste,— mofturi! planuri de fugă și alte prăpăstii. Cînd vor să fugă le esă înainte „măsa" — dumneata „madame" Balșotă — și i-o zmulge din brațe ca pe o petică. El te blestemă; mă rog te face cu ouă și cu oțet, în limba asta păsărească.</p>
<p>Dar să-ți citesc moartea ei:</p>
<p>Ei, trupul feciorelnic i s'a frînt</p>
<p>În strînsul brațelor bătrînei crunt,</p>
<p>Și-a oftat adînc, alunecînd</p>
<p>Jos, la pămînt. Rămas-a pînă cînd</p>
<p>Pe targ'a ridicat-o 'n nesimțire.</p>
<p>Dureri nespus de grele, peste fire</p>
<p>I-au stors simțirea. Măsa pînă 'n zori</p>
<p>A îngrijit-o. Fata prinsă de fiori</p>
<p>A clătinat din creștet — și-a murit.</p>
<p>— De dorul lui, ca un puiu de găină așa: noroc! adaugă Neculau, boțîndu-și fața într'o strâmbătură caraghioasă și pufnind de rîs.</p>
<p>— Și acuma ascultă și cum moare el, să vezi ce-au înțeles sufragiul și bucătăreasa, cînd ceteam aseară la masă!</p>
<p>Copil din flori ce ești acum nebun!</p>
<p>Vieața nu mai are nici un bun</p>
<p>Să-țu dea. Nimic. Murit-a și Idila.</p>
<p>O clip'ai cunoscut și tu copila.</p>
<p>Iubind-o veșnicie au trăit.</p>
<p>Destul e. Pregătește-ți de sfîrșit.</p>
<p>— Chip blînd, aleasă și frumoasă într'ales,</p>
<p>Icoană și vieață fără înțeles,</p>
<p>Mă'nchin la tine!</p>
<p>Face'o mare cruce</p>
<p>Amarul bea și i se pare dulce.</p>
<p>Îngrijitoarea biat'a pruncului din flori,</p>
<p>Mort, vînăt, îl găsește-a doua zi în zori.</p>
<p>I. Potol.</p>
<p>Lucreția oftează.</p>
<p>Neculau face niște ochi zulieri: „Ei, poftim! ei îi plac prostiile lui Potolincu. Asta, eu nu știu ce mai însemnează. Nu cumva iar?!"...</p>
<p>Raluca tace.</p>
<p>IV</p>
<p>De cînd „domnul" Traian i-a răspuns că nu e nevoe să'l mai roage: face el atîta lucru pentru „madame".</p>
<p>— Balșotă, nu se mai mîntue secerișul, baba Ilinca în rugăciunile ei fierbinți, de dimineață și seară, după Tatăl nostru, Crezul și Miluește-mă Dumnezeule, mai adaugă cuvintele: „Dă, Doamne, domnului Strati, zile multe și gînd bun și duduii Catrina minte și răbdare multă, s'aibă duduca de unde mă milui, să-mi fie sufletul grijit și sfîrșitul liniștit, că Tu știi: n'am precurvit, am slujt cu dreptate pe stăpînii mei și cînd au avut și cînd n'au avut. Dă, Doamne!" Și bate la cruci și mătănii ghemuite, în genunchi, cu fruntea pîn' la pămînt, pe cărămizile de pardosală, ale bucătăriei. Gîfîe plecîndu-se și ridicîndu-se. Biata babă.</p>
<p>Ilinca, ori din acea mulțumire creștinească că prin pomeni și praznice, după moarte, sufletul îi va fi cu-al creștinilor în raiu; ori de muncă încordată și peste puterile ei, de lipsă și de bătrînețe neîngrijite, din slabă ce e, mai slăbise. S'a gheboșat ca o cîrjă și s'a scofîlcit că printre zbîrciturile pieliței obrajilor, îo poți număra andrelele fălcilor. Nasul subțiet și bărbia ascuțită au eșit înainte; iar gura, cu buzele subțiri și crețe, i s'au afundat tot mai mult. Trebăluește și geme. Noroc, că-i mai ajută cînd duduca, cînd duduile. Însă la piață și după tîrgueli, trebue să se ducă. Își simte picioarele grele și năduful îi scîrție în gît.</p>
<p>E c'un picior în groapă, dar nu se întristează de asta, ci de comînd.</p>
<p>Poeziile lui Potolincu i-au pus Ralucii o lespede de remușcare pe inimă; însă vitorul bogat o atrage la dînsul. Ce să facă?... să-i scrie lui Potoliucu de... neînțelegerea ce a fost?... ori?... Ea însă nu mai e copilă; știe ce face.</p>
<p>Pe Catrina o găsește altfel. I se pare liniștită, nu se mai închide în odăița ei, nu mai plînge, ci își caută treabă, ca și altădată, prin odăi și la bucătărie, deopotrivă cu Luxandra și Frăsinica; iar față de dînsa pare mai ascultătoare, supusă, ba chiar umilită.</p>
<p>Supunerea i se pare firească; dar umilința n'o poate înțelege. Cu surorile însă o vede tot mîndră și la locul ei. Cu mosafirii e însă mai retrasă și mai tăcută. Nu e chip s'o facă să iasă din casă. Catrina se codește, găsește o încurcătură și rămîne.</p>
<p>Raluca se pregătise, repetase în minte de nu știu a cîtea oară, ce are să-i spue și în sfîrșit s'a hotărît. Caută ceasul potrivit.</p>
<p>Luxandra și Frăsinica sînt duse de acasă. În salon, Catrina cîntă la pian o baladă de Chopin. Aceasta nu mai e un cîntec, ci un plîns liniștit, un dezgust de viață, scos astfel din niște strune zbîrnîite, înlr'un pian cu coadă, vechiu și hodorogit.</p>
<p>C'un sul de hîrtii în mină, intră aicea și se așază pe un scaun lîngă pian, în fața Catrinei. Catrina se oprește din cîntat.</p>
<p>— Cîntă, mîntue și partea cea repede, dela urmă. Aceea parcă e mai veselă. Ce frumoasă bucată! Și pe urmă ți-oi spune ceva, dacă m'ai asculta pe mine.</p>
<p>— Nu mai cînt, m'am săturat. Ascult, spune, mamă!</p>
<p>Catrina n'are nicio presimțire, nu presupune nimica. E liniștită. Tot timpul, rămîne pe scaunul ei, în fața pianului, cu mîinile răzimate pe brațe. Ascultă și din cînd în cînd clipește leneș pleoapele.</p>
<p>Raluca începe pedeparte. E o istorie lungă, ce-o știe dela bărbată-su Iorgu și care se povestise și se adăugise din tată în fiu, din vechimea neamului boeresc Balșotă. Catrina știe vreo cîteva crîmpee; dar n'a auzit niciodată toată.</p>
<p>Pe unde sînt azi satul și moșia Balșotești, în vechime erau cîmpii deșerte și păduri—pustiuri Domnești—tăete de-a curmezișul de două drumuri, unul ce ducea dela miazănoapte spre miazăzi, la Dunăre și altul de la răsărit, spre apus, pe care poporul pornia în bejenie dela cîmp spre munți, din pricina năvălitorilor de pradă dela Mare, peste Nistru, în Moldova.</p>
<p>Locul acela a fost dăruit de Ștefan cel Mare, unuia Alexe Balșotă medelnicer și altor trei boeri mici, cu documente la mînă: o piele de cosoae stirijită, scrisă cu slove mari, cu iscălitura și pecetia Domnească— o pafta groasă de ceară roșie, atîrnată cu frîu de mătasă, „leat 6976". Pe tăpșan, la răscrucea drumului, s'au ridicat colo dintîiu patru case, pentru cele patru moșii cari se întindeau în spre cele patru unghiuri.</p>
<p>Urmașii celor trei megieși, pierzînd starea și drepturile prin nechibzuință, împărțiri nedrepte moșteniri, gîlceavă, bătăi, procese și chiar nesupunere față de Domni, moșiile lor una cîte una au ajuns în mîinile Balșoteștilor, cari cîrmuiți cu mintea de pe urmă a Romînului, au întruchipat din toate o moșie. Alexandru Lăpușneanu a dat alt document întăritor lui Iliaș Balșolă, spătar, „leat 7073". Cele două documente, cît și alte testamente, însemnări și izvoade au fost închise într'o bisactea de nuc lustruit, cu colțare și flori de aur și zmalț, cumpărată dela un negustor venetic.</p>
<p>Obiceiul familiei Balșotă cum a fost dela început așa s'a păstrat pînă în veacul nostru. Documentele și moșia se treceau unuia; iar ceilalți feciori și fete li se dădeau parte dreaptă, ca zestre, în bani, lucruri, vite și care de grîne. Porneau în alte părți ale țărei după nevestele sau bărbații lor; stăpîneau ori căpătau alte moșii și mulți dintre aceștia și-au pierdut și starea și numele cu zarvele dintre boeri și Domni, pentru Domnie.</p>
<p>Celui rămas însă la Balșotești printre altele i se hotărau prin testament: „și păstrare veșnică a moșiei și a documenturilor lui Ștefan Vodă și Alexandru Vodă Lăpușneanu și-a neamului nostru". Așa făceau.</p>
<p>Iorgu Balșotă luase copii după toate aceste hîrtii ce se găsesc în bisacteaua dela Balșotești. Printre ele, este una scrisă la sfîrșiful veacului XVI de Gligore Balșolă, hatman, pe care Raluca o caută printre hîrtiile sulului, ce-l desfăcea pe capacul pianului. Își pune ochelarii pe nas și citește:</p>
<p>„Din cine ne tragem noi a vorovit Nistor logăfăt mare, poreclit și Urechi, la Iași, la ospățu lui Aron Vodă cel rău și cumplit, care era bețiv și îi plăceau măscări, că noi Moldovenii ne tragem din Romleni a lui Flak ori a lui Traian, aceea cari au îngenunchiat toate limbile pămîntului; el știe și așa se mai aude prin boeri; noi nu știm, că așa am auzit din bătrîni că noi, neamul nostru am fost pe locurile astea și-am luptat și-am stăpînit pămînt înainte de a hi știut face semnul sfintei cruci a lui Christos Domnul, dar de numele nostru Balșotă nu se știe de unde vine, că ar hi o poreclă veche, care nu se știe ce însemnare o hi avînd, dar sîtem Moldoveni din tată în fiu; mulți au suferit prigoană, am calicit și am lăsat și case și moșii și-am pribegit prin pustii și la străini în strîmtoare, și ne-au risipit și ne-am stolit prin munți în mare strîmtoare, fără stare și voivozii ne-au strîns vînători și-am războit la cîmp pîn'la Dunăre și la Mare și iar la munți; pînă s'a milostivit Ștefan Vodă cel Sfînt, și ne'au ridicat și ne-au hărăzit moșia cu document; de-atunci așijderea ne-am bătut cu liftele; așa a vorovit tătîne-meu Alexandru pîrcălab și dumnealui a auzit dela tata-moșu Ion, comis; iar noi ne-am închinat în taină lui Mihai Vodă din Muntenia, cînd trecea cu oaste la Suceava și nu am pătimit prigoană; dar Irimia Vodă cu Zamoiski cu lefegii leși și husari numai în her, că acum am văzut, ne-au strîns oaste de țară și l'am bătut la Teleajen pîn'la Tîrgușoru și-am venit rupți; acolo a murit Ionașco frate-miu. Leat 7108 Decembrie în 25 zile, la Crăciun".</p>
<p>În veacul fanarioților sau mulțumit întrucît se găseau. Și în două rînduri au fost zguduiți de mîhnire, dar cine poate ține pipet celor trei împărății vecine lacome de pămînt? Unde erau timpurile acelea cînd pentru încălcări de pămînt, Domnul și Țara încingeau sabia, încălicau și porneau la luptă pe vieață și pe moarte, apărînd moșia... Trecuseră de mult. Voinicii erau în foc; iar bătrînii și femeile luau bisacteaua și plecau în bejănie. După potolirea focului se întorceau și cu multe greutăți și procese pe la Domnie își căpătau moșia. Se puneau pe meremetisit de cum fuseseră arse și năruite și pe intogmit cele prădate. Pornitul era greu ca și începutul, dar Balșoteșlii erau tot al Balșoteștilor.</p>
<p>Postelnicul Mihai Balșotă a lăsat o însemnare pe dosul unui testament, pe care Raluca îl citește: „Umblă șfoară prin țară, pentru o samă de boeri, cari nu-și pun strajă gurii, între cari și noi cu feciorii că cine o striga contra Țarigradului ce s'ar fi făcut cu Bucovina, ca Grigore Ghica Vodă, unde-i sînt pi*cioarele, acolo îi va sta capul lui și la toată semințiea lui, iar bunurile răsășluite. A tăcea e greu, a face ceva nu e putere, numai Dumnezeu bunul să ne îmbuneze glndurile".</p>
<p>Peste treizeci și opt de ani logofătul Irimiea Balșotă și cu alți boeri au ajuns cu plîngero la Constantinopol. Dela marele Vizir au avut răspuns că lui Moruzi viceanul i-a căzut capul. Ar fi vrut ca ei să piarză capul, dar Basarabia să se dea înapoi Moldovei.</p>
<p>Eteria, stăpinirea rusească, răzmerița și încălcarea Rușilor cari cereau „borș cu sfinți icoanelor: și a Nemților „cu coadă și bocînci" n'au putut să zădărnicească gospodăria dela Balșotești. Dela deschiderea gurilor Dunării au început să se adune mulr bănet în mînile lui Ionică, care a lăsat tot lui Alecu și aceștia doi, cît au strins lui Iorgu Balșotă.</p>
<p>Și Raluca, după înșirarea acestora aproape cu aceleași cuvinte, cu cari le-a auzit de atîtea ori dela bărbatu-su, urmează: „Aceștia au fost Balșoteștii, oameni ai pămîntului, luptători pe locurile acestea înainte de a ști semnul crucii, apărători ai moșii și iubitori de datini și de țară. Hîrtiile acestea, cele adevărate dela Balșotești, au fost cinstea familiei asupra căreia prin veacuri nu s'a aruncat o vorbă defăimătoare: au fost mîndria de boer moldovan bogat. Documentele au fost icoana lui Dumnezeu, credința dintîi și de pe urmă; au fost sfinte pînă le-a pierdut tată-tu. Inima și gîndul urmașilor s'au întîlnit la amintirea lor și a celor juruite de moși strămoși; păstrarea moșiei în neamul Balșotă. Astea l-au băgat în mormînt pe Iorgu. Eu o femee ce pot face acuma?"....</p>
<p>— Catrina, fata mamei, dacă m'ai asculta pe mine am putea face ceva și am răzbuna cinstea neamului.... moșia iar ar ajunge a noastră.</p>
<p>Raluca și Catrina stau înfiorate: una vorbind și alta ascultînd, cu gîndul la trecut.</p>
<p>— Cînd s'a trezit Iorgu, a fost tîrziu, tîrziu de tot. A pus pe Traian învățător la Balșotești, să urmărească pe Strati! Ce a făcut!?... A trebuit să vînză moșia și nu ne-a mai rămas nimica. Casa am ipotecat-o și are să ne-o scoată vînzătoare. Juvaeruri și scule nu mai avem. Ce ne-a rămas?... decît să murim!... ori să ne vindem carnea!... și aicea Raluca începe să plîngă. Catrina plînge și ea. Amîndouă țin batistele la ochi și roșii de fierbînțala lacrimilor, clătinînd capul de sughițurile durerei.</p>
<p>Raluca, după ce se mai domolește urmează: „Iorgu, toată viața lui a făcut politică cu toți nespălații. Nu zic c'a făcut rău. Om! adevărat om! Dar cine recunoaște c'a făcut bine.... Poate vor răsări oameni mai buni de pe urma lui, dar nu cred. El a voit să facă din sălbateci, oameni; dar tot sălbateci au rămas.</p>
<p>Uite, Neculau, feciorul bulgăroaicei lui bietul Răzeșu, Iorgu l-a pus să scrie la gazetă, pentru două sute de lei pe lună, l-a ridicat și cîte neajunsuri n'a avut de la dînsul!? — un hoț, hoș de oraș, și cînd Iorgu n'a mai avut, cine i-a dat în cap? — Nicolau, pe care l'a scos din fundul pușcăriei.</p>
<p>Banii și moșia, Iorgu i-a cheltuit cu toți cari azi îi vezi tari și mari. Cu banii aceia ar fi făcut toate înfrumusețările și clădirile din oraș și drumurile din județ, cari s'au început sub dînsul și ar fi fost poate mai bine. Ca să nu-l părăsească oamenii lui, îi plătea ca pe slugi. În opoziție ca și la putere, banii lui umblau prin mîna lor pentru alegeri. Alegerile l-au costat mult: gazete, bani la toți, mese!.. pentru ce? Iorgu a voit s'ajungă și ministru, să facă legi bune, să ridice țara la ceea ce văzuse în străinătate. A făcut, a ajuns... în mormînt, cu zile.</p>
<p>Iorgu împrumutase din multe părți; însă cei mai mulți bani erau dela Ghidale Goldner. Și-ar fi putui regula datoriile, dacă Neculau n'ar fi șoptit creditorilor că Balșotă e pe drojdie. Numai Ghidale nu s'a unit cu ceilalți, cari l-au dat de mofluz. Au urmat procese peste procese.</p>
<p>Ghidale Goldner a fost om de casa noastră. Pela 40, Alecu Balșolă l'a văzut po ulițele orașului. Era un jidănaș perpelit, vindea vax și chibrituri nemțești. În glumă, l'a luat și l'a pus băiat în prăvălie, la hanul din Balșotești, cel dela drumul mare, pe unde era trecerea poștelor și a carelor în susul și josul Moldovei. Aci a ajuns hangiu, a tăiat pădure dela boer, a cumpărat grîne dela oameni, a făcut fel de fel de treburi și cînd a început să umble drumul de fier, n'a așteptat să-i meargă afacerile rău; și-a luat nevasta, copiii și banii, se zicea aproape un sfert de milion, și s'a întors în oraș. Acum e bătrîn. Tată-tu niciodată n'a vorbit rău de dînsul.</p>
<p>Înainte de a se face vînzarea moșiei, Iargu l'a chemat pe dînsul să se sfătuiască și l-a rugat: „Domnule Goldner, ai drepturile toate, cumpără dumneata Balșoteștii pentru mine, pe numele dumitale însă. Eu tot mă las de politică, am să mă întorc la moșie, și am să dau afară pe Strati. O să-ți plătesc cîte atîta pe an și în cîtva timp, eu ori urmașii mei avem să-ți întoarcem banii cu dobînzile lor, ca să nu pierd Balșoteștii, că dumneata știi, ai auzit de testamentul nostru".</p>
<p>Ghidale i-a răspuns cu durere în vorbă: „Știu și ar fi bine. Banii n'ar fi pierduți. Dar eu am împărțit averea, feciorilor și ginerilor. Ei au băgat totul în afaceri. Unii stau mai bine, alții mai prost, după cum știți și cum i-ajută Dumnezeu. Pe dînșii nu pot să-i amestec. Cu cît mi-a rămas nu cumpăr nici un sfert din Balșotești. N'am coane. Ce-i de făcut?..."</p> 
<p>Iorgu nu vorbea de două ori același lucru, n'a mai stăruit, ci a pus capul în pămînt și pîn'a murit n'a mai ridicat ochii, mîndru c'altădată.</p>
<p>În ziua vinzăril moșiei cine crezi c'a dat mai mult? Strati, vechiul Strati, pe care lorgu îl pusese la moșie și înainte fusese om de alegătură al lui socru-miu; număra bănițile la hambar, ducea scrisorile la poștă, și făcea unele tîrgueli din piață împreună cu Ilinca.</p>
<p>Dar și Iorgu a fost de vină. În cincisprezece ani, n'a dat de cinci ori pe la moșie și Strati....</p>
<p>Ori să lăsăm astea! Poate tot răul e înspre bine. Ce-a fost a trecut. Să ne gîndim la viitor! Gîndul nostru să fie: Balșoteștii să fie iar al nostru. Dar cum? Iată! numai tu să fii ascultătoare, cuminte și cu răbdare. Îmi făgăduești Catrină?</p>
<p>Catrina e așa de stăpînită de lunga povestire, că bîjbîind cu gîndul ce anume s'ar cere dela dînsa, nu găsește nimica ce ar putea fi de vreun ajutor, în întreprinderea asta atît de grea; dar răspunde: „Nu-mi închipui de ce folos pot fi eu. Ascult; dar spune-mi"....</p>
<p>— Uite ce, Catrină! Să te măriți.</p>
<p>— Dar după cine?</p>
<p>— Ascultă! Strati e burlac. Dar dacă moare într'o zi, cui râmîne moșia Balșotești? N'are nici neamuri, nici urmași. Când a plecat de acasă pe o corabie, era copil. Acuma nu se mai poate întoarce în Grecia.</p>
<p>El nu mai e nici așa de tînăr, nici așa de frumos. E bolnav și nu mai are mult de trăit — un an cel mult. Pînă aicea e bine.</p>
<p>Iată și planul meu. E bun.</p>
<p>Cu Strati, să uităm toate din trecut. O logodnă și o nuntă la țară. Ei și!?... gura lumei? — moft. O căsnicie de mîntuială de cîteva luni! fie și de un an!... El n'o să se atingă de tine. Tu ai să rămîi tot tu".</p>
<p>Fetei, îi încep a i se umezi ochii, privind temător la mă-sa.</p>
<p>— Ia, lasă, Catrină! Peste un an cînd vei avea moșia Balșotești, cine nu te va cere? Atuncea, îl vei alege tu. Te vei mărita din nou... vei rămînea vădană... treaba ta! Vei trăi cum îți va plăcea, căci vei fi bogată. Răzbunăm cinstea familiei și scăpăm și din stingheria în care trăim.</p>
<p>Lasă, nu te mal gîndi la... Dacă ții așa de mult peste un an vei fi a lui Potolincu. Înainte de toate, interesul nostru.</p>
<p>Strati știe, am vorbit și ne-am înțeles. Ne trebue numai răspunsul tău. Ce spui?"</p>
<p>Raluca îi pusese totul în față. Catrina nu s'a gîndit mult, se șterge la ochi, și cu glasul covîrșit de o slăbăciune ascunsă răspunde: „Bine, mamă, fac tot ce spui, să nu zici că m'am pus în calea fericirei noastre".</p>
<p>Raluca se scoală de pe scaun și profită de o mulțumire peste fire, de izbîndă, își ia fata de gît și o sărută pe amîndoi obrajii.</p>
<p>— Lasă, draga mamei, după nuntă vei sta mai mult la oraș iar la țară, cînd și cînd, pentru cîteva zile, o să mă ai pe mine, pe Floarea — ți-aduci aminle ce fată bună e! — și pe Traian. El e mai din popor; dar e foarte cum se cade și bun. Cu dînșii n'o să ai nici un amestec. Peste un an vei fi altfel în casa noastră, vei scrie lui Potolincu să vie. Cred că da; sînt sigură de dînsul. Și deslipindu-se esă spunînd: „Va să zică ne-am înțeles"...</p>
<p>— Da, mamă.</p>
<p>Catrina cu ochii plecați pe clapele pianului se gîndește la un an, care i se întinde înainte ca o dungă neagră.</p>
<p>La cîteva zile după convorbirea cu Catrina, spre sară, o trăsură se oprește în fața casei din strada Balșotă. Raluca îl zărește pe geam— e Traian Frătuț și-i esă înainte întru întâmpinare la scara cea mare. Ea nu se aștepta așa de curînd.</p>
<p>Îl poftește înăuntru. Trec unul după altul în salon și se opresc în etacul ei, în care timp l'a întrebat de sănătate — de lucruri neînsemnate.</p>
<p>Amîndoi, de cîteva clipe, se privesc. De pe fața lui ea înțelege că totul merge bine.</p>
<p>— Ei, Trăenică, ai venit să ne iei la Balșotești.....</p>
<p>— Nu „madame" Balșotă, răspunde el cu glasul lui tălpălos. Dar, dacă vreți mai tîrziu, mai viu pe la oraș. Acuma... am....</p>
<p>Înainte de a isprăvi vorba, Raluca spune:</p>
<p>„Bine, nu face nimica. Facem nunta mai tîrziu. Tot aveam ceva de pregătit: albituri, una, alta"...</p>
<p>— Dar n'ați auzit?!....</p>
<p>Ralucîi îi trece un cuțit prin inimă.</p>
<p>— Domnul Strati a murit alaltăeri, Dumnezeu să-l erte că bun om a fost! Astăzi l'am îngropat. I-am făcut o pomană!—tot satul e beat.</p>
<p>Raluca, cu glasul înecat de ură și de multe ce are pe inimă, începe mustrător: „Apoi, bine Traiane, a trebuit să te grăbești așa de tare, să-mi aduci vestea asta bună?! nu mai puteai întîrzia, ori tăcea?"</p>
<p>Ea simte o durere în tîmple și o înecăciune în gît.</p>
<p>— Nu, „madame" Balșotă. Am venit să vorbesc c'un advocat. Uite, am în buzunar ipoteci, polițe, pentru ce-mi datorește răposatul, să-mi scot banii, ori moșia vînzătoare. Cum m'o învăța, și cît a vorbit, a scos din buzunar un teanc de hîrtii bine păturile și nouă.</p>
<p>— Ei, cît îți datorează?... cîteva mii. Leafa de vichil. Pentru atîta! spune ea cu dispreț.</p>
<p>— Ce, cîteva mii, „madame" Balșotă!? și pe cînd Frătuț urmează, clipește din ochi: „mai mult, foarte mult".</p>
<p>Raluca, acuma înțelege cum și cît de mult.</p>
<p>Îi fierbe sîngele. Îi vine să strige, să-l dea pe mîna judecății, că Frătuț a furat un om. Dar ce drept, ce amestec are ea în asemenea afaceri?</p>
<p>A înghițit de cîteva ori în sec.</p>
<p>I-a venit o idee, și începe cu altele, tremurîndu-i glasul.</p>
<p>Bine, Traiane, și cum ne fusese vorba: să facem o nuntă la Balșotești...</p>
<p>— Tocmai așteptam și eu să vă văd la mine în casă. Dacă a murit. „Lui domnu" Strati, pe semne, i se făcuse mai rău și Floarea, decînd m'am întors la țară, ea zi și noapte a stat la curte și l'a îngrijit cu doftorii. Și parcă i se făcea mai bine, cînd, alaltăeri a murit, așa deodată. Mi-am zis: Ce rău o să-i pară „lui madame" Balșotă...</p>
<p>Raluca se stăpînește.</p>
<p>— Ei, lasă; nu e nimica! Așa i-a fost sfîrșitul, și rămînînd puțin pe gînduri începe cu glas îndulcit, mai mult în silă: „Știi, Traiane, la ce m'am gîndit... mai de mult. Catrina nu făcea pentru Strati, cum spui și tu. Uite, lași burlăcia, te însori, iei pe Catrina și o să fiți... fericiți. Ei, ce spui?"</p>
<p>Frătuț stă liniștit; fața lui nu arată decît mîndrie.</p>
<p>— Bine. Să mă gîndesc, „madame" Balșotă, spune el nepăsător. Eu, pînă acuma, am de gînd să-mi adun banii ce-i am dați și'n sat, pe la oameni, să'mi dau demisia de profesor și să mă întorc în Ardeal. De unsprezece ani n'am mai fost pe acasă. N'ar fi rău să mă însor; dar mi-am zis: nu mă însor. Dar poate mă voiu mai întoarce prin regat și atuncia, poate, cine știe...</p>
<p>În fața mîndriei fostului ei rîndaș, mîndria ei de multe ori căzuse; dar acuma se vede umilită și călcată în picioare și de cine?...</p>
<p>Îi sare țandăra de ciocoaică și ridicîndu-se în picioare ridică și mîna, arătînd cu degetul spre ușă și țipînd: „Eși, afară, hoțule! Eși!"</p>
<p>Frătuț se uită de cîteva ori nedumerit în fața Ralucîi; dar privirea și mișcarea ei sînt crunte și hotărîte. El pleacă capul, își pune hîrtiile în buzunarul dedesubt al surtucului și apipăindu-se peste haină, esă.</p>
</body>
 </text>
</TEI>