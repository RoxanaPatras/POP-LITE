<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Jertfă: ediție POPLITE </title>
            <author>RĂDULESCU-NIGER, N.</author>
            <respStmt>
               <resp>codare POPLITE</resp>
               <name>Teodora Iuriusciuc</name></respStmt>   
            <respStmt>
               <resp>corectură manuală</resp>
               <name>Lucreția Pascariu</name>
            </respStmt>
            <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
         </titleStmt>
         <publicationStmt>
            <publisher>UAIC</publisher>
            <date></date>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="10.5281/zenodo.10781442"></ref>
         </publicationStmt>
         <sourceDesc>
            <bibl>
               <author>Rădulescu-Niger, N.</author>
               <title>Jertfă</title>
               <pubPlace>București</pubPlace>
              <publisher>WIEGAND</publisher>
               <date>1890</date>
               <decoNote type="ilustratii" subtype="no"/>
               <dim unit="char" type="mare"/>
               <extent>
                  <measure unit="word">28540</measure>
                  <measure unit="page" type="under_250"/>
                  <measure unit="foileton" type="under_65"/>
                  <measure type="complete"></measure>
               </extent>
            </bibl>
         </sourceDesc>
      </fileDesc>
      <profileDesc>
         <textClass>
            <keywords scheme='https://opentheso.huma-num.fr/opentheso/api/theso/Typologie'>
               <term type='domaine' ref="https://hdl.handle.net/20.500.11942/crteb7oodgosm">literatura</term>
               <term type='factualite' ref="https://hdl.handle.net/20.500.11942/crt22aacdhvi7">fictiune</term>
               <term type='forme' ref="https://hdl.handle.net/20.500.11942/crtnufdew1lfb">proza</term>
               <term type='genre' ref="https://hdl.handle.net/20.500.11942/crthuyig1pxri">roman</term>
               <term type='agencement' ref="https://hdl.handle.net/20.500.11942/crtbdm5xnc6io">foileton</term>
               <term type='origine' ref="https://hdl.handle.net/20.500.11942/crtxolq1evsr9">opera originala</term>
               <term type='discours' ref="https://hdl.handle.net/20.500.11942/crt4wma17ncnj">narativ</term>
               <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
               <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
            </keywords>
            <keywords>
               <term type="receptare" n="5"/>
               <term type="republicare" n="2"/>
               <term type="finished"></term>
               
            </keywords>
         </textClass>
      </profileDesc>
      <encodingDesc>
         <projectDesc>
            <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
            <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
            <p>Cuvantul cheie de tip "finished" indica stadiul realizarii operei de catre autor.</p>
            <p>Masura de tip "complete" indica faptul ca am gasit romanul in forma completa.</p>
         </projectDesc>
      </encodingDesc>
   </teiHeader>
 <text>
  <body>
<p>N. RĂDULESCU-NIGER</p>
<p>JERTFĂ</p>
<p>ROMAN</p>
<p>MOTTO: A iubi au înseamnă întotdeauna a fi fericit, ci a face pe altul fericit.</p>
<p>EDIȚIA III</p>
<p>Editara I.NEGREANU Strada Principesa Ileana 19. — București 1921</p>
<p>JERTFĂ</p>
<p>A iubi nu înseamnă întotdeauna a fi fericit; a iubi este a face pe altul fericit.</p>
<p>(H. de BERNIER)</p>
<p>...Personajele acestei drame intime trăiesc, în parte, îmi zise prietenul Formureanu. E dureros de-a le redeschide rana care niciodată poate nu li se va tămădui cu desăvârșire, însă Emil mi-a dat voie să-ți povestesc taina.</p>
<p>Și începu astfel povestirea:</p>
<p>Pornisem într-o dimineață la facultate, foarte indispus. Mai de grabă m-aș fi dus să mă plimb decât să ascult pe Crăciunescu și pe Cernătescu, profesori ai Facultății de Litere.</p>
<p>Când să trec de-a curmezișul străzii Academiei, iacă întâlnesc pe Emil Doneanu.</p>
<p>Era cam distrat...</p>
<p>— Ce ai, frate Emil? l-am întrebat.</p>
<p>— Mă trudesc cu gândurile dacă e bine să dau o raită la șosea ca s-o văd, ori să mă duc la facultate...</p>
<p>— E vreo ea la mijloc ? L-am întrebat c-un zâmbet ironic.</p>
<p>— Da, este... Hai cu mine, mergi s-o vezi? E frumoasă de pică...Mi-a amețit capul de tot...</p>
<p>— Haide... Cernătescu e departe de-a fi un</p>
<p>Cupidon și Crăciunescu departe de-a se asemăna cu Phoebus... Soarele strălucește voios, Cupidon ne așteaptă la șosea, am zis: Haide, frate Emil. Hei, muscal, oprește!...</p>
<p>Era într-o joi dimineață.</p>
<p>Parcă le văd:</p>
<p>Erau trei: una blondă la mijloc, două brunete ducând-o la braț...</p>
<p>În găteli ușoare de vară, căci era pe la mijlocul lui mai, se plimbau pe aleea din stânga; vorbeau și râdeau... parcă erau trei ciocârlii voioase care ciripeau cântecul existenței lor: veselie și mulțumire în nevinovăție și lumină.</p>
<p>— E cea din mijloc, îmi șopti Emil cu glas tremurător și înghițind în sec cu noduri, de multă emoție.</p>
<p>În mersul încet al trăsurii îmi aruncam ochii spre ele... </p>
<p>Cea din mijloc avea umbletul legănat, aerul sincer, ținuta modestă, zâmbetul dulce; era înaltă de statură, cu mijlocul subțire, cu trupul grăsuț.</p>
<p>Tovarășa din dreapta tot ca dânsa înaltă, același trup, aceeași subțirime; aerul îi era mândru, corpul drept, privirea îndrăzneață.</p>
<p>Tovarășa din stânga, micuță de statură, chip copilăresc, zglobiu, privirea neastâmpărată, ochi care fură printre gene și nu privesc decât pe furiș, zâmbetul șiret și provocator.</p>
<p>— Ei, ce zici? mă întrebă Emil, care de multă emoție asudase și schimbă fețe, fețe...</p>    
<p> I-am făcut observațiile exteriorului celor trei nimfe, care alcătuiau un tablou minunat sub frunzișul copacilor.</p>
<p>— Cea din mijloc și cea din dreapta sunt surori și se numesc Halcinschy, poloneze de origine.</p>
<p>Tatăl lor, conte și general, azi modest agricultor și tată a șapte fete și doi băieți, trăiește foarte economic, dar destul de bine ca să dea o educație și o instrucție bună copiilor, precum și să le țină pe copilele lui acestea mai mari în lumea bună... Edwiga, bruna, și Marcela, blonda, sunt favoritele Iui, una icoana mamei, cealaltă icoana lui în frumos. A! o iubesc pe aceasta, pe Marcela de mă răpun...</p>
<p>— Cunoști familia ?</p>
<p>— Nu încă. La ce bun? Ca să întorc și capul fetei pe câtă vreme poziția mea e încă nesigură?... Uite, frate Nicule, amorul acesta nebun, care nu vrea să judece când e vorba de inima mea, judecă adânc când e vorba de viitor și de doi... Să-mi închipui în sfârșit că Marcela m-ar iubi; tatăl ei nu s-ar opune unei însoțiri cu un băiat care n-are, după cum n-are nici el? Să admit că norocul meu ar merge până acolo încât Halcinschy, rugat de Marcela, să se încreadă în viitorul meu de om deștept și harnic... Dar oare aș putea eu produce atât încât idolul meu să poată sta pe un piedestal unde să n-o poată atinge nicio suferință?... O! Doamne, aș vrea pentru dânsa toate comorile lumii, care să servească de privaz iubirii mele fără margini; să nu aibă ce dori, să nu-i lipsească nimic, să nu sufere de nimic. Și cu cât mă gândesc la neputința de a-i da toate acestea, cu atât amorul meu mă trudește mai mult cu speranțe nebune, cu desnădejdi umilitoare. Christos a suferit odată martirul crucificării... Eu sunt crucificat zilnic de conștiința slăbiciunii mele... Și însă, dacă mă feresc a fi ghicit de Marcela, nu mă pot opri de a nu fi în calea ei, după cum floarea soarelui nu se poate opri din a nu întâmpina pe astrul zilei și din a nu-și întoarce discul către dânsul, în oricare punct al cerului ar fi el. — Și știi unde am văzut-o și de când am iubit-o? Examenul de muzică al conservatorului se dădea la Ateneul Vechi. M-am dus și eu de curiozitate, și mai mult pentru că nu știam ce să mă fac. Iată că se ivește Edwiga și cântă o romanță cu mult tact, dar fără pasiune... Publicul o aplaudă pentru frumusețea ei mai mult. După dânsa intră Marcela, cu notele în mână... A! dragă prietene, cum a pășit pe scenă am și simțit un junghi în inimă și, cu bătăi puternice ale ei, am ascultat o bucată de operă, cântată cu artă și cu pasiune, cu o voce limpede și cristalină fără silințele neplăcute ale unui glas insuficient. Notele din registrul de sus erau dulci și melancolice, cele din registrul de jos clare și bine timbrate, mijlociile curgătoare — totul armonie, simțire, farmec...</p>
<p>De astă dată nu se aplaudă numai frumusețea, ci și meritul, ci și talentul...</p>
<p>Eram în față. Am aplaudat nebunește. Mi s-a părut că se uită la mine.. M-am rușinat, am plecat capul și am tăcut.</p>
<p>Ce să zic ? De atunci am căutat toate prilejurile să o întâlnesc, să mă uit la ea, să mă îmbăt de mulțumirea nespus de dulce de a o ști aproape de mine.</p>
<p>Și lucru ciudat, inexplicabil, presimt când o să o văd... Îmi trece prin inimă ca un fel de arsură... N-am atunci decât să caut înainte, în preajma mea, sau înapoi, și desigur că ea o să fie. Totdeauna iese cu o guvernantă, rar cu sora ei, pe stradă, și totdeauna cu dânsa și cu guvernanta, la șosea. Ai văzut-o numai în trecere; când o vei vedea de-aproape, o să rămâi uimit de atâta gingășie și de atâta farmec.</p>
<p>— E mult de când ai văzut-o?...</p>
<p>- Se apropie doi ani...</p>
<p>Și n-am știut nimic?</p>
<p>— Am putut trăi în mine insumi ca melcul, timp de doi ani... acum însă, trudele sufletești prea adâncite în sufletul meu, m-au făcut să nu-mi pot răbda culcușul tainei... Îmi trebuia un amic bun care să mă înțeleagă și să mă încurajeze... Te-am întâlnit pe când eram într-un moment de descurajare și m-am destăinuit... Puteam întâlni pe altul, aș fi făcut tot asta dar greutatea tainei nu s-ar fi potrivit cu greutatea de a fi păstrată... Prietenii buni sunt rari... Întâmplarea a vrut să fiu norocos, căci am dat de singurul amic sigur ce cred că am... . .</p>
<p>Ajunsesem la rondul II.</p>
<p>— Ne dăm jos? îi zisesem, ca să tai firul elogios al cuvântărei lui Emil.</p>
<p>— Da... Uite-le, vin și ele încoace...</p>
<p>— Ne-au luat seama; hai să le ieșim înainte...</p>
<p>— De ce zici că ne-au luat seama?</p>
<p>— Care om n-are un dram de îngâmfare în unele momente? Îmi vine a crede că Marcela mi-a observat stăruința de a fi aproape de ea când o întâlnesc. Se miră poate, dar se și simte măgulită. În copila cea mai nevinovată, dorința de a fi găsită frumoasă e ceva înnăscut... În acest punct copila e femeie foarte de timpuriu... Hei, dacă ar lua stăruința mea drept ceea ce și este: o iubire statornică și duioasă!... sfârși Emil cu glas înnecat în lacrimi.</p>
<p>Tăcu și se sili să-și ascundă emoția pricinuită de gândurile lui asupra viitorului.</p>
<p>Emil e un contrast ciudat de aplecări și de porniri, zugrăvit pe un fond neschimbat: statornicie și hotărâre.</p>
<p>Judecată la suprafață, ceea ce numim statornicie, ar putea prea bine să pară la dânsul cea mai nestatornică statornicie. Și oceanul însă e pururea în mișcare la suprafață, dar valurile, adese ori foarte mari, nu modifică caracterul esențial al adâncului, liniștea, statornicia.</p>
<p>Așa și la Emil.</p>
<p>Îl cunoșteam de mult și mă obișnuisem cu ciudățeniile lui: valurile oceanului său sufletesc, capriciile, determinau de multe ori o faptă a lui. O îndeplinea, dar venea judecata, adâncul lui liniștit, și prima pornire se domolea; un rău, de era pricinuit, în grabă purcedea spre îndreptarea lui.</p>
<p>Copil răsfățat de mic, ceea ce îndreptățea primul avânt, — crescut în școala lipsei și a muncii, ceea ce-i dăduse o judecată timpurie foarte sănătoasă. Emil, era căutat ca prieten; toți noi aceea care eram prieteni cu el, îi iertam capriciile, în vedere că era „băiat bun“ în fond.</p>
<p>Din toți eu ma legasem mai mult cu ei, pentru că, însumi eu pasionat, îmi plăcea temperamentul lui entuziast, fără gând ascuns și care putea sa comunice, focul entuziasmului său tuturor celor ce îl ascultau.</p>
<p>O poezie frumoasă, o bucată muzicală armonioasă, îl vrăjeau repede și, cu urechea bună cât și cu memoria lui cea mare, învăța, versurile sau muzica și la cea dintâi ocazie declama sau cânta prietenilor lui; din păcate, glasul nu se punea cu tot atâta măiestrie în serviciul urechii și al memoriei. Ceea ce ar fi stricat însă neajunsul firesc al glasului, dregea justețea intonaţiei, a frazării și știința de a cânta, datorită stăruinței lui.</p>
<p>Emil studia literele și dreptul în același timp, literele ca pasiune, dreptul ca meserie; făcuse trei ani de medicină, dar o lăsase „la naiba", căci sala de disecție îi „întorcea stomacul pe dos".</p>
<p>Era profesor suplinitor la un gimnaziu, unde preda limba elenă și avea două meditații, pe care le lăsase de când cu dragostea lui, căci îmi spuse el tot în acea zi, ar fi fost în stare să vorbească mai degrabă de zeul antichității Cupidon, domnișoarelor eleve ale lui.</p>
<p>Pururea vesel și gata de a epigramiza pe prieteni, primea săgețile contra epigramelor lor cu zâmbetul pe buze și făcând haz cu dragă inimă că a fost păcălit.</p>
<p>În adâncul inimii însă judecând pe fiecare, nu arăta nimănui taina trecutului său și dulcea taină a prezentului; dovadă că timp de doi ani le-a putut tăcea.</p>
<p>Când ne apropiarăm de cele trei nimfe, îmi pironii ochii asupra Marcelei, care se înroși, văzându-se privită așa de țintă și plecă ochii în jos; Edwiga mă privi cu mândrie și rece; Smărăndița Vulpan, își juca diavolii de ochi negri în orbite, mișcă nările roze ale nasului ei puțin întors în sus la vârf, mă fură cu o privire șireată și trecu șoptind Marcelei destul de tare ca să aud eu:</p>
<p>— Domnul te-a privit, Marcelo, pentru prietenul său care e prea timid...</p>
<p>— Ai auzit? îi zisesem lui Emil... D-șoara Vulpan e dracul întreg...</p>
<p>— D-șoara Vulpan știe prea multe pentru vârsta ei, îmi răspunse Emil...</p>
<p>— D-șoara Vulpan știe și cugetă pe față, dar fură cu ochii pe furiș... Mai-mai aș zice că e tipul cochetei, care în loc de inimă are un ziar de modă și în loc de simțire o oglindă, în care se oglindește pururea, fălindu-se față cu ea însăși de frumusețea ei și de alte daruri fizice, mai mult sau mai puțin ascunse...</p>
<p>— Nu ești prea aspru cu ea ?</p>
<p>— Rar mă înșeală ochii... Poate că sunt prea îndoielnic din fire în privința femeilor, poate că mă înșeală eterna poveste a aparențelor, — dar viitorul îmi va da dreptate, cred... În tot cazul aș vrea să mă înșel, căci mititica e foarte de dorit... Și tocmai aici e o presimțire ciudată a mea: dorești o femeie când nu-ți poate insufla a o iubi întâi și apoi a o dori e cu totul altceva, e un lucru firesc și în ordine rațională... pentru scop moral și în vederea unei vieți fericite... D-ra Vulpan va fi totdeauna dorită și niciodată iubită cu încredere și unde nu e încrederea, nu e statornicie.</p>
<p>— Bine, dar de Marcela nu-mi spui nimic?</p>
<p>Marcela e una din acele făpturi, Emil dragă, la care privești mut de admirație, de care sau nu zici nimic, sau ai voi să zici atât de multe, încât nu ți-ar ajunge o viață pentru a spune tot de ea, căci cu cât o cunoști mai mult și pășești alăturea cu ea în mersul vremei, cu atât o adori mai mult și cu atât găsești mai multe comori de care să tot ai a vorbi necurmat... Marcela e un vis plin de farmec al unui somn liniștit de poet și idealul unei vieți întregi pentru un sentimental, așezat și bun. Nu ești gelos că-ți vorbesc cu atâta aprindere? Îi zisesem zâmbind.</p>
<p>- Nu sunt și sunt; după oameni... În tine am încredere și tu mi-ai spus ce ai avut în gând. Altul mi-ar fi criticat-o sau s-ar fi închis în el cu admirația, invidios și stăpânit poate de ideea de a mi-o disputa...</p>
<p>Emil cătă în urmă și surprinse pe d-șoara Vulpan făcând același lucru.</p>
<p>- Să ne întoarcem, îmi zise.</p>
<p>Ne întoarserăm spre ele.</p>
<p>În dimineața aceea, până pe la orele 11 bătuserăm nisipul aleei pe urma pașilor celor trei nimfe, ale căror umbre grațioase aici se pierdeau în umbra copacilor, aici se desemnau pe alee.</p>
<p>Din acea zi Emil începu a trece zilnic pe la mine; din acea zi am fost părtașul tuturor zbuciumărilor lui sufletești.</p>
<p>Ceasuri întregi nu vorbeam decât de Marcela...</p>
<p>De unde stăteam eu, când deschideam ușa ce dădea în balcon, Bucureștii ne înfățișau, mai ales în nopțile cu lună, o priveliște din cele mai încântătoare.</p>
<p>Ieșeam în balcon, ne așezam pe câte un scaun și, privind tabloul în cadrul de penumbră al marginilor depărtate, vorbeam...</p>
<p>Ne plăcea mai cu seamă să ridicăm un colț al vălului viitorului și să citim dezlegarea unei taine ce-l făcea fericit pe Emil: Marcela ca soție...</p>
<p>Pe Marcela, el o simbolizase într-o stea luminoasă la care, de cum se însera, privirea i se ducea fără voie...</p>
<p>La steaua aceea care își muta puțin locul în mersul nopții, dar nu pierea de pe boltă, priveam în timp ce tălmăceam problema viitorului după dorul inimii noastre...</p>
<p>— De ce, mă întreba Emil, ochii mi se îndreaptă, în sus, îndată ce candelele nopții se aprind, și de ce ochii mei întâlnesc la moment steaua mea favorită?</p>
<p>În acele momente de poezie idealistă, ce răspuns puteam să-i dau ?</p>
<p>— Un lucru scump și preferat e cel dintâi ce ne lovește privirea, când ne-am deprins a-l vedea la locul său și când ne place a-l privi unde se află, i-am zis într-o seară. Ai dat stelei acesteia, ce întâmplător ți-a impresionat ochii, numele de Marcela...De acum o vei găsi ușor între miliardele de stele și când ar pieri cumva, impresia îți va fi dureroasă și vei simți numai decât că nu mai e la locui ei...Chestiune de deprindere care trece la superstiție și de superstiția care a devenit deprindere.</p>
<p>— Dar luna, vezi tu cât e de frumoasă ?</p>
<p>— Aceeași ca totdeauna, dragul meu; numai starea sufletească deosebită ne face s-o vedem în fel deosebit.</p>
<p>— Desigur că și Marcela va fi privind-o. Iată un tărâm pe care se întâlnesc toate privirile...</p>
<p>— Tărâm neutru, Emil...</p>
<p>— Nu, pentru cei ce iubesc,..Pentru aceștia luna e oglinda care unește două gânduri și răsfrânge două priviri amoroase... Ador luna... Ia improvizează câteva versuri... A! de ce nu pot scrie... Marcela ar fi îndumnezeită în versurile cele mai frumoase... Când le-ai citi ți s-ar părea că hârtia palpită, că rândurile vorbesc, că paginile își simt frumusețea ce cuprind ; ți s-ar părea că bucata întreagă se întrupează în făptura iubită... Dar nu pot... Improvizează, dragă amice...</p>
<p>— Improvizez; ascultă:</p>
<p>Un farmec dulce răspândești</p> 
</p>În inimile simțitoare,</p>
<p>Din înălțimile cerești,</p>
</p>O! lună, veșnic călătoare...</p>
<p>Marcela-i suflet simțitor;</p>
<p>Eu te privesc, ea te privește;</p>
<p>O după al vieții mele dor</p>
<p>A noastre inimi le unește...</p>
</p>Etc!...</p>
<p>— Mai spune, mai spune...</p>
<p>— Aș mai spune, dar îmi pare ciudat ceea ce facem noi... Parcă am fi boierii de odinioară care puneau pe Barbu Lăutarul să ofteze pentru ei pe sub ferestrele cucoanelor inimei d-lor.</p>
<p>Astfel petreceam serile până târziu... El visând, eu încercând să hrănesc visurile lui.</p>
<p>Într-o zi, mă pomenesc cu el intrând ca o furtună, palid, zăpăcit...</p>
<p>Era o zi din acelea când vara pare toamnă lungă și nesuferită... Ploua de cu o seară înainte, mărunt: cernea ca prin sită deasă. Era umezeală și frig. Vremea plicticoasă, când cheful ți se strică de tot, când orice vrei să faci, nu se prinde și nu știi ce să mai faci în cele din urmă...</p>
<p>Strada era murdară: cerul era cenușiu, neguros ; odaia mea întunecoasă, după cum era mai mult lungă decât largă.</p>
<p>Acoperământurile caselor învelite cu tablă albă sau văpsită cu roșu, erau de un luciu umed, cu pereții din bătaia ploii uzi și de o culoare mai închisă; tablou posomorât în privaz de ceață.</p>
<p>Tocmai urmăream cearta a două pisici ce se întâlniseră pe un vârf de acoperământ, venind din părți opuse, și așa de ude cum le erau blănile, dădeau din cozi și miorlăiau una la alta cu câte una din labele de dinainte ridicate, în semn de ostilități deschise.</p>
<p>Ia te uită, îmi zise Emil, abia răsuflând, și-mi întinse o carte de vizită pe care citii:</p>
<p>La General oomte L. Halcinschi de Zabretzka</p>
<p>Rue Polonă No...</p>
<p>— Ce e asta ? întrebasem cu nedumerire, ridicându-mă de pe pat.</p>
<p>— Adineauri când am venit acasă, gazda mi-a dat cartea spunându-mi că m-a căutat un domn cu mustăți lungi și că a lăsat vorbă să mă duc să-l găsesc acasă la el...</p>
<p>— Acasă la el? cum se poate!</p>
<p>— Uite-așa, acasă la el... Înțelegi cât m-a zăpăcit istoria asta. Ce-o fi vrând cu mine polonezul? de unde mă știe? cum de m-a nimerit? Ce crezi tu, prietene?</p>
<p>Am încruntat sprâncenele și mi-am pironit ochii în pământ, adâncit pe gânduri; lucrul nu-mi părea defel curat și de bun augur. N-am vrut însă să-l descurajez și i-am răspuns cu un aer de om încredințat și încredințător.</p>
<p>Du-te plin de nădejde, Emile; n-aduce anul ce aduce ceasul, gândește-te. Vizita d-lui general conte Halcinschy e neexplicabilă, însă nu înspăimântătoare; eu prevăd un deznodământ bun; du-te.</p>
<p>Emil porni într-o stare strașnică de agitație, și nu mai puțin agitat am rămas în așteptarea întoarcerii lui.</p>
<p>În sfârșit îl văzusem intrând.</p>
<p>Chipul lui era de o seriozitate liniștită; trăsăturile feței ca de om matur și fruntea încrețită vădiau gândire multă și hotărâre...</p>
<p>— Ei, ce-ai făcut? îl întrebasem surprins de atitudinea lui și curios de-a afla dezlegarea.</p>
<p>— Astăzi, dragă prietene, începu el cu liniște, s-a limpezit starea mea de față și mi s-a hotărât aceea a viitorului. Ascultă și o să vezi. .</p>
<p>Casa generalului se află în strada Polonă, o casă mică cu un rând și care se întinde așa încât curtea formează un patrulater.</p>
<p>Intrarea e simplă. Sala, care primește puțină lumină prin geamurile ușii principale, e întunecoasă. Urci în ea pe trei trepte. Are un covor pe jos, o masă c-un vas pentru cărți de vizită, două cuiere și scaune de paie.</p>
<p>Când Emil sună, o specie de leah spălăcit, bătrân și zbârcit, lipsit de mâna stângă, îmbrăcat curat, cu înfățișare de militar, veni de-i deschise.</p>
<p>— Dl. general Halcinski... întrebă Emil.</p>
<p>—Acasă, poftim... Dvs. ești domn tânăr care are să vie? zise leahul c-un accent străin.</p>
<p>— Da...</p>
<p>Din sală, după ce bătrânul ajută pe Emil a-și scoate pardesiul, și după ce i-l puse în cuier, îl pofti cu multă politețe într-o odaie care dădea la drum.</p>
<p>— Poftim, așteptați... zise leahul și intră in odaia de alături.</p>
<p>Salonaș-birou, odaia aceasta avea bibliotecă de stejar veche și un birou. Perdele la uși și la ferestre, învrâstătură de pluș și mătase, învrâstătură și ca culoare.</p>
<p>O canapea de pluș între ferestre, oglindă deasupra, o măsuță în fața canapelei, două fotolii și șase scaune cu spatele îmbrăcat. Covorul pe jos era lățos și moale.</p>
<p>Sub scaunul biroului, piele mare de tigru...</p>
<p>Înfățișarea odăii acesteia era tristă, rece, cu mobilele ei vechi, cu portretele ei, vreo șase la număr, în care stăteau țepene diferite figuri ciudate, cu blăni de hermină pe umeri, cu costume curioase,— pictură linsă, pânze învechite și crăpate pe ici, pe colo...</p>
<p>Odaia aceasta făcu o impresie neplăcută lui Emil.</p>
<p>Odăile, ca și oamenii, au caracterul lor vesel sau trist; sunt pretențioase sau modeste, mărețe sau gingașe, ridicole, grosolane, obraznice...</p>
<p>Odaia aceasta avea un aer melancolic, în care mobilele vechi zâmbeau dureros figurilor de odinioară, înțepenite în privazurile lor de stejar sculptat...</p>
<p>Biblioteca, cu turnulețele ei în formă gotică, amintea castelurile de odinioară, în care cavalerii veacului de mijloc, mândri și războinici, își duceau viața lor, desmățată înăuntru, plină de vitejie înafară.</p>
<p>Te uitai la pânzele îmbătrânite: ce chipuri strașnice, în privirea cărora parcă strălucea și acum mândria de rasă, iubirea sălbatică de patrie, voința neschimbată și trufia neplecată și ce tristă figură făceau în fața mobilelor moderne, fără caracterul luxului măreț al nobleței și al belșugului din castelurile de odinioară.</p>
<p>Generalul le păstra, din simțimântul mândriei de rasă, singurul simțimânt ce mai putea să trăiască în el, exilatul în țară străină...</p>
<p>Amintirile trecutului măreț al strămoșilor săi, erau în aceste cadre și în biblioteca sa atât ca formă, cât și ca cuprins: pergamentele ascunse în ea erau atâtea și atâtea mărturii a nenumărate fapte mărețe și a glorioase titluri de noblețe ereditară!</p>
<p>Astăzi erau moaște... Faptele, amintirile, titlurile, deșertăciuni!</p>
<p>O locuință arată pe omul ce trăește în ea și-l completează într-atât, încât mai îl cunoaștem în trăsuri generale înainte de a-l vedea pe dânsul. Iată că intră și generalul.</p>
<p>E un om înalt, cu musculatură puternică, cu mersul drept, fără a fi țeapăn, cu talia elegantă și se poartă îmbrăcat cu haine negre, care fac să reiasă însușirile figurii sale: distincțiunea, mândria fără trufie, bunătatea în ochii lui mari albaștri, blândețea în zâmbetul buzelor sale subțiri, sinceritatea aspră în privirile lui drepte.</p>
<p>Poartă mustăți lungi, albe de parcă sunt făcute dintr-un caer de lână și un mic barbișon, care se formează de sub buză chiar.</p>
<p>Umerii puțin ieșiți ai obrazului îi dau înfățișare bărbătească, fruntea lată și adâncită în părul cărunt, tuns mic și drept îi dă un aer de autoritate și de meditație.</p>
<p>Când amorul său propriu era în joc, și aceasta era când apăra o cauză dreaptă și când vorbea de patria sa ideală, ochii lui fulgerau, zâmbetul lui se colora de cea mai crudă ironie sau amărăciune : în înfățișarea lui întreagă reînvia caracterul vioi al rasei sale.</p>
<p>Sunteți d-nul Doneanu ? se adresă el lui Emil cu un ton politicos.</p>
<p>— Da, domnule general, răspunse Emil, mișcat de figura polonezului.</p>
<p>— Mai întâi de toate iartă, te rog, că m-am înfățișat la d-ta acasă într-un chip așa de pretențios, după cum ți-o fi dat de gândit cartea mea... Silit însă de împrejurări triste și de convenințe sociale, eu duc două existențe într-una singură, ca să zic așa.. Sunt d-nul Halcinschy Ladislas pentru lumea comercială, ca proprietar-agricultor; sunt generalul conte pentru aristocrația care n-ar vrea să vadă în mine numai un oarecare Halcinschy... Și crede-mă, tinere, că în epoca în care trăim, mai bine o duce un simplu muritor Halcinschy bogat, decât un strănepot sărac al măreților regi ai Poloniei stinse. Aristocrația mea chiar, nu mă primește pe mine, modestul agricultor, ci pe exilatul general și conte, martir... al unei cauze mari și sfinte... Hei, dar ce să facem ? trebuie să primim lumea așa cum este...</p>
<p>Aici generalul se opri și stătu un moment cugetător.</p>
<p>Emil privea la general, surprins de cuvântarea lui.</p>
<p>— La ce vrea să ajungă? Ce vrea cu mine ? se întrebă bietul amorezat.</p>
<p>— Ascultă, domnule, dragul meu, zise deodată generalul ridicându-și fruntea și țintind ochii la Emil, ți-am vorbit așa ca să vezi că nu noblețea nașterei e aceea ce-mi însuflețește unele fapte, și vorba mea e sinceră, merge de-a dreptul, poate omorî chiar, dar nu chinuește pe om. Nenorocirele m-au învățat să fiu indulgent cu semenii mei ce greșesc, în vederea că sunt ca ei și că pot greși tot așa de ușor ca ei! D-ta iubești pe copila mea Marcela, care a devenit obiectul unor urmăriri stăruitoare din partea d-tale. Te ții oarecum în umbră, ca să nu inspiri bănuieli, ceea ce-ți atrage o notă bună la conduită, dar teamă-mi e că nu-ți dai tocmai bine seama de iubirea ce crezi că simți...</p>
<p>— Domnule general, încerca Emil să protesteze.</p>
<p>— Vei avea cuvântul numaidecât. Acum ascultă-mă pe mine până la capăt. La vârsta d-tale, vei fi având cel mult 26-27 de ani, pasiunile se nasc repede, închipuirea se aprinde lesne și visurile cele mai ciudate își iau un zbor fantastic, închipuirea devine sinonimul realității și omul, nesocotind greutățile vieții, crede viața un rai netulburat, o vede numai prin lentila dorurilor sale, însetate de a se îndeplini... Copilele mele, acestea mari deocamdată, nu-ți sunt cunoscute decât după exteriorul lor... Edwiga, domnule Doneanu, a moștenit mândria rasei, și ca figură seamănă mamei sale, franceză de origine. E îmbuibată de toate prejudiciile nobleții strămoșilor săi, e un alt eu, precum eram odată. Merge drept la țintă, cugetă pe față, nu tranzice sub niciun cuvânt. E un despot sub despotismul meu segniorial... Marcela, cu figura mea, în frumos, e un suflet sentimental, duios ca mama sa, dar, sub înfățișarea-i plină de farmec nerezistibil se află o voință de fier, cu atât mai puternică, cu cât nimic n-o trădează în afară. N-ar ieși din voința mea, de-ar alege chiar între moarte și ea, și nici n-ar arăta durere, mânie, regret, chiar de-ar fi să știe că i se va zdrobi ființa în privazul răbdării sale neasemănate. E ceva fatal care face pe copiii mei să se plece voinței mele fără să murmure împotrivă... Chiar să admit că Marcela te-ar iubi, că te-a observat și că ai deșteptat în ea un simțimânt nou, — la un cuvânt al meu, inima copilei mele ar rămânea fără urmă, curată ca o filă albă pe care nu s-au scris încă cuvinte deșarte... Ai dar în fața dumitale o stâncă de granit: cum vei trece-o ?</p>
<p>— În tot cazul, stânca de granit veți fi numai dvs., domnule general; amorul se împotrivește oricărui fel de despotism, zise Emil cu îndrăzneală.</p>
<p>— Înțeleg, răspunse generalul zâmbind, crezi că Marcela te-ar iubi fără voia mea... În timpurile de față, este cu neputință, o știu; gândește-te însă că locuința mea e și în aceste timpuri un castel feudal... și cât timp voi trăi, castel feudal o să rămână.</p>
<p>— Introducerea dvs., domnule general, numai acum o înțeleg bine: sunteți în contra acestui amor, din considerații...</p>
<p>— Din considerația curată că n-ai avere, și eu, care am avut și nu mai am, înțeleg mai bine ca d-ta asemenea considerație...</p>
<p>— Fericirea nu o dă numai averea.</p>
<p>— Nu o dă, însă o asigură... Nu trebuie romantism în chestiune de căsătorie, căci realitatea e neînduplecată, și e lucru firesc apoi: omul, ca și natura, dă din ce are... S-a sfârșit materia primă?... cu cele secundare nu poți fabrica produsul chimic al existenței independente, singurul nerv al fericirii adevărate... Eu judec pentru d-ta și pentru Marcela... Vei fi bun avocat, un profesor distins... Mă închin. N-o să produci de-ajuns. Marcela nu are nimic... și eu vreau să aibă, ca să nu ajungă ca părinții ei... Marcela e destinată de mine unui tânăr bogat, poate nu deștept și instruit ca d-ta, însă milionar și care moare după dânsa... Așteaptă succesiunea unui unchi și... căsătoria se va face... La ce bun dar să te pui de-a curmezișul drumului său? A o face să te iubească, ar fi s-o nenorocești, căci, deschizându-i inima, o vei face să sufere în căsnicia ei. Iubește-o ca pe un ideal care se pierde în visul unei nopți scurte de vară și pășește în calea dumitale fără regret și fără niciun gând ascuns: a te întâlni vreodată cu Marcela pe-o linie cel puțin paralelă, e tot ce poate fi mai imposibil... Iată de ce am căutat să apelez la bunul dumitale simț, de îndată ce guvernanta mi-a semnalat furtuna la orizont. Și apoi, te avertizez că Marcela nu-ți va mai ieși în cale...</p>
<p>Emil, palid și fără altă viață decât a nervilor, se ridică liniștit, în aparență, și răspunse:</p>
</p> — Un sfat bun, la timp dat, prețuiește cât două: de ce s-o abat din calea pentru care ai deprins-o ? ar fi neomenesc, și mă supun cu durere; dar cu resemnare, domnule general. Amorul ce simt pentru copila dvs., e din acelea ce mor cu omul și dacă omul izbutește a-l concentra în sufletul său, devine otravă concentrată care omoară mai degrabă... Veți trăi, și veți vedea... Viitorul copilei dv., e, scăpat... însă al meu e pierdut... Sacrificiul nu-l regret... Adio...</p>
<p>Și Emil ieși șovăind ca un om beat. Pământul i se învârtea sub picioare; ochii îi rătăceau tulburi și nehotărâți: creierul lui, stăpânit numai de ideea pierderii dureroase a iluziilor sale, pierduse noțiunea existenței omului și a poziției locului... Pașii îl conduseră dar unde se nimeri...</p>
<p>III</p>
<p>Tocmai într-un târziu se deșteptă și începu să cugete... Atunci se gândi la mine...</p>
<p>După ce îmi povesti întrevederea lui cu generalul, stătu un moment pe gânduri...</p>
<p>— Ei, tu ce zici, mă întrebă el apoi, ridicând repede capul.</p>
<p>— Zic că generalul e un om îndemânatic, înțelept și practic. Întru cât privește pe copila lui și potrivit cu ideile lui, s-a purtat drept și bine. Întru cât te privește pe tine, s-a purtat cavalerește: nu te-a umilit.</p>
<p>— Așa-i... Ce-o să mă fac însă? Parcă mă simt căzut de la o înălțime mare, și dacă nu zdrobit cu totul, rămas insă neîntreg pentru toată viața... Cu toate acestea, am luat o hotărâre: de a nu mai căuta să văd pe Marcela...</p>
<p>— Și de a n-o mai iubi, am adăugat.</p>
<p>— Nu. Aceasta e peste putință... Generalul mi-a zis s-o iubesc ca pe un ideal care se pierde în visul unei nopți scurte de vară; a vrut să fie poet ca vorbă, nu ca simțire. Eu o voi iubi cât voi trăi, ca pe un ideal care triește în inima unui om prin simțirea ce a născut în el, în mintea lui prin chipul femeii ce-a sculptat într-însa. Pentru mine acest amor adânc și-a zis cel din urmă cuvânt, iar eu am rămas, o repet, un om nedesăvârșit, pentru totdeauna.</p>
<p>Mă uitam cu multă pătrundere la dânsul. Îmi era teamă ca această tristeță liniștită, ca această durere rece să nu fie vălul minciunos al cine știe cărei hotărâri disperate.</p>
<p>Privirea lui Emil întâlni însă pe a mea, nu o evită și el nu tresări.</p>
<p>— Îți înțeleg privirea, îmi zise el... Nu te înșel cu aerul meu resemnat, cu durerea mea astâmpărată. Ți-aduci aminte de chipul cum am judecat starea mea materială față cu viitorul iubirii mele, în ziua când te-am dus să vezi pe Marcela? Cu toate acestea urmam să trăiesc cu visul meu, purtat de veșnicul zbor al speranței că: poate voi ajunge așa încât Marcela să nu îmi fie refuzată și să pot duce cu dânsa o viață în belșug.</p>
<p>Când renunță omul la ademenirile acestei zădărnicii ce se cheamă Speranța?... Astfel, când generalul mi-a vorbit cu atâta sinceritate, potrivirea ideilor lui cu cele ce mi le înșirasem eu de atâtea ori, n-a adus o ciocnire așa de puternică încât să-mi zguduie existența până într-atât ca să mă ducă la un act disperat... Singurul protest a fost al inimii, lovită de moarte în drepturile sale; generalul a plecat-o, fără s-o supună.</p>
<p>Ce-mi rămâne acum? Viitorul nu mai are taine pentru mine dragă amice. Mă văd, uite, pururea trist și dezgustat de toate, trăind numai pentru mama și frații mei care au un fel de cult pentru mine; mă văd lipsit de porniri ambițioase și de visuri de mărire, pe care le-aș fi avut ca să strălucesc pentru Marcela mea drăgălașă; mă văd suferind și răbdând fără a mă plânge... De astăzi înainte, adio veseliei, speranțelor, bucuriilor... Adio tinereții, adio vieții de lume...</p>
<p>Și Emil plecă fruntea în timp ce lacrimile începură a-i curge cu belșug.</p>
<p>Toată forța nervoasă înțepenită, grămădita în ea însăși se dezmorți și se porni furioasă în plânsul care începu cu sughițuri înnăbușite.</p>
<p>Adânc mișcat, cu lacrimile în ochi, începui să mă plimb prin odaie ca să-mi astâmpăr emoția.</p>
<p>— Vezi ce copil sunt? îmi zise Emil după vreo zece minute, în care timp se mai liniștise...</p>
<p>— Hei dragă Emil, nu-și ia omul adio de la atâtea lucruri frumoase, fără să nu se înduioșeze în cele din urmă... Lacrimile ușurează durerea făcând-o sfântă... Le cunosc, mi-a fost de atâtea ori tovarășă în călătoriile mele de până acum pe valea atâtor întâmplări dureroase. O să le ai și tu de multe ori, când visurile nesocotite ale unor nopți frumoase îți vor deștepta amintirile și amărăciunea desnădăjduirii...</p>
<p>Cât ținu vacanța, Emil Doneanu lipsi din capitală și nu se întoarse decât pe la sfârșitul lui septembrie, pe când încep cursurile la facultate.</p>
<p>În aceste trei luni cutreierase partea muntoasă a Moldovei și suise Ceahlăul în noaptea spre 6 august, ca să vadă mărețul răsărit de soare din ziua de schimbarea la față și cele ce se petrec pe vârful muntelui cu prilejul acestei sărbători.</p>
<p>Mi se înfățișă un băiat slab, dar viguros, mai înalt parcă decât îl știam pe Doneanu, cu barba lăsată mare, ceea ce da un aer foarte aspru figurii sale arse de soare, cu fruntea încrețită și cu zîmbetul trist. Chiar în avântul bucuriei revederii fu mărginit, cumpătat, dacă nu rece, ceremonios.</p>
<p>— Nu te mai recunosc, îi zisei.</p>
<p>— Nu mă recunosc eu însumi, îmi răspunse. Dacă n-am izbutit să uit ceea ce nu se poate uita, izbutisem însă în aceste trei luni de zile să mă liniștesc... și în asemenea stare sufletească mă și întorceam, când coborându-mă din tren, pe cine crezi că văd atunci dându-se jos din vagon? Pe generalul cu soția și toți copiii... Am îngălbenit și puterea mi se slei... Ochii Marcelei se ațintiră asupra mea, când trecu pe lângă mine... Salutai pe general, care nu-mi răspunse... Îmi răspunseră însă soția lui... și ele...</p>
<p>— Va să zică Marcela a luat seama urmărilor tale stăruitoare?</p>
<p>— A luat, și privirea ei îmi păru dulce, prietenoasă... Pentru ce ar fi răspuns la salutul meu dacă nu i-aș fi simpatic? Chinul meu e și mai mare acum căci dacă atunci voința polonezului se afla în calea înclinației mele numai, acum stă între două înclinații ca să le oprească de a se apropia... Nu! Nu!... Viața mea va fi văl de doliu veșnic sufletului meu îndurerat... De câte ori voi vedea-o, mă voi aprinde ca să sufăr tot de atâtea ori învierea și moartea unor dorințe ursite veșnicei neîndepliniri...</p>
<p>- Amor nenorocit!</p>
<p>- Amor care zdruncină o hotărâre puternică din ajun, pentru a te arunca iarăși în deznădăjduire și lipsă de curaj, în moleșeală și în brațele ideilor negre care duc la dezgust adânc de viață, la dorul de-a nu mai fi... Mă hotărâsem să mă scutur de unele amintiri supărătoare, să pășesc hotărâtor pe o cale care să mă ducă la renume pentru ca să aibă încă mama mea cu ce să se mândrească... O revăzui însă și iată-mă căzut iarăși în nehotărâre, descurajare și neîncredere în mine însumi... De-oi mai revedea-o, nu știu unde o să ajung...</p>
<p>Emil plecă de la mine foarte abătut.</p>
<p>IV.</p>
<p>Am văzut o parte din casa generalului Halcinschy: sala și biroul.</p>
<p>Salonul, alăturat, destul de mare, era îmbrăcat în stofă de culoarea mușchiului pe lemn negru sculptat și încrustat cu sidef.</p>
<p>Celelalte odăi însă, a sa de culcare, a copiilor și sala de mâncare erau mobilate cu strictul necesar, de-o simplitate vecină cu lipsa.</p>
<p>Odaia Edwigei și a Marcelei cu vederea în curte, avea perdele albe de muselină la ferestre, două paturi de tablă și o măsuță între ele, o masă de lucru și patru scaune de paie.</p>
<p>Acoperitoarele paturilor, lucrate de mâna copilelor, erau de ață împletită.</p>
<p>Într-un colț de perete, pe o corlată mică era icoana Maicii Domnului, în fața căreia ardea, zi și noapte o candelă de sticlă atârnată de tavan.</p>
<p>Odaia, luminoasă și voioasă, se potrivea cu voioșia Marcelei, cu zburdălnicia ei. Edwiga, care făcea mare caz de seriozitatea ei chiar față cu Marcela, nu se putea totdeauna împotrivi avânturilor copilărești așa de drăgălașe ale surorii sale și devenea o tovarășă veselă de glume și de nebunii.</p>
<p>Cu toate că deosebirea de chip, de temperament și de înfățișare era foarte vădită, cea mai strânsă bună înțelegere și potrivire de gusturi unea pe aceste două surori.</p>
<p>Amândouă se întreceau în graba de-a se ghici una pe alta și de-a se îndatora, ajutându-se una pe alta la lucru. Ele își coseau rochiile în casă; îngrijeau de-ale casei rând pe rând cu săptămâna, comandând la bucătărie și luând socotelile bătrânului leah care târguia; ele ca niște adevărate surori dornice îngrijeau, în sfârșit, de frații și de surorile cele mai mici cu cea mai mare dragoste.</p>
<p>Mama lor, când voia să facă și ea câte ceva în casă, amândouă săreau, o sărutau, o mângâiau și îi ziceau:</p>
<p>— Ne-ai făcut mari, odihnește-te, e rândul nostru să muncim...</p>
<p>Când treburile casei nu le reclama, făceau muzică, îşi citeau una alteia, convorbeau, lucrau la gherghef sau albituri pentru casă.</p>
<p>Ziua lor era totdeauna ocupată și o împărțeau așa încât le rămânea timp și pentru plimbare și pentru dulcea lor petrecere: muzica.</p>
<p>Marcela începuse vioara de un an de zile și Edwiga chitara.</p>
<p>Înainte de întrevederea tatălui lor cu Emil Doneanu, Edwiga broda la măsuța de lucru în odaia lor. Marcela citea...</p>
<p>După câteva momente, privirea Marcelei se pierdu în spațiu, cartea îi rămase deschisă și uitată pe genuchi, iar dînsa luă cu totul atitudinea inconștientă a unui om dus pe gânduri.</p>
<p>Edwiga o privi mult, iar când surprinse pe sora sa oftând, lăsă lucrul și se apropiă de dânsa.</p>
<p>— Cela, ce ai tu? o întrebă, dându-i numele scurtat cu care toți o strigau in casă.</p>
<p>Cela tresări și, roșind, își pironi ochii în carte.</p>
<p>— Nimic, Eda, — răspunse ea...</p>
<p>Eda căuta la sora sa cu o privire impunătoare plină de blândețe și de indulgență.</p>
<p>— Nu mă amăgi, Cela, tu ai ceva. Parcă n-am luat eu seama de schimbarea ce s-a făcut in făptura ta ? Dacă izbutești să ascunzi în cugetul tău o gândire nouă și să înnăbușești în inima ta un simțământ ce te surprinzi avându-l, numai sora ta, care s-a deprins a te cunoaște și lângă care te afli pururea, nu să înșeală. Dacă eu aș fi în starea ta, tu ai fi cea dintâi și singura care mi-ai lua seama.</p>
<p>Se așeză lângă Marcela, o luă în brațe și o sărută cu drag, adăugând:</p>
<p>— Eu bănuesc, Cela, care sunt simțământul și gândurile tale... Stăruințele domnului de la șosea te-au atins fără voia ta... dar te-au atins...</p>
<p>Marcela ridică asupra surorii sale ochii săi mari, albaștri, curați și luminoși ca azurul unei zile de primăvară, și răspunse :</p>
<p>— Dacă există într-adevăr simțământul acesta, e fără voia mea. Aici e toată iertarea surorii tale, Eda.</p>
<p>Nu ai trebuință de iertare, dragă Cela. Tu știi însă că inimile ce avem nu sunt ale noastre și nu le putem da nimănui. Tatăl nostru e stăpânul lor absolut.</p>
<p>— Nu al inimilor noastre dragă Eda, căci ar fi contra firii lucrurilor... Suntem supusele lui, știu, și niciodată nu mă voi revolta, mă voi sili chiar să nu gândesc decât cum gândește el, dar ca să și simt așa cum ar voi el să simt, aceasta e peste fire: singura mângâiere ce rămâne sclavilor e simțirea, pe care sunt stăpâni și ei, la rândul lor...</p>
<p>— Consideri ca o sclavie principiile tatălui nostru?</p>
<p>— Numele nu schimbă fapta, dragă Eda... E o sclavie, ridicată la rangul de mândrie de rasă... Voi respecta această mândrie... dar voi suferi...</p>
<p>— A! eu n-aș putea suferi niciodată, zise Edwiga cu ochii scânteietori și se ridică mândră și departe cu totul de duioșia ei de mai adineauri...</p>
<p>— Tu, dragă Eda, ești tata; i-ai moștenit toate însușirile și defectele, eu seamăn mamei mai mult și de la dânsa am luat gingășia de simțăminte... Devotamentul e dictat de inimă, la mine; e dictat de cap, de rațiune, la tine și la tata. Tu ai chipul mamei și voința de fier a tatei, eu chipul său și caracterul ferm dar duios al mamei... Dacă ne deosebim ca nuanțe de temperament și ca credințe, nu-i așa că ne iubim din suflet, scumpă Eda? întreabă Marcela, luând la rândul ei în brațe pe Edwiga.</p>
<p>— Da, Cela, da, ne iubim și tocmai pentru că ne iubim așa cum puțini frați și surori se iubesc, lasă-mă să te rog un lucru: nu te ascunde de mine niciodată, cu toate că ne deosebim în idei și în simțăminte... Ceea ce inima ta nu va putea să vadă și să înțeleagă, poate o să vadă și o să înțeleagă judecata mea, totdeauna rece... Sfatul meu îți va fi poate de folos, măcar ca mângâiere...</p>
<p>— Primesc, dragă Eda... mai ales că presimt că nu va fi fericit acest simțământ al meu.</p>
<p>— Presimți? cum asta? Așa dar ai avut niscareva speranțe?</p>
<p>— Ca orice fire sentimentală, ca orice inimă duioasă, dragă Eda... Cine iubește și nu-i înfloresc în inimă, chiar fără voie, speranțe frumoase, visuri dulci, fie că le știe chiar amăgitoare și peste putință de îndeplinit?... În aceste câteva luni de când simt ceva pentru domnul de la șosea, cum îi zici tu, am făcut o școală întreagă unde în cursul de analiză al simțirii mele am avut de profesori pe însăși judecata și inima mea... Și când judecata, draga mea Eda, te învață să cunoști pe oameni și împrejurările care-i face să lucreze într-un sens, inima presimte, și această presimțire, e vederea a doua, pe care, după cum am citit, o au cei ce iubesc și cei ce sunt pe patul morții. Găsești tu vreun mijloc, vreun remediu, nu ca să mă întorc de unde am plecat, dar ca să nu pot merge mai departe?</p>
<p>— Să încerci a nu-i mai vedea.</p>
<p>— Cu ochii doar, dragă Eda. Cu mintea îl văd de mult, mai în toate momentele. Ce să-ți mai spun ? Liniștea copilăriei mi s-a dus pentru totdeauna... Prin simțământul acesta am devenit femeie și fatalitatea, paremi-se, și-a zis cuvântul asupra soartei mele viitoare... Un gând îmi șoptește mereu: ești ursită durerii...</p>
<p>Marcela plecă fruntea... Amorul îi îmbătrânise gândirea, răpindu-i nevinovăția ei.</p>
<p>Când văzu, după câteva zile, pe Doneanu intrând în curte, sări la sora sa care studia vocal o bucată muzicală...</p>
<p>— El, Eda... Uite-l... Ce caută aici?</p>
<p>— El, cine el? întrebă Eda.</p>
<p>— Doneanu...</p>
<p>— Care Doneanu? și se repezi la fereastră. Îl cunosc, adăugase ea. În adevăr ce-o fi căutând la noi?</p>
<p>— N-o fi venit oare pentru...</p>
<p>— Așteaptă-mă aici, zise Edwiga, și ieși.</p>
<p>Marcela rămase în prada neliniștii celei mai vii. Și cu atât neodihna ei era mai mare. Palidă și neastâmpărată, măsura odaia în lung și în lat se oprea, asculta și neauzind pași, iar se pornea pe umblat... Ochii săi, de obicei plini de expresiunea unei blândeți melancolice, se tulburaseră. Lacrimile înnotau în ei gata să izbucnească sau să se oprească și să cadă ca plumbul de grele pe inima ei.</p>
<p>Deodată se opri. I se păruse c-a auzit niște pași ușurei apropiindu-se. Nu se înșelase; Eda intră.</p>
<p>— Eda, dragă Eda,strigă Cela, repezindu-se la dânsa și animându-se de gâtul ei, lipsită de putere, spune-mi adevărul.</p>
<p>Chipul Edwigei era nemulțumit și, înainte de a-și putea stăpâni emoția situației, Marcela ghici și căzu neînsuflețită pe podeaua odăii.</p>
<p>Edwiga nu-și pierdu cumpătul, o deșteptă din leșin, o acoperi cu sărutări călduroase și, așezându-se la căpătâiul patului, în care o culcase ca pe un copilaș, îi zise cu glasul cel mai măgulitor, netezindu-i părul mătăsos:</p>
<p>— Scumpă surioară, dragă Cela, visul rămâne vis: viața e un vis, deșteaptă-te; realitatea e deziluzia și suferința: pășește cu bărbăție pe calea aceasta și adu-ți aminte de ceea ce am citit odată împreună că: a iubi nu înseamnă totdeauna a fi fericit, ci a face pe altul fericit.</p>
<p>Marcela se ridică tristă, dar hotărâtă: sângele Halcinschylor reînviase și-i curgea vioi prin vene: datoria înainte de toate! — deviza coroanei de conte a familiei sale.</p>
<p>— Mă voi supune, zise Marcela. Am dormit, am visat, m-am deșteptat; înțeleg deșertăciunea visului, mă reculeg și aștept asprimele realității. Acum, spune-mi, explică-mi sensul proverbului tău...</p>
<p>— Ești în stare a-l asculta?</p>
<p>— Acum, mai degrabă decât altă data, dragă Eda. Spune-mi-l.</p>
<p>După ce povesti întrevederea lui Doneanu cu generalul, îi spuse că se află un tânăr care o iubește la nebunie, bogat tare, ales de tatăl lor și care o va lua după câtva timp.</p>
<p>— Mă voi jertfi, răspunse Marcela.</p>
<p>— Fără regret? Nu cred.</p>
<p>— Fără regret, da; cu voia mea însă nu regretul nu mi-ar fi de folos, voința de a-mi păstra inima liberă și curată va însemna totdeauna ceva în viața mea viitoare.</p>
<p>- Amorul își deschisese dar un drum larg și sigur în inima Celei, cu atât mai sigur, cu cât lucrase încet și tainic la deschiderea lui.</p>
<p>Când Marcela cunoscu că iubește, nu tresări ca nedumerită, nu luptă ca să înfrângă avântul acestui simțământ.</p>
<p>Plăcerea dulce ce-i insufla gândirea că este și iubită, avea un farmec nespus pentru dânsa, se lăsă dar în brațele iluziilor celor mai desmierdătoare.</p>
<p>Când însă îi veni în minte ideea împotrivirii tatălui său, iluziile sale începură a se așterne pe fondul negru al descurajării, în privazul și mai negru al siguranței că amorul său este un amor nenorocit.</p>
<p>De-acum înainte, și mai ales după întrevederea tatălui său cu Doneanu, Marcela începu să ducă două existențe într-una, învățând la școala durerii cursul deplinei stăpâniri.</p>
<p>În fața părinților săi și în lume era copila de mai înainte, voioasă, nevinovată, glumeață nebunatică; în odaia sa, devenită încăperea mâhnirii și a resemnării, era femeia care își cunoștea soarta, nu putea să se sustragă unei ursite fatale și se destină unui viitor nenorocit.</p>
<p>Edwiga încercă s-o mângâie, ca fată deșteaptă, nu prin cuvinte zadarnice de morală, ci prin accentele unei muzici duioase care adese ori aducea lacrimi în ochii Marcelei și-i ușura starea grea de mâhnire și resemnare.</p>
<p>Astfel - dar, și la Marcela și la Emil Doneanu aceeași stare se stabili după o trecere de vreme : resemnarea și durerea, spuză ușoară peste cărbunii apiinși ai pasiunii lor adevărată și mare, statornică și desăvârșită primejdioasă stare!..7</p>
<p>V</p>
<p>„D-na Ecaterina Vergescu are onoare a vă face cunoscută căsătoria fiicei sale Adela cu d-nul Emil Doneanu, etc...</p>
<p>Când primii acest bilet de invitare la nuntă, urmă Formureanu, fu cuprins de mirarea cea mai adâncă, mai ales că nu văzusem pe Doneanu de un an și mai bine, de când se dusese ca substitut în provincie. </p>
<p>Așadar marea pasiune a lui, dacă nu se stinsese încă cu totul, pornise pe o cale numită: logica existenței.</p>
<p>Cum însă, ce fel? mă întrebam nedumerit, mai ales că nu-mi scrisese nimic, că nu-mi anunțase logodna.</p>
<p>Îmi făcui repede geamantanul, căci invitației urmase o scrisoare a lui prin care mă ruga să vin și eu, ca alături cu muma lui să completez numărul ființelor iubit.</p>
<p>La gara Tecuciului fui primit de Emil...</p>
<p>Era voios, părea că uitase trecutul; tremură de emoția revederii cu mine; îmi zicea:</p>
<p>— S-o vezi, dragă amice, e așa de frumoasă, așa de iubitoare...</p>
<p>Dar bine, eu nu știu nimic...</p>
<p>— Cum nu știi? Scrisoarea mea însă prin care îți vesteam logodna și chipul cum am cunoscut-o?</p>
<p>— N-am primit nici o scrisoare, dragă Emil, de aceea am și fost colosal de surprins și am alergat într-un suflet ca nu cumva să lipsesc de la o asemenea sărbătoare.</p>
<p>-Și eu îți spuneam atâtea în scrisoarea aceea... Cine-o fi primit-o, știu c-a petrecut în socoteala mea!...</p>
<p>Ajunși în casa lui Emil, căci avea o casă completă, cu opt camere mobilate de soacră, cu lux, dar nu cu destul gust, — mi se așeză pe brațe și începu :</p>
<p>— Ești curios, desigur, să afli taina rătăcită de poșta admirabilă a capitalei? Ascultă și apoi ne-om duce la masă, căci mai avem o oră... Mama e în târg, frații mei o însoțesc, putem să fim singuri cel puțin o jumătate de oră... închipuie-ți ce fericire... Am pe toți aici... Cât îți mulțumesc de mult că ai venit și tu. O s-o vezi și pe ea în această seară, căci după masă ne ducem să petrecem seara acolo... Asta e casa în care mâine o să-mi aduc mireasa...</p>
<p>Vorbise pe nerăsuflate; se opri un moment și apoi urmă:</p>
<p>— Cum m-am introdus în societatea tecuciană am și deosebit pe d-șoara Vergescu ca frumusețe, dar cu nicio bătaie de inimă... Toată iarna, foarte urâtă în orașul acesta, dacă n-ar fi petrecerile intime de familie, se întâmplă că ne întâlnirăm ba ici, ba colea, ba acasă la muma Adelei, unde fusei invitat în cele din urmă. Am început de la un timp să observ că nu displăceam domnișoarei Adela, că privirile ei mă urmăreau, că mă întâmpina totdeauna zâmbind și căuta să fie pururea cu mine în vorbă.</p>
<p>Înțelegi că toate acestea îmi dădeau de gândit. Ca să scurtez, într-o seară când mă aflam la cucoana Tasica Botez, mătușa Adelei, ne-tam ne-sam, bătrâna îmi vorbi pe românește foarte lămurit că plac nepoate-si și că dacă sunt hotărât să mă însor, n-am decât să zic: da. Începu apoi să-mi înșire nesuferitul pomelnic al vechimii familiei, al rubedeniilor foarte înălțate la rang și al averii, pe lângă cel al calităților fetei... și câte și mai câte care sfârșesc prin a ameți. În acea seară d-șoara Adela fu provocatoare chiar și mă înlănțui. Toți apoi din casă, păreau că se coalizaseră, ori ca să-mi laude pe Adela, ori să mi-o pună înainte la orice glumă, ori să mă lege cu dânsa în vorbă... A doua zi, mă duceam la cucoana Tasica și cu dânsa la d-na Vergescu, iar peste două săptămâni ne logodirăm eu și Adela. Nu-i așa că e de mirat, eu care iubisem atât de mult pe Marcela Halcinschy? O făcui într-un moment când omul nu-și prea dă socoteala nici de trecut nici de viitor, deoarece prezentul pare că-ți surâde și te ademenește. Și pe urmă, când în timpul logodnei Adela îmi mărturisi că mă iubește, cu simplitate dar cu accentul ce nu minte al sincerității și al devotamentului, fusei subjugat cu totul și uitai trecutul, asupra căruia începusem să arunc priviri pline de regret; Adela mă iubește, mi-am zis. De ce nu i-aș face fericirea, de ce nu aș încerca s-o iubesc și eu? La razele fericirii sale poate că mă voi simți odată și eu luminat de ele... A iubi nu înseamnă totdeauna a fi fericit; a iubi înseamnă a face pe altul fericit... S-o iubesc, pentru a o face fericită...</p>
<p>Într-o seară,—urmă Emil după un moment,— am ajuns la oarecare confidențe.</p>
<p>— Adelo, îi zisei, datoria unui om de inimă, a unui om conștiincios este de-a nu ascunde nimic aceleia cu care va împărți viața în viitor. Am fost supus unei mari pasiuni, am iubit...</p>
<p>— Pe cine? întrebă ea repede.</p>
<p>— Un ideal reprezentat printr-o făptură frumoasă, pe care o înfrumuseță și mai mult sufletul meu însetat de iubire... Nu sunt încă tămăduit de acel amor puternic și nu știu de-l voi uita vreodată... E crud poate că-ți spun aceasta, Adelo, însă nu pot să ascund... Ar fi o crimă chiar dacă ți-aș tăcea taina trecutului meu...</p>
<p>- Îți mulțumesc, Emil, îmi răspunse ea c-o nuanță de tristețe pe drăgălașa ei figură. Ai o rană în suflet, îți mulțumesc că mi-ai arătat-o pentru ca să pot, în viața noastră să încerc a o tămădui cu tot ce-o iubire sinceră și reală poate avea mai dulce și mai binefăcător. Mi-a fost scris să te întâlnesc și să te iubesc, nu mă dau înlături, nici nu mă întorc de unde am pornit... Înainte cu Dumnezeu și cu credință în dulcea speranță că voi putea fi vreodată iubită de dumneata.</p>
<p>— Adelo, ești bună și curajoasă în iubirea dumitale, și sunt sigur c-o să te iubesc cu statornicie, dacă nu cu pasiune, cu recunoștință, dacă nu cu iluziile primului amor.</p>
<p>— O să caut, Emil, să te fac să nu regreți primul amor. A te face să-l uiți, n-o să pot; timpul poate...</p>
<p>— Zi mai bine iubirea ta, Adelo; o iubire ca a ta o să șteargă toate...</p>
<p>Din acea seară, dragă amice, începurăm a ne tutui. Iubirea ei se arată în cele mai mici lucruri, inima mea se apleacă din ce în ce mai mult către farmecul acestei iubiri și ceața ce desparte trecutul ideal, de prezentul care făgăduiește liniște și mulțumire, se face din ce în ce mai deasă. O s-o vezi, e drăgălașă de tot și eu nu știu cum să fac, prietene dragă, ca să-i arăt cât mai lămurit că opera de regenerare, deja bine începută, tinde spre desăvârșire.</p>
<p>— Să tindă, îi răspunsei și crede-mă n-o să greșești. Cine știe dacă Marcela te-ar fi iubit?</p>
<p>— Eu sunt sigur că mă iubea... Dar... să lăsăm pe Marcela destinului ei... Cred acum că există un Ceva care hotărăște soarta oamenilor, care apropie două voinți mărginite, ce îndrăzneau să-și hotărască de capul lor o soartă.</p>
<p>— Așa-i, frate Emil, tot ce ne înfrânge, tot ce nu ne putem explica în mod logic și rational, e fatal, e preursit. Adesea ori e o scuză a greșelilor noastre de nechibzuință și de avânturi nesocotite.</p>
<p>Adela Vergescu e înaltă, subțirică, slăbuță... prea slăbuță chiar, și uneori palidă, ceea ce mi-a fixat luarea aminte, iar mai pe urmă mă îngriji, când, în timpul petrecerii, aflai de la o cucoană netainică de felul ei, că tatăl Adelei murise de boală de piept.</p>
<p>De altfel, nimic altceva decât chipul slab și mâinile mai mult osoase, nu arătau ceva bolnăvicios la dânsa. Multe fete slabe, după măritiș încep a prinde carne și chiar se mai dezvoltă.</p>
<p>La întâia vedere, Adela nu impresionează mult. Dar curând apoi ochii săi mari și negri, ce caută galeș printre gene lungi întoarse, gura-i mică pururea zâmbitoare, glasu-i mângâietor, purtarea-i prietenoasă, lipsa completă de cochetărie pretențioasă, iți deșteaptă atenția și îți fac pe Adela simpatică...</p>
<p>In tot timpul cât am stat acolo, a fost vioaie, cu fața înbujorată, ceea ce o prindea mult mai bine: fii plină de atenții pentru mine și pentru frații mai mari ai lui Emil; fii un izvor nesecat de glume pline de spirit, totdeauna bine găsite și la locul lor; vedeai fericirea în întreaga ei înfățișare.</p>
<p>  Ne arătă, mie numai și lui Emil, rochia de mireasă, darurile primite de pe la rude și o brățară frumoasă și scumpă, dar grea și de formă veche, dată de mama lui Emil.</p>
<p>_ — Vezi tu, amice? eu nu i-am dat nimic, zise Emil, căutând la mine cu părere de rău.</p>
<p>— Nu-l crede, domnule, răspunse Adela c-un zâmbet drăguț de tot, și coborând ochii... mi-a dat un giuvaer din cele mai scumpe: inima lui...</p>
<p>Emil îi sărută mâna.</p>
<p>Găzduit de Emil, nu-mi vorbi toată noaptea decât de fericirea ce-l așteptă... Nici o amintire de Marcela... Și cu toate acestea, nu știu de ce și cum, există o temere tainică într-un colț al inimii mele.</p>
<p>Această completă uitare nu-mi părea tocmai firească; mă temeam să nu fie mijlocul extrem al beției la care aleargă unii disperați, ca să poată uita; Emil își dă toată silința să se îmbete de farmecul unei fericiri viitoare și uită, momentan îmi pare, pentru că se află în culmea acestei beții silite...</p>
<p>Mă temeam.</p>
<p>VI</p>
<p>Doi ani trecură, timp în care Emil îmi scrise de vreo trei ori.</p>
<p>Uite un fragment din a doua lui scrisoare; ascultă, ți-l citesc eu:</p>
<p>„Nu știu cum trece timpul, sunt fericit. Îndată ce ies de la tribunal, alerg acasă cu grabă, intru cu bătăi de inimă, sunt întâmpinat pururea de Adela și seara zboară lăsându-ne în convorbirile cele mai dulci.</p>
<p>„Mulți zic că viața e monotonă... Aceia n-o înțeleg, sau se dezgustă ușor de-o stare de lucruri statornică.</p>
<p>„Tocmai în viața aceasta liniștită e adevăratul farmec; sunt adorator al muzicii duioase și dulce, care se adresează inimii... și ce muzică mai duioasă și mai dulce decât cea a șoaptelor de iubire și a sărutărilor.</p>
<p>„Aceasta nu însemnează că trebuie să fugim de lume și că greșim ducându-ne. Nu. Iarna avem serate cu dans în familie, baluri, unul sau două pe iarnă; in vacanță alergăm la moșia părintească a Adelei și ziua toată cutreierăm dealurile și pădurea seculară... </p>
<p>„Câți copaci nu poartă semnele trecerii noastre și a deosebitei atenții cu care i-am onorat: un E și un A îmbrățișați, au ajuns a fi marca pădurii.</p>
<p>„Astă vară am fost la Slănic.. Ghici pe cine am întâlnit acolo? Pe generalul cu amândouă fetele și cu soția... Mă crezi, de ți-oi spune, că inima nu mi-a tresărit de iubire, ci numai de-o surprindere momentană?</p>
<p>„Aceasta mi-a făcut bine în adâncul conștiinței mele, căci mi-a garantat viitorul... Marcela m-a privit.... Am privit-o și eu, dar cu indiferență... Adela era la brațul meu, n-a simțit, n-a ghicit nimic... Și ce-ar fi putut să simță sau să ghicească?...</p>
<p>„Oricât de adânci privirile noastre, au ținut prea puțin. Seara, în salon, generalul s-a apropiat de noi și ne-a salutat...</p>
<p>— Domnul Doneanu, de nu mă înșel, mi se adresă el cu perfecta lui politețe.</p>
<p>— Da, domnule Halcinscky... și d-na Doneanu, soția mea... .</p>
<p>„Am apăsat cu puțină ironie asupra explicativului soția mea, și generalul înțelese: o privire piezișă a lui, îmi dovedi aceasta.</p>
<p>— Îmi dați voie d-nă și domnule Doneanu, să vă prezint soției și copilelor mele?</p>
<p>„Mă cutremurai instinctiv.</p>
<p>— Cu plăcere, am răspuns. Care-i era ținta? Am înțeles pe urmă.</p>
<p>„Când ne recomandă d-nei Halcinscky, am observat pe Marcela tresărind... Figura ei rămase însuflețită însă numai de cerințele situației.</p>
<p>„Edwiga aruncă o căutătură ciudată surorii sale... </p>
<p>„Fără voia mea, eram împins de ceva nevăzut ca să iau seama celor două surori. Seara am petrecut-o unii lângă alții, și închipuie-ți, n-am vrut să dansez, numai ca să nu dansez cu Marcela. În schimb, generalul a făcut cadrilul cu soția mea...</p>
<p>„Dacă generalul a ținut să mă recomande familiei, cauza a fost că bănuise, că aflase chiar, poate, că Marcela mă iubea. Prilejul ivindu-se, nu l-a lăsat să treacă și i-a prezentat pe Doneanu însurat, ceea ce însemnă: ai iubit un om care te-a uitat repede; prețuește-i amorul ce credeai că a avut pentru tine și plătește-i cu aceeași monedă.</p>
<p>„Așa am judecat în cugetul meu fapta lui Halcinsky, însă crede-mă, dragă amice, că nu m-a impresionat deloc însemnătatea ei. Ce legătură mai era, mai putea fi, între mine și trecut?</p>
<p>„Ba mi-a displăcut chiar când soția mea, îmi zise, la ieșirea din salon:</p>
<p>Frumoase fete, dar mai ales cea blondă...</p>
<p>Mi-a trecut ca un fier ars prin inimă, dar lauda n-a avut efect plăcut asupra mea.</p>
<p>„A doua zi, nu știu de ce, nu mi-a venit să mă întâlnesc cu Halcinsky și am plecat cu Adela la Târgu-Ocna să vizităm castelul.</p>
<p>„Când ne-am întors, era noapte. Osteniți, nu ne-am mai dus in salon. A doua zi, am aflat că generalul a plecat în urma unei telegrame care-l chemă grabnic la moșie... Acum îți fac cunoscut lucrul, ca un accident care n-a lăsat nici o urmă. Sunt sigur că oricând aș mai întâlni-o, nici bătaia de inimă a surprinderii n-o s-o mai am.</p>
<p>„Pentru astă dată află și aceasta că sunt înaintat la procuror și că un unchi al Adelei, deputat, a făgăduit să stăruiască să fiu iarăși înaintat, în curând, și mutat la București.</p>
<p>„Dorul Adelei este să se așeze în București, că mi-a spus într-o seară:</p>
<p>— Sunt ambițioasă pentru tine și câmp potrivit inteligenței tale e numai capitala... Te văd avocat mare, după câtva timp. Dorința ei este și a mea“.</p>
<p>În adevăr, după vreo opt luni mă pomenesc cu o telegramă... Emil Doneanu sosiră în București.</p>
<p>Era aproape de sf. Dumitru; căutarăm împreună, găsirăm o casă drăguță de tot și Emil o închirie pe trei ani...</p>
<p>Cu venitul zestrei de 1.500 franci pe lună, președinte de secție la tribunal, iubit de o nevastă drăgălașă și duioasă,—ce mai dorea pentru moment?</p>
<p>— Un băiat, aș vrea — îmi zise Emil într-o, seară, când eram la masă la ei și-mi povesteau fericirea lor.</p>
<p>— O fetiță, răspunse ea.</p>
<p>— Atunci un băiat și o fetiță, ca să fim împăcați amândoi.</p>
<p>In casa lor respirai aerul curat al primirii sincere, al mulțumirii de ei și de prieteni.</p>
<p>Mulțumită deputatului, fură repede introduși în societatea aleasă bucureșteană și, cum începură seratele de iarnă, începură și ei să petreacă.</p>
<p>Într-o seară îi zisei lui Emil.</p>
<p>— Mai nu stați acum serile acasă... Nu cumva nu mai adori muzica duioasă și dulce ?</p>
<p>— Știi că în București nu e posibilă numai muzica aceasta, ci și producțiile zgomotoase?... Și apoi, dacă Adelei îi plac seratele, teatrul, mai ales teatrul, balurile, e un cuvânt să-i refuz acestea? Dimpotrivă; știind că-i plac, alerg înaintea dorințelor ei... Ei, uite, dragă amice, când ne întoarcem acasă, plăcerea că ne aflăm în sfârșit și singuri, e îndoit de mare... Cum vezi dar, o variație în sensul acesta, în loc de a strica armonia unei căsnicii, mărește frumusețea, valoarea ei, după cum, o bucată de stofă scumpă, dublând pe alta, mărește și desăvârșește efectul.</p>
<p>— Bravo, dragă Emil... Ai început și tu a te desăvârși... Stofa experienței, dublând stofa bună a caracterului tău bun, îi ridică valoarea...._</p>
<p>Într-o zi, îl văd intrând la mine.—Ningea frumos și liniștit, cu niște fulgi mari albi și moi care se topeau de îndată ce atingeau pământul.</p>
<p>Intră acoperit de zăpadă pe pălărie și pe palton...</p>
<p>— Dar ce-ai pățit de umbli pe jos pe vremea asta? îl întrebai, pe când cu mare grabă îl ajutam să se scuture.</p>
<p>— N-am găsit nici un pui de birjă, iacă pățania, și aveam să-ți spun o noutate... Ia ghici, cine se logodește?</p>
<p>— Marcela?</p>
<p>— Aș, nu.. Ți-aduci aminte că, atunci când am mers împreună la șosea, era cu surorile Halcinscky și...</p>
<p>— A! vrei să vorbești de d-șoara Vulpan, de drăcușorul aceia vioi, neastâmpărat, și îndrăzneț?...</p>
<p>— Tocmai, închipuie-ți că pe timpul acela d-șoara Vulpan era colegă de pension cu soția mea, Adela ca internă și d-șoara Vulpan ca jumătate internă. Nebunatica nu-și prea vedea însă de carte, mai ales când era timpul frumos... Dovadă că o întâlneam foarte des la șosea, mai mult plimbându-se decât învățând.</p>
<p>— Dar de unde, cum s-au revăzut?</p>
<p>— Știi că soacră-mea e aici de câteva zile. Ieri au ieșit să-și târguiască ceva de prin lipscănie, și s-au întâlnit în nu știu care magazin... Firește că cea dintâi noutate ce i-a dat Adela a fost că e măritată și că se numește doamna Doneanu...—Doneanu?... zise d-șoara Vulpan cu mirare... Parcă știam pe un Doneanu, student la drept și litere...—Tocmai, îi răspunse nevasta... Îi spuse în sfârșit că e fericită și că s-a așezat în București, etc. Nevastă-mea, dragă amice, e deja puțin cam intrigată de atitudinea și de mirarea prietenei sale, nu mi-a cerut lămuriri, n-a căutat să-și explice cauza față de mine, însă am văzut-o că e pe ghimpi să afle și probabil că mâine seară, la logodnă, nevastă-mea și d-șoara Vulpan or să se explice... Ei, ce zici? Așa-i că o să-i dau de gândit, când o să afle stăruința mea pe lângă Marcela?</p>
<p>— Asta nu înseamnă nimic în ochii unei femei cu judecată... Trecutul, întru cât nu jignește nimic din siguranța prezentului, ce poate interesa pe soția ta?</p>
<p>- Mă tem însă să nu-și închipuie cine știe ce, când va încerca să-și dea socoteala de motivul pentru care generalul a căutat să reînnoiască cunoștința mea și să facă cunoscute pe fetele și soția lui cu noi...</p>
<p>— Și ce-ar putea anume să-și închipuie?... Ascultă-mă, dragă, nu te îngriji... O să vină timpul să vorbești cu nevastă-ta și de trecutul tău... Femeia, după un timp oarecare de căsnicie, pricepe că bărbatul n-a putut fi sfânt ca flăcău, și, cu titlu de curiozitate, îi place să afle de ștrengăriile iubitului său bărbățel. Și, in sfârșit, nevastă-ta o să-ți spună ea, vreodată, cam ce destăinuire i-a făcut d-șoara Vulpan, și o să înțelegi până unde și, d-șoara a fost inițiată în tainele d-șoarei Halcinsky... Mare lucru nu cred să fi știind. Eu socot că tot ce o să-i spuie d-șoara Vulpan, o să fie mai mult o povestire plină de epigrame mușcătoare la adresa ta, în care o să-ți satirizeze urmăririle de la șosea...</p>
<p>— Cât e de nebunatică, cred că așa chiar o să și facă... În sfârșit să așteptăm și judeca-vom apoi... Ei, dar știi că și tu ești poftit la logodnă?</p>
<p>— Zău? dar eu n-o cunosc... decât... știi, din cursele de la șosea.</p>
<p>— Ce are a face?... A rugat pe Adela să te facă să ne însoțești.</p>
<p>— Desigur atunci c-o să fie și Haicinsckyle...</p>
<p>— M-am gândit și eu, și aceasta mă cam indispune... Nu vreau să mai întâlnesc pe Marcela...</p>
<p>— D-șoara Vulpan, cum văd eu, vrea să profite de întâmplare și să reunească mâine seară pe toate personajele romanului de la șosea... Hoțoaica, vrea să petreacă pe socoteala ta, Emil și pe-a Marcelei...</p>
<p>— Acum, fie ce-o fi... Mergi?</p>
<p>— Da, cum nu! Reprezentația își are interesul ei, și eu sunt însetat după efecte dramatice și comice din miile de scene ale marii comedii omenești ce se joacă sub diferite forme în saloanele noastre.</p>
<p>Emil se despărți de mine cu aerul cam ingrijorat...</p>
<p>— Numai de n-ar fi cei dintâi nori ai vreunei furtuni dăunătoare,—mă gândii...</p>
<p>VII</p>
<p>Maiorul în retragere Vulpan trăia cu pensiunea gradului și cu micul venit al zestrei nevestei sale.</p>
<p>Locuia în propria sa casă, nu de înfățișare pretențioasă, dar curată și în care strânsese cu timpul mobile bunișoare, lucruri de gust, îmbrăcăminte aproape luxoasă.</p>
<p>Buna alegere și întocmire a lucrurilor, stofelor și culorilor, împlinea lipsa scumpetei lor și mulțumea ochiul, chiar mai pretențios fiind. Dar fiindcă maiorul, om guraliv și deschis, nu afișă nici un fel de pretenție în casa lui, nimeni nu putea să-i ia în nume de rău luxul fals cu care se împrejmuise.</p>
<p>Maiorul e un om scund, cam groscior, gras fără a fi respingător, om de societate și acum la vârsta înaintată de 60 de ani.</p>
<p>D-na Vulpan, femeie pururea melancolică, cu cauză și fără cauză, tăcută, invidioasă, dar nearătându-și nimănui patima, bună casnică, nu știe nici să petreacă, nici să facă pe alții să petreacă.</p>
<p>Invârtea casa întreagă, se cobora la cele mai mărunte treburi ale casei, făcându-le singură de multe ori și alte ori ajutând slugii, fără să fie trebuință.</p>
<p>într-o casă, la petrecere, unde trebuia să ducă  pe nebunatica de Smărăndița,—Emeraude, cum se iscăleă dânsa după modă,—d-na Vulpan nu se socotea în numărul celor prezenți. Apucă un loc, acolo o uită Dumnezeu toată seara și numai Dumnezeu putea să-i urmărească gândurile.</p>
<p>Nu eră cicălitoare, nu se supăra decât la ani Întregi, vorbea când o întrebă cineva; nu se amesteca în vorba cuiva s-o fi picat cu lumânarea.</p>
<p>Insoțea pe fie-sa oriunde, la plimbare, dar nici în asemenea împrejurări nu putea fi pusă la număr. Cinci-spre-zece două-zeci de pași, o despărțea totdeauna de fie-sa; n-o pierdea din ochi, nu se rătăci de dânsa, dar nu zicea nimic, orice cale ar fi luat Smărăndița, ori cu cine ar fi vorbit fata. Dacă la șosea, de pildă, îi ziceă fiică-sa, șezi și d-ta mamă de te mai odihnește, ședea, și când copila o pofti să meargă cu dânsa, se ridică și o urmă ca umbra, —umbră la distanță bunicică, se vede ca să nu țină umbră fetei.</p>
<p>Lumea se deprinsese cu ea și dacă îi mai intra câte cineva în casă era numai pentru Smărăndița.</p>
<p>D-șoara Vulpan era tată-său întreg; moștenise toată vioiciunea lui, spiritul lui mușcător și vesel, deșteptăciunea și viclenia lui, nestatornicia și limbuția lui.</p>
<p>Avea apoi în ochi-i, care se mișcau ca niște scântei în orbite și priveau tot furiș, o atracție așa de mare, că n-ai fi iubit-o decât pentru felul acesta de ochi diavolești.</p>
<p>Scundă și foarte subțiratecă- avea un singur defect fizic prea în văz: pieptul prea plin pentru trupul ei micuț și drăguț.</p>
<p>Pielea feței și a mâinilor o avea de-o albeață transparentă, în care se jucau adeseori reflexii trandafirii.</p>
<p>Când o emoție, frigul sau căldura îi înflorea pe obraji doi bujori roșii, era adorabilă...</p>
<p>Era născută să placă, dar nu să inspire încredere și amor serios.</p>
<p>Nu-i ședea bine modestia, rușinea, - în marginile bunei cuviințe, se înțelege— ochii săi îi desmințeau aceste simțuri.</p>
<p>In seara de 18 Ianuarie salonul era aproape plin pe la orele nouă.</p>
<p>Salonul e foarte încăpător, putând să cuprindă până la șaizeci de persoane pe scaune de-a lungul pereților.</p>
<p>La ora nouă intrarăm eu, Emil și d-na Doneanu.</p>
<p>Smărăndița ne întâmpină cu grabă, și, cum ne văzu, pe Emil și pe mine, zise râzând:</p>
<p>— Cunoștințe vechi, domnilor... Când mi-a spus Adela că bărbatul său se numește Doneanu, am fost sigură că ești dumneata... și, știind cât de inseparabil ești de domnul... am ținut la plăcerea de a vă găsi împreună și la logodna mea...</p>
<p>— Vă mulțumesc, d-șoară... </p>
<p>— Dragă Adelo, să nu te miri de unde cunosc pe domnii... Erau, tot inseparabili, pururea pe urmele noastre... Dar o să vorbim noi de asta, după ce m-oi vedea cu inelul în deget...</p>
<p>Ne recomandă maiorului și doamnei „bufnița” soția sa, și de-aici, diavolul de fată ne duse drept în fața familiei Halcinschy... </p>
<p>— D-na Halcinschy îmi dai voie să... începu Smărăndița.</p>
<p>- Cunoaștem pe d-na și pe d-nu Doneanu, răspunse d-na Halcinschy.</p>
<p>- Atunci pe d-nul... și mă numi... apoi, adresându-se d-șoarelor Halcinschy: cât despre voi, fetelor, cred că cunoașteți pe d-nii și nu mai e nevoie de altă recomandare... în afară de aceea ce și-au făcut-o singuri atâta vreme.. </p>
<p>— Îmi permiteți să vă întreb care anume recomandare, d-șoară Vulpan? zisei eu.</p>
<p>Eram de-o parte, într-un colț al salonului și vorbeam potrivit de tare...</p>
<p>— De infatigabili alergători... Inchipuiește-ți, dragă Adela, că d-nul bărbățelul tău și cu domnul amicul său ne persecutau, pe mine și pe d-șoarele Halcinschy, ore întregi: pururea la șosea erau după noi...</p>
<p>— O! d-șoară, luai cuvântul, cei trei magi erau trei și se conduceau de-o stea, eu, unul, mă conduceam de trei stele... Prietenul meu era numai însoțitorul, tovarăș de drum...</p>
<p>— Ești prea galant, d-nul meu... Și unde credeai să ajungi pe urma celor trei stele?...</p>
<p>— La rondul al doilea, d-șoară...</p>
<p>Smărăndița râse cu hohot, însă își mușcă iute, cu dințișorii albi mici și lucitori, buzele ca mărgeanul; d-șoarele Halcinschy zâmbiră de politețe, desigur. Adela râse cu sinceritate și șopti lui Emil:</p>
<p>— Ghidi, ghidi, ștrengarule...</p>
<p>— Prietenul meu e vinovat... îi răspunse el, bucuros că-i deschisesem o portiță de scăpare.</p>
<p>In acel moment intră un preot in salon...</p>
<p>— Ah! iaca și popa Zăbavă... zise Smărăndița. Mor după el... Mă duc să-i fac puțină curte... și alergă la preot.</p>
<p>Cine nu știe în București pe popa Zăbavă?</p>
<p>E un tip care trebuie să treacă la nemurire și eu mă grăbesc a pregăti calea acelui ce-l va trece acolo gratis, căci popa ar fi in stare să refuze nemurirea, dacă i s-ar cere cinci parale taxă.</p>
<p>E un om înalt, uscat ca o cuvioasă fasole, galben-verde ca o cucernică măslină murată, zbârcit ca o mucenică ciupercă.</p>
<p>Poartă barbă lungă, albă, care tremură ca barba unui țap la cea mai mică mișcare a fălcilor; nu vorbește, ci bâlbâie; nu citește, ci mormăie; abia umblă, și cu toate astea cine cutreieră mai multe străzi, cine vizitează mai mulți enoriași ca el?</p>
<p>Nici nu te aștepți când îl zărești de-odată intrând la casă și bâlbâind cuvinte neînțelese...</p>
<p>La dânsul nu mai este datoria de păstor sufletesc, nu mai este credința în cele sfinte: toate au devenit un obicei și un obiect de speculă, de cerșit.</p>
<p>Pentru un nenorocit franc care știe el că l-ar căpăta la o anume zi e în stare să-ți vină de zece ori într-o zi, și de nu l-ai primit, și de nu i l-ai dat, — e în stare să vie la o săptămână ca să-ți ceară ceea ce dânsul crede că ești dator să-i dai.</p>
<p>O pereche de ghete vechi, o pereche de pantaloni uzați, ți-i cere timp de două, trei luni, dacă ai greșit cumva să-i făgăduiești numai ca să te scapi de el.</p>
<p>La zi intâi, intră cu crucea și cu căldărușa în mână, cu patrahirul după gât pus strâmb, și începe a mormăi... ce? nici el nu știe, — stropește cu aghiasmă și se uită în căldărușă să vadă bine ce i-ai pus. Dacă nu i-ai pus francul, să ceartă cu tine... Atunci înțelegi ce-ți spune: de! taică, noi n-avem leafă... suntem săraci... Cu ce vă milostiviți să ne dați, trăim și noi.</p>
<p>Popa Zăbavă are peste un milion în binale și în valori...</p>
<p>L-a poreclit lumea așa, pentru că unde intră in casă și simte că i se trece, stă cu ceasul înșirând vrute și nevrute, una de la răsărit și alta de la apus: nu te scapi atunci cu nici un chip de el.</p>
<p>Dacă la zintâi nu l-ai primit, lasă vorbă slugilor că a venit și că ceea ce i se cuvine, stăpânii să lase slugilor, ca să-i dea; dacă nu i se dă nimic, vine și peste trei zile, tot cu botezul... tot cu căldărușa.</p>
<p>Pentru mahalaua dânsului este ințeles cu dricarul ca, în caz de moarte a cuiva, popa să-i facă cunoscut și să stăruiască a fi adus... iar pentru serviciu, un mic beneficiu, după client.</p>
<p>În fiecare luni te pomenești cu el să facă paraclis, sfeștanie și mai știu eu ce...</p>
<p>Cunoaște numele tuturor membrilor dintr-o casă și nu uită, doamne ferește, ca la ziua numelui lor să vie la vizită, pentru ca să prindă în apostoliceștile lui gheare francul și mai bine de se poate.</p>
<p>Până și vizitiul meu n-a scăpat într-o zi nehiritisit de sfinția sa, care s-a grăbit să ia cei doi bani și jumătate cu care l-a tratat vizitiul...</p>
<p>Când îl văzu maiorul, se îndreptă repede spre el...</p>
<p>- Ce poftești părinte? îl întrebă el, cam cu asprime și răstit...</p>
<p>— Apoi, de, tată, am văzut lumină mare și am crezut că o fi și pentru mine ceva de slujbă, că vremurile-s grele și...</p>
<p>— Nu-i nimic pentru dumneata; te rog, lasă-ne, îi zise maiorul, și luându-l binișor de spate, începu să-l mâne spre ușă...</p>
<p>— Cuconiță, mormăia el în timpul acesta, adresându-se Smărăndiței, să te binecuvânteze domnul; am auzit că te logodești... Să vă schimb eu, taică, inelele...</p>
<p>— Ași, ce stai de vorbești, părinte... logodnicul meu nu crede în Dumnezeu, e nebotezat... fă-ți cruce părinte și fugi fără să cauți înapoi... Uite un franc și du-te sănătos ..</p>
<p>Popa Zăbavă îl luă mulțumit și plecă. I se plătise suișul scării...</p>
<p>După schimbarea inelelor, pe când se da șampania, Smărăndița se apropie de mine c-un pahar plin și c-un pișcot...</p>
<p>— Ia, te rog, îmi zise; apoi îmi șopti: te-am înțeles... am fost imprudentă. Nu vrei să afle Adela amorul lui Doneanu...</p>
<p>— Da, d-șoară... și eu din parte-mi vă rog să risipiți orice îngrijorare ar putea să aibă d-na Doneanu...</p>
<p>— Iți făgăduiesc... îmi răspunse ea și ciocni cu mine.</p>
<p>Logodnicul era un funcționar superior de la ministerul lucrărilor publice, băiat de vreo 32 de ani, cu oarecare dare de mână, cu fizic defectuos ca întocmire, dar căruia îi ieșise numele că e un tânăr cumsecade.</p>
<p>Ministrul îndemnase pe maior să ia de ginere pe Valdinescu, și maiorul primise. Smărăndiței îi era cu totul indiferent să ia pe acest pretendent, ori pe altul.</p>
<p>Se mărită ca să se supună sorții comune.</p>
<p>Căsnicia sa, pe urmă, era o chestiune de timp, de loc, de mijloace și de dispoziții.</p>
<p>. Acestea erau ideile Smărăndiței Vulpan, la vârsta de 20 de ani, când părea că are abia 16, și când le expunea cu multă libertate de gândire.</p>
<p>— Suferi, Cela? întrebă într-un târziu Edwiga pe sora sa, pe care o surprinse într-un moment de tristețe.</p>
<p>— Da, Eda, sufăr... Însă acum la ce bună și suferința?... Cu toate că, dragă Eda, dacă el s-a însurat, a făcut-o, nu din simțimânt de răzbunare, ceea ce nu m-ar fi atins deloc, ci din descurajare. Oare n-o să mă mărit și eu? Viața dragă Eda, e ceva trist și omenirea e propriul său cioclu...</p>
<p>Cum zărea pe Smărăndița că se îndreaptă spre dânsele, fața Marcelei se lumină, zâmbetul îi apăru pe buze: transformare cerută de împrejurare și dovadă a tăriei sale de caracter.</p>
<p>Răutăcioasa Smărăndița își făcu plăcerea de-a aduce așa lucrul încât Marcela să danseze un vals cu Doneanu...</p>
<p>Ea stătea nepăsătoare, ca față cu o cunoștință de ocazie și mulțumi lui Doneanu cu o politețe rece.</p>
<p>Odată ce făcuse începutul acesta, Doneanu dansă toate jocurile cu Edwiga, cu Marcela, cu Smărăndița și cu Adela; iar la plecare, își zise cu părere de rău și cu mâhnire:</p>
<p>— Marcela nu m-a iubit, desigur... a fost numai o închipuire a mea. Nici o tresărire, nici o roșeață la ea, nimic, în sfârșit, care să dea un semn cât de mic de iubirea din trecut... Pe când eu...</p>
<p>Și ce e drept, Doneanu plecă de la petrecere, adânc mișcat și cu cel dintâi regret că pierduse pe Marcela...</p>
<p>Deși, când se văzu singur cu soția lui, în camera lor în care gustase atâtea plăceri curate și dulci, veselia îi reveni; deși dezmierdările soției sale îl făcură să uite mâhnirea și regretul vinovat de adineauri, — acest regret, odată născut, era primejdios, căci putea redeschide rana trecutului.</p>
<p>Un regret e o protestare tăcută a stării de odinioară contra stării prezente și care se manifestă pe urmă prin fapte, când între trecut și viitor se află o barieră ce nu poate fi trecută.</p>
<p>Un regret e acul pe care-l scapi și pe care îl uiți într-un lucru de mână, care te înțeapă însă fără să prinzi de veste, de îndată ce iei lucrul.</p>
<p>De îndată ce, după regret, revezi făptura iubită odată, acul zgârie și redeschide rana, iar rana redeschisă din regret e fatală.</p>
<p>Regretele sunt grele ca gloanțele de plumb, cad pe inimă, stârnesc pulberea amintirilor și aceste amintiri devin apoi atât de aprinse, încât topesc gloanțele ca să le apropie și să facă din ele o masă consistentă, unită, mai grea de pierdut și mult mai grea de desfăcut și de readus la forma primitivă; regretul e moartea liniștii; regretul ucide iubirea nouă care începuse a ne asigura fericirea unei vieți pașnice.</p>
<p>VIII</p>
<p>Adela era fericită; plină de încredere în bărbatul ei, iubindu-l cu toată puterea de pasiune a firii sale curate, arzătoare și dreaptă, nu vedea nimic altceva pentru viitor în viața ei decât reflectul acestor trei ani aproape de farmec, plăcere intimă, mulțumire de sine și amor.</p>
<p>Intr-o seară, ședeau amândoi în biroul lui Emil.</p>
<p>Ușa de la odaia lor de culcare era deschisă, înăuntru ardea numai veghetoarea de noapte împrăștiind o lumină dulce d-un albastru șters.</p>
<p>Ceasurile erau aproape zece. Emil citea într-o carte de drept; Adela se juca fără zgomot cu părul creț, mare și alb al unui cățel, care gemea încet de mulțumire, și de răsfățat ce era.</p>
<p>— Știi ce una, puiule, zise de-odată Emil închizând cartea cu zgomot: mi-a venit o idee cam ciudată. Hai să facem ștrengării în noaptea aceasta. E bal mascat; hai să ne mascăm să mergem la bal la teatrul național și de-acolo undeva să facem o mică gustare cu stridii, icre, etc, etc... Ce zici?</p>
<p>Adela privi la el surprinsă.</p>
<p>— Vrei să facem aceasta? întrebă dânsa râzând... Știi că ar avea haz, mai ales că e ceva nou pentru mine... .</p>
<p>— Ba încă mult haz. Pe când citeam, nu știu, cum, așa fără nici o legătură, de idei, mi se înfățișară petrecerile vieții de flăcău, și parcă mi se făcu dor de-un mic chef, după, bal, de o gustare tainică, împreună cu ființa ce iubesc...</p>
<p>Se ridică repede și-i petrecu brațele pe după talie, urmând:</p>
<p>— Pentru că te iubesc, Adelo, din ce în ce mai mult, fericit și fericind,... nu-i așa că te fac fericită?...</p>
<p>- Da, Emil, da... Aceasta vezi-o oricând în ochii mei, în făptura mea întreagă, în tot ce gândesc și fac... răspunse Adela cu ochii umezi de fericire.</p>
<p>— Să ne iubim, totdeauna așa, Adela mea drăgălașă...</p>
<p>- Să ne iubim, e făgăduință, puiule; ne vom iubi, e lucru hotărât... Îmi plac mult lucrurile hotărâte... zise ea c-un drăgălaș zîmbet de răutate. Așadar, mergem să ștrengărim?</p>
<p>- Da.</p>
<p>Emil sună.</p>
<p>— O birjă, porunci servitorului.</p>
<p>— Te duci?</p>
<p>— Să iau costumele. Peste o jumătate de ceas sunt înapoi.</p>
<p>Pe la ceasurile unsprezece sala teatrului eră înțesată de măști, și lojele din întâiul și al doilea rând mai toate pline cu familii ce veniseră să privească.</p>
<p>Pe la miezul nopții făcu senzație intrarea a 12 rândunele sperioase... din care, una cam șchiopătând puțin... da naștere la multe glume...</p>
<p>Astfel, intrarea unui sultan și a cadânei sale nu prea fu luată in seamă deocamdată: erau Emil și Adela.</p>
<p>Făcură odată înconjurul sălii, salutați foarte adânc de măști și, în timpul acesta, sultanul făcu și inspecția lojelor cu privirea. În una din rândul întâi era Halcinschy cu soția, singuri. Puțin după aceea, intră și Valdinescu, logodnicul d-șoarei Vulpan...</p>
<p>— Ce Însemnează aceasta! își zise Emil... Halcinschy fără fetele iui și Valdinescu în loja lor...</p>
<p>Ajungând în dreptul lojei în care se aflau ei, se opri și-i salută ducând mâna la gură și apoi la frunte.</p>
<p>— Domnule general, îi zise Emil, am nevoe de un vizir-... Faceți-vă datoria și mă urmați...</p>
<p>— Vreți poate să-mi încredințați pe sultana validé? Primesc onoarea ce-mi faceți...</p>
<p>Generalul se ridică și ieși din lojă. Soția sa începu a râde.</p>
<p>— Ce faci, puiule? îi șopti Adela.</p>
<p>— Nu te trăda; plimbă-te cu el. Așa au haz comediile astea. Fii de spirit cu el și tachinează-l...</p>
<p>— Dar cum? Nu mă pricep...</p>
<p>— E polonez, e mândru, e segnior tiran în casa lui,—ai destulă materie. Uite-l că ne-a zărit și vine spre noi.</p>
<p>— Dar tu unde te duci?... Prin bal?</p>
<p>— Da. După cinci minute, sau zece vin să te iau...</p>
<p>— Și să nu mă numesc de fel?</p>
<p>- Nu.</p>
<p>— Vizirul e la porunca înaltului padișah...</p>
<p>— Vizire, îți încredințez comoara mea...</p>
<p>E de origine ecuatorială și de aceea se înnebunește după înghețată, glasele și oameni bătrâni... după tot ce e rece și hodorogit... La revedere, vizire....</p>
<p>Adela luă brațul generalului și păși prin sală, în timp ce sultanul se amestecă repede prin mulțime...</p>
<p>Lui Emil îi intrase în cap ideea că între rândunele trebuia să fie Halcinschyle și Vulpan, și că ideea acestui grup de rândunele fusese a Smărăndiței... Aceasta o bănui după ce văzu pe general și nevasta singuri, cu Valdinescu singur...</p>
<p>Se putea prea bine să fi fost altfel mascate fetele; dar nu; ar fi fost însoțite atunci ori de Valdinescu mascat, ori de general.</p>
<p>Pe când un grup de trei s-ar fi pierdut lesne într-o sală ticsită și ar fi fost expus la glume ordinare, cum se întâmplă des la baluri,—în grup de 12, puteau prea bine să se plimbe singure prin sală...</p>
<p>Și în adevăr că grupul se plimba ciripind, ca să i se facă loc, iar toți, plini de curiozitatea cea mai vie, se dau înlături.</p>
<p>Sultanul se apropie de grup...</p>
<p>— Originar din patria eternei primăveri, salut pe gentilele oaspeți ai primăverii, în această țară în care în curând va veni primăvara și în astă sală de bal, în care sunteți binevenite...</p>
<p>— Nu cumva ești zefirul?... întrebă una din rândunele.</p>
<p>— Zefir cu turban, zise alta.</p>
<p>— La ordin a vă servi... răspunse sultanul.</p>
<p>Și, fără s-aștepte răspuns, el luă brațul a două rândunele din mijloc și se făcu cavalerul grupului, despărțindu-l în două fără a-l dezuni.</p>
<p>— Îndrăzneț zefir... zise o rândunică...</p>
<p>— E în firea lui, încântătoare rândunică... Cine răcorește vara fețele aprinse de căldură, dacă nu zefirul?... Se strecoară până și prin sânuri cu adierea lui... Iarna e și mai hoț, căci își face culcuș în evantaiuri... E indiscret fără indiscreție; surprinde dar nu divulgă.</p>
<p>— Cine-o fi sultanul, d-nă Halcinschy? zise Valdinescu... Ia uitați-vă, e în mijlocul rândunelelor...</p>
<p>— Trebuie să fie tot din ai noștri, care știe din cine e compus grupul, răspunse Halcinsca în franțuzește.</p>
<p>Înțelegea românește foarte bine, dar pentru că vorbea rău, se exprimă totdeauna în limba franceză.</p>
<p>Nu e merit, domnule suitan-zefir, de-a surprinde; e un merit însă ca, după ce-ai surprins, să nu divulgi,—zise o rândunică mărunțică ce vorbise întâi...</p>
<p>— Rândunică mititică... pare-mi-se că te cunosc... Ca sultan asiatic am învățat de la supușii mei darul ghicirii... îmi dai mâna să citesc în liniile palmei viitorul tău...</p>
<p>— Iat-o...</p>
<p>Sultanul apucă mâna mititică, pusă în mănușă neagră ca a tuturor tovarășelor ei, și trase un S și un V în palmă.</p>
<p>Măsculița stătu puțin surprinsă. Emil îi șopti:</p>
<p>— Viitorul iți este asigurat, dacă ai ști să-l păstrezi.—În curând, cununiile pe frunte...</p>
<p>— Ce spui, răspunse rândunica cu un mic hohot de râs ironic... Și apoi tăcu, trudindu-și mintea ca să afle cine putea fi sultanul.</p>
<p>— Ciudat ghicitor... zise o altă rândunică... Vede liniile din palmă prin mănușă...</p>
<p>— Am ochi... asiatici, rândunică...</p>
<p>Rândunelele toate tăcură un moment, stăpânite de aceiași idee: cine putea fi sultanul?</p>
<p>Iar majestatea sa, în timpul acesta scurt observă că fiecare rândunică avea pe umărul drept câte o fundă mică de deosebite culori; și numai la rândunelele ce ducea la braț, fundele erau de culoare albastră,—la fel dară. Îi dădu prin gând că erau surori, și care altele... dacă nu Halcinschyle? In caz de rătăcire prin sală, ca să se recunoască după fundă, o puseseră de aceeași culoare. Era cu putință. Cu spiritul lui născocitor și deductiv, rămase încredințat că ghicise; avea numai de constatat adevărul.</p>
<p>Cum să ghicească însă care era Eda și care Cela? Prin surprindere. Tocmai se apropiaseră de scenă. Un capăt sta pe loc și celălalt efectua întoarcerea. Emil rămase cu corpul puțin în urmă și, întorcând capul către dreapta, strigă tărișor: Cela!</p>
<p> Rândunica din dreapta tresări și întoarse repede capul...</p>
<p>Emil nu făcu nici o mișcare care să dea de bănuit rândunicii că el ar fi strigat-o pe nume.</p>
<p>Rândunica însă nu putea fi amăgită. Văzu că a fost descoperită prin surprindere și tăcu, așteptând cu nerăbdare adâncă ce-o să-i șoptească ciudatul sultan care le bănuise cine sunt.</p>
<p>Înaintară puțin printre glumele nu prea de spirit ale măștilor ce voiau să le taie drumul și să desfacă grupul; și, când fură pe la jumătatea sălii, Emil șopti Marcelei:</p>
<p>— Încă nu te-a uitat!...</p>
<p>Cela tresări. Emil îi simți brațul tremurând.</p>
<p>Dar atunci, pe când rândunelele celelalte își dau silința să se împotrivească unor măști îndrăznețe, iată că începu să înainteze către ele un grup alcătuit din unsprezece măști împestrițate, înțelese a lua la braț câte-o rândunică, și a se plimba prin sală apoi, cu scopul de-ale afla cine sunt. ’</p>
<p>Grupul împestrițaților izbuti să se apropie fără nici o piedică și, la invitația prea politicoasă a fiecărui împestrițat în parte, rândunelele se grăbiră a le primi brațul.</p>
<p>Sultanul pofti pe al unsprezecelea împestrițat să ia pe rândunica din stânga, și el... rămase cu Cela...</p>
<p>— Cine să fie împestrițații aceia? întrebă Valdinescu pe d-na Halcinschy.</p>
<p>— Taina rândunelelor noastre a fost trădată, să știi, și tinerii, care ne cunosc copilele, li s-au oferit de cavaleri...</p>
<p>— Grupul s-a format acum însă, căci sunt numai unsprezece, și o rândunică a rămas cu sultanul... Și, dacă nu mă înșel, tocmai una din d-șoarele Halcinschy se află la brațul sultanului.</p>
<p>— Tocmai e Cela... Sultanul a pregătit, să știi, coaliția... Nu-i nimic. Copilele vor petrece... Nu ești gelos de logodnica dumitale, d-le Valdinescu, nu-i așa?</p>
<p>— Nu, doamnă; dar aș fi preferat să fiu și eu în coaliție.</p>
<p>D-na Halcinschy zâmbi.</p>
<p>În timpul acesta Emil se plimbă strecurându-se printre măști și șoptea Celei:</p>
<p>— El nu te-a uitat; sunt bun prieten al lui și cunosc trista dramă intimă a inimii dvs. a amândurora. A alergat la însurătoare ca unii disperați la beție, a stat amețit câtva timp, dar a început să te întâlnească și fumul beției prinse a i se împrăștia ca să-i arate lămurit groaznica situație a viitorului. S-a însurat, d-șoară Cela, nu ca să uite și nu pentru că încetase de-a mai iubi, —ci pentru ca să încerce a face fericită o făptură care-l iubea cu pasiune... Se supunea unei fatalități inexplicabile, pentru că primise a se supune unei interveniri iraționale, dar, după cum l-am văzut, d-șoară, în loc de doi suferinzi, vor fi in curând trei... căci și soția lui va fi martiră a dureroasei întâmplări care a despărțit doi ce se iubeau, pentru a uni doi, din care numai unul iubește...</p>
<p>Tăcu puțin, sugrumat de puternica mișcare sufletească a momentului.</p>
<p>Atunci se apropie de dânșii generalul cu Adela.</p>
<p>— A! majestatea sa Sultanul a prins o rândunică?... râse generalul.</p>
<p>Înainte ca Emil să răspundă, rândunica luă repede brațul generalului...</p>
<p>— Așa-i că de monarhi se satură curând poporul? zise atunci Halcinschy... Majestate, mă achit de distinsa onoare de vizir... Vă redau pe sultana-validé care are un spirit fermecător.... Complimentele mele.</p>
<p>Se depărtă cu rândunica întrebând-o: Tu ești Eda?</p>
<p>— Nu, tată, sunt Cela... Merg în lojă, căci am obosit...</p>
<p>— N-ai putut ghici cine e sultanul, în timpul cât te-ai plimbat cu el?</p>
<p>— Nu l-am putut ghici... Știu atâta numai că ne cunoaște pe toate...</p>
<p>— Ți-a spus numele?</p>
<p>— Smărăndiței și mie, da.</p>
<p>Emil luă brațul soției sale și înaintă spre bufet... </p>
<p>— Nu-mi zici nimic, puiule? îi șopti Adela. </p>
<p>— Sus în bufet, dragă...</p>
<p>Regretul întâi e fatal... Din seara logodnei d-șoarei Vulpan începu opera lui de mizerie morală și progresă cu iuțeală.</p>
<p>Emil se apără, căută să se alipească și mai mult de casă, voia să se amăgească pe el însuși: își sili simpatia pentru soția lui ca să o facă iubire cu porniri vii de patimă, îi spunea că-i e dragă cu un accent viu, duios; dar în realitate accentul aveă tonul disperării înăuntrul cugetului lui Emil, căci între buzele soției lui și ale sale imaginea Marcelei începuse să se interpună; silința lui era deci nu prefăcătoria culpabilă a celui ce a ajuns la extrem, ci lupta de-a se învinge pe sine însuși prin exaltarea unei pasiuni ce nu putea s-o aibă.</p>
<p>Am văzut cu ce pornire vie îi spusese de cu seară că o iubește... Îl năpădiseră amintirile despre Marcela, pe când citea, și ca să se apere, alergase lângă soția lui, care nici nu visa ce furtună de chinuri mugea în sufletul acelui ce dânsa iubea. </p>
<p>Ideea unei petreceri intime era un refugiu, în care să uite chinurile lui și să-și procure o plăcere, din plăcerea ce ar fi pricinuit Adelei curiozitatea unei petreceri al cărei farmec nu-l știa: Bal mascat și „supeu“... Cu câtă grabă procurase costume, cu câtă mulțumire pregătise la Frascatti gustarea de după bal, cu câtă plăcere de ștrengar liber și fără griji pornise de acasă la bal cu soțioara lui.</p>
<p>Și când colo, fatalitatea îl urmărea pas cu pas.</p>
<p>De unde să-i vină în gând că ar fi putut întâlni la bal pe asprul general și pe fetele lui?</p>
<p>În fața primejdiei atrăgătoare nu se putu însă da înapoi și, cu o iuțeală de maestru, orândui într-un moment lucrurile, de îndată ce i se năluci lui că între rândunele ar fi și Halcinschyle.</p>
<p>Ce voise, izbutise.</p>
<p>Acum, urcă treptele „foyerului" amărât, greoi, tăcut, sub povara scenei întâmplate. Îi părea și bine de ce făcuse, și își imputa aceasta ca zădărnicie, de vreme ce nu putea avea niciun scop.</p>
<p>Singurul efect imediat era că își mai mărise suferința și regretele.</p>
<p>Se așeză la o masă cu Adela, comandă un ceai pentru el și „glasele" pentru soția lui, și, cu coatele pe masă, rămase gânditor, sub masca ce-i ascundea chipul, ca și gândurile.</p>
<p>— Ei, nu spui nimic, nu mă întrebi nimic? îi zise Adela.</p>
<p> — Ba da, — zise el, tresărind, — și își veni în fire.</p>
<p>În bufet nu mai era nimeni, dar nu-și scoase masca, deoarece putea s-o desfacă de la gură, măsură bună când vrea cineva să mănânce fără a se descoperi.</p>
<p>Scoase doar partea de jos și, apucând mâna Adelei, o întrebă cu glas afectuos:</p>
<p>— Ți-a fost urât cu generalul?</p>
<p>— Nu știam cum să-l fac să intre mai curând în sală, mai ales că tu nu veneai să ne cauți...</p>
<p>— Mă încurcaseră rândunelele, dragă...</p>
<p>— Iată niște rândunele care prind, în loc să fie prinse... sau poate prind, tocmai ca să poată fi și ele prinse... zise Adela râzând. Generalul e foarte politicos; m-a tachinat, socotind să mă poată descoperi, prin aluziuni care ar fi fost înțelese de vreo mască din cunoștințele lui din societate... Poate că m-aș fi trădat, dacă m-ar fi privit și atins vreuna, dar așa, n-a avut noroc să mă poată afla. Ba se cam înciudase chiar, când am început eu, la rândul meu, să-l tachinez în marginile cuvintelor ce-mi spuseseși tu...</p>
<p>Sunt prea sigură că acuma trebue să fi cercetând cine suntem... Dar tu, cum ai petrecut ?</p>
<p>— Eu?... tachinând prin loji pe cine cunoșteam, prin sală aruncând câte o vorbă, două măștilor și la urmă, când am început să mă plimb cu o rândunică... iată-vă și voi...</p>
<p>— De ce-o fi luat brațul generalului?</p>
<p>— L-o fi cunoscut... ca să-l tachineze...</p>
<p>— Ne-am arătat odată la ușa sălii... Parcă te-am zărit în mijlocul șirului de rândunele.</p>
<p>— A!... da... căci una din trânsele m-a provocat printr-o vorbă de spirit...</p>
<p>Se aduse, unuia ceaiul, iar Adelei „glaselele"...</p>
<p>— Mai stăm mult? întrebă Adela cu un ton care vădea sațiul de așa petrecere...</p>
<p>— E abia ora două... Dar, dacă vrei tu, putem merge să „supăm". Aveam de gând să ne mai plimbăm prin sală, ca să mai facem haz de hazul altora.</p>
<p>— Bine, puiule, să mai stăm.</p>
<p>— Nu te face să petreci, îmi pare.</p>
<p>— Ba nu, zău... petrec.... însă lângă tine, îi șopti.</p>
<p>— Lângă tine și eu... După un ceas vom fi și mai bine, căci vom fi numai noi...</p>
<p>La plecare, un domn îi urmări... Văzându-i intrând la Frascatti, intră și el, dar nu putu să afle cine era perechea. Chelnerii nu cunoșteau pe domnul care comandase „supeul" și apoi d-na sau d-șoara... nu scosese încă masca...</p>
<p>Domnul, care nu era altul decât Valdinescu, — îndemnat de Smărăndița, — se întoarse fără rezultat.</p>
<p>Pe la orele patru se întoarse iarăși la Frascatti, mânat de voința imperioasă a logodnicei sale... Dar nu putu să vază nimic, să afle nimic.</p>
<p>O singură ființă, știa cine fusese sultanul: Marcela. Nu un amic, ci însuși Emil și numai el putea să vorbească cu atâta pornire, în care ea simțea focul pasiunii și amărăciunea situațiunei dureroase a însuși suferindului.</p>

<p>IX</p>
<p>De multe ori, alături cu o simțire ce să manifestă într-un sens și anume în cel rațional și logic, se naște și lucrează, în sens contrar, altă simțire.</p>
<p>Prima simțire este a judecății, cea de-a doua este a inimii; prima e voința, cea de-a doua dorința.</p>
<p>Marcela se întoarse acasă putemic impresionată de cuvintele lui Emil Doneanu...</p>
<p>Nu putu să închidă defel ochi: în cele două ceasuri ce mai rămăseseră până la ziuă, ci se frământă cu gândurile.</p>
<p>Vedea bine că nenorocirea lui Doneanu și a sa erau fără margini și că făceau un al treilea nenorocit; suferința ei era așa de chinuitoare că o năpădi plânsul; însă judecata sa nu-și putea pierde imperiul asupra-i, nici în asemenea furtună sufletească.</p>
<p>Doneanu nu trebuia să se mai apropie de dânsa, ca bărbat putea mai lesne să o înconjoare, putea mai ușor să-și stăpânească iubirea și durerea și trebuia chiar să și le stăpânească.</p>
<p>De ce să-i mai vorbească ei de neuitare și de amor? Nu erau despărțiți pentru vecie prin căsătoria lui? Nu vor fi și mai despărțiți în curând prin căsătoria ei, hotărâtă și voită în chipul cel mai despotic de tatăl ei?</p>
<p>Făcea rău Doneanu. Mărea suferința lui și a ei, prin asemenea apropieri cu voință; comitea o crimă chiar, căci pregătea suferința soției lui...</p>
<p>Judecata vorbea așa.</p>
<p>Și iată că în timpul acesta, în adâncul inimii încolțea și creștea un dor tainic de a-l vedea mereu pe Doneanu, de a nu fi ocolită de el..! de a-i auzi glasul șoptindu-i cuvinte de iubire, care erau ca o hrană sufletească pentru dânsa.</p>
<p>Judecata mergea mai departe... Sfătuia pe Cela să se arate mai severă, să nu dea nimic de înțeles lui Doneanu, să se poarte cu dânsul cu răceala cea mai mare...</p>
<p>Inima ei răspundea: chiar acest exces de răceală îi va arăta lupta lăuntrică a ta, și lupta dovedește existenta amorului și tăria lui. În taină vei privi la el, îl vei urmări cu dor; — ochii tăi vor vorbi fără de voie și el va surprinde graiul lor; fatalmente veți fi atrași unul către altul, și cu tot atâta putere ce veți pune ca să fugiți unul de altul...</p>
<p>Judecata stătea fermă și neînduplecată... alergând la alt argument:</p>
<p>Ceea ce nu poți face pentru tine, fă pentru tatăl tău... Nestăpânirea de sine doborându-te, ce vei deveni în ochii săi?</p>
<p>Inima își plecă trufia, răspunzând: voi face;... dar toate au o margine... Peste cât nu poate cuprinde, vasul lasă să curgă... Închis, și conținutul comprimat, vasul se sfărâmă...</p>
<p>— Iată soarta mea, își zise Marcela.</p>
<p>Când Eda și Cela se așezară la lucru dimineața, pe la orele zece, căci își coseau rochiile pentru nunta Smărăndiței Vulpan, Marcela avea o figură foarte obosită...</p>
<p>— Tu ai plâns și n-ai dormit, Cela? Tu te pierzi... îi zise Edwiga cu un ton plin de imputare și de tristețe.</p>
<p>— Am plâns și n-am dormit, e adevărat, Eda.</p>
<p>— Știi că a observat și tata?</p>
<p>— Tata a observat? grăi Marcela tresărind... Obrajii i se acoperiră de roșeață arzătoare... Și tu ce ai zis?</p>
<p>— Am zis că nu se poate...</p>
<p>— La masă n-o să se cunoască nimic, Eda!</p>
<p>Se ridică, se spălă cu apă rece ca gheața, se șterse bine, își dădu puțină pudră, apoi se așeză și începu să cânte o arie veselă de valț.</p>
<p>Aproape de masă, luă vioara și Edwiga se așeză la piano; executau un duet instrumental și Eda cu acompaniament de voce, o bucată de Mozart, când intră generalul și le făcu semn să urmeze...</p>
<p>Muzica avea o putere nespusă de farmec asupra sufletului Marcelei. Arcușul plângea în mâna ei pe corzile viorii, atâta simțimânt punea în executare... Era ca un curent magnetic ce trecea din inima ei în arcuș, și-l făcea să se ridice la înățimea simțirii sufletești a Marcelei.</p>
<p>Figura frumoasă a ei se însuflețea, se înconjură parcă de o aureolă, iar ochii săi albaștri, cu căutătura pierdută, îi dă o expresie ideală care o răpea.</p>
<p>— Când sfârșiră bucata, generalul le salută pe amândouă, le luă la braț și porni la masă...</p>
<p>— Erai indispusă, Cela; așa mi-ai părut azi dimineață când ai trecut la muma ta...</p>
<p>— Obosită, tată, și oboseala poate lesne să fie luată drept indispoziție...</p>
<p>— Acum te afli bine?</p>
<p>— Da...</p>
<p>— Mă bucur, căci într-o stare de indispoziție unele vești nu produc destul efect, și am o veste care doream să producă un efect minunat...</p>
<p>Se așezară la masă... Erau cele șapte fete ale lui, cei doi băieți și generalul cu nevasta... Numeroasa familie întocmiră un tablou care ar fi inspirat pe un Van-Dick ori Rubens.</p>
<p>D-na Halcinschy, pieptănată cu tâmple, cu părul cărunt, care da o înfățișare și mai blândă figurii sale încă destul de frumoasă, e o femeie înaltă și corpolentă, brună cu pielița albă și bine păstrată, cu privirea dulce și prietenoasă, vioaie în povestiri patriotice și în glume, melancolică în momente de odihnă și de meditațiuni.</p>
<p>A iubit pe frumosul ei bărbat cu pasiune statornică, a suferit cu resemnare confiscarea averilor și lipsa, mizeriile fugii și ale stabilirii într-o țară străină, în care, limbă, moravuri, oameni îi erau necunoscute cu totul. Voința de fier și mândria contelui n-au atins-o niciodată, căci dacă, ea s-a supus cu dragă inimă voinței lui, și el nu a mers niciodată mai departe decât cerea judecata și bunul simț; totuși partea de concesiuni o avusese el totedauna mai mare.</p>
<p>Acum soarta copiilor era în mâna soțului său: Îi crescuseră împreună, făcuseră mari de dat la casa lor pe cele două fete: făcea și ultima concesiune generalulului de a dispune de soarta lor fără amestecul ei. Numai una din fete, cea după Marcela, era dată cl totul d-nei Halcinschy; la măritiș d-na Halcinschy putea să facă după cum îi dicta voința, ca să deă cui va voi ea pe Alina, sau aceluia pe care Alina îl va alege.</p>
<p>Contele Ladislas Halcinschy de Zabretzka poseda mari întinderi de pământ în Polonia rusă și locuia în Varșovia.</p>
<p>Ca unul care era dintr-o familie mari, coborâtoare din stăpânitorii Poloniei, ca unul care avea o mare influență printre consângenii săi, țarul Alexandru voi să-l câștige în partes politicii sale și-i oferi gradul de colonel în garda imperială, la vârsta de 35 de ani.</p>
<p>Contele Halcinschy de Zabretzka era unul din cei mai puternici membri ai unei conspirații naționale, ascunsă, latentă, dar care dispunea de averi colosale și hrănea speranța unei revoluții victorioase, încurajată pe sub mână de Prusia și Austria.</p>
<p>Aceste două puteri nu se mulțumeau cu gălușca ce înghițiseră prin împărțirea Poloniei cu Rusia... Ambiționau și la gălușca Rusiei și nădăjduiau să o înghită împreună... revoluția patrioților polonezi izbucnind.</p>
<p>Polonezii, disperați de purtarea tirană a lui Murawiew, care urmase purtării imbunătoare a lui Pașchiewici, supuitorul Poloniei, ascultară de sigur glasul, viclean în realitate, al Prusacilor și al Austriacilor ce voiau să scoată castana din foc cu mâinile nenorociților patrioți ai Poloniei sugrumată.</p>
<p>Era mai mult un vis nebun, un vis frumos fără margini al mândriei poloneze, și care, nu mai ia venirea realității, se putea vedea cât era de imposibil, mai ales in starea în care se afla politica statelor europene.</p>
<p>Consultându-se cu capii revoluționari contele dobândi învoiala lor, în speranța și cu scopul că, având o ureche pe lângă țar, conspirațiunea să poată folosi ceva în interesul țintei sale.</p>
<p>Contele Ladislas Halcinschy de Zabretzka se îmbrăcă cu uniforma rusească de colonel al gardei și începu o viață de lux, de petreceri și de scăldare sinceră in apele rusești, încât dobândi încrederea...</p>
<p>Atunci văzu pe d-șoara Marcela Amyot de Voudreille, fiica ambasadorului Franței, se înamoră nebun de dânsa și fu iubit.</p>
<p>Ca să inspire mai multă încredere țarului, îl ruga să intervină pe lângă ambasadorul Franței ca să-i dea pe Marcela și țarul primi, mulțumit de supunerea polonezului, iar, ca manifestare a acestei mulțumiri, ordonă principelui moștenitor să cunune pe colonelul Halcinscky de Zabretzka.</p>
<p>Când izbucni revoluția, contele Halcinscky era de abia de un an general și se afla in Varșovia, în mijlocul alor săi...</p>
<p>Trei erau capii principali, mâna conducătoare; doi căzură victime ale generalului Murawiew, împreună cu mulți alți nobili polonezi executați, după care faptă generalul telegrafie țarului teribila frază: la Varșovia domnește ordinea.</p>
<p>Scăpat prin devotamentul unui revoluționar obscur, contele putu să fugă și să-și înmormânteze în România noblețea și aspirațiunile, într-o țară abia cunoscută și care, în tulburările interioare in care se afla, era bine găsită, pentru ca nimeni să nu se intereseze de un străin.</p>
<p>Condamnat la moarte și deposedat de averi, tocmai după cinci ani dădu semne de viață scriind socrului său la Paris, unde se retrăsese în viața liniștită a durerii ce-i pricinuise dispariția fiicei sale pe care o credea moartă.</p>
<p>Domnul de Voudreille alergă în țară, aducând cu el ce putuse să cumpere mai bun de la licitație, pe ascuns, pe nume străin, din lucrurile fiicei și ginerelui său, și o sumă bunișoară de bani, cu care generalul putu să speculeze și să cumpere mica proprietate ce avea acum.</p>
<p>Cu toate rugăciunile socrului său, Halcinsky rămase în țară unde cunoscuse cele dintâi amărăciuni ale exilului și cele dintâi mulțumiri că putuse agonisi pâinea de toate zilele, mulțumită unuia dintre Golești.</p>
<p>Ar fi putut să joace un rol oarecare în țară, dar preferă viața obscură a unui părinte și soț fericit...</p>
<p>Adevăratul nume de Halcinsky și-l luă tocmai târziu, când îi veni succesiunea socrului său și trebui să-și stabilească identitatea. Acum, la masă, ca și în toate zilele când se vedea între copiii săi, chipul său era vesel, gura sa zâmbitoare.</p>
<p>Băieții îi semănau lui ca chip; caracterul lor până la un punct le era modificat însă de contactul cu copiii românilor și cu tendințele liberale care cuprind pe copiii noștri în genere, de când se află încă pe băncile liceului.</p>
<p>Fetele celelalte, mici încă, semănau mai mult mumei și la caracter mai mult cu Marcela, sora lor.</p>
<p>Toți copiii, băieți și fete, aveau un respect nemărginit pentru muma lor, respect și teamă de tatăl lor.</p>
<p>Băieții fuseseră mai turbulenți, ca mici, dar la o privire a tatălui sau a mamei, ori la ideea că tatăl o să-i ție de rău pentru cutare lucru, se astâmpărau numaidecât.</p>
<p>După ce mâncară primul fel care era totdeauna, la prânz, sau ochiuri sau mezeluri, — generalul se adresă Marcelei:</p>
<p>— Nu ești curioasă, Cela, să afli vestea, de nu rnă întrebi?</p>
<p>Așteptam să găsești momentul potrivit ca d-ta însăți să mi-o spui...</p>
<p>— Un tânăr domn te cerea de soție de acum încă trei ani. Voia să te ia și să plecați la Paris împreună. l-am zis: cartea și cu dragostea nu se împacă destul de bine, una zădărnicește sau intârzie pe cealaltă. Du-te, dragul meu, de-ți ia doctoratul tău în ce vrei, și revino. La întoarcere, Cela va fi a dumitale. Băiatul s-a ținut de cuvânt: în trei ani și-a luat doctoratul în drept și s-a întors. Unchiul său, care-i dă toată averea, m-a vestit că o să. vină cu el mâine, după două, la noi. Iată vestea, dragă Cela, și cea mai fericită pentru tine....</p>
<p>— Da, tată, răspunse ea fără să se tulbure cât de puțin... Dar bine, Eda?...</p>
<p>— A! cât pentru Eda, trebuia să-mi aduc aminte că sunt polonez... și că dânsa e mai mult poloneză prin însuși caracterul ei, și mi-am amintit de mult. Eu tac și fac. Aștept un răspuns din Varșovia de la un prieten vechi care nu m-a uitat, care are avere frumoasă și un băiat de vreo treizeci și cinci de ani, frumos ca o cadră. Odată cu venirea scrisorii, o să vezi, Eda, și portretul viitorului tău...</p>
<p>— A! tată aveai două vești... ii zise Marcela râzând, și nu ne-ai anunțat decât una... Aceasta din urmă e și mai plăcută, căci privește pe Eda, — și zicând, o sărută...</p>
<p> Halcinschy închină pentru fetele sale, cărora norocirea le bătea la ușă, și privi cu mulțumire la Marcela, a cărei veselie și glumă îl înșelă.</p>
<p>La ridicarea de la masă, Marcela șopti surorii sale, când fură pe pragul ușii camerei lor:</p>
<p>— Haide... Până acum a fost suferința; de-acuma o să înceapă martiriul!</p>
<p>X</p>
<p>În seara de 1 Februarie, biserica Albă strălucea de lumină și curtea ei era plină de cupeuri și trăsuri; era cununia d-șoarei Vulpan cu d-nul Eugeniu Valdinescu-Rucăreanu.</p>
<p>Neastâmpărată era și ca mireasă. Ochii îi jucau în toate părțile, râdea și glumea cu mirele, în timp ce se făcea serviciul religios, schimbă priviri cu prietenele sale, făcea complimente hazlii nașei sale, soția ministrului de lucrări publice.</p>
<p>Și când diaconul citi fraza finală a apostolului: iar femeia să se teamă de bărbat, Smărăndița se întoarse către bărbatu-său și-i șopti:</p>
<p>— Să mă tem de tine? Doar nu ești mama pădurii și eu copilă de 3 ani!...</p>
<p>— Cine se mai ia după cărți!</p>
<p>Când arhiereul citi că: fericește-i, doamne, precum ai fericit, pe lacob și pe Sara, etc.</p>
<p>— Pe Herșcu și ne Ițic, murmură Smărăndița și se întoarse către nașă-sa:</p>
<p>— Da ce are sfinția-sa cu evreii ăia de i-a luat la pomenit, nășică?</p>
<p>— Ca să țineți și voi unul la altul, cum țin evreii unii la alții, răspunse nevasta ministrului...</p>
<p>În sfârșit se începu: Isaiia dânțuiește... și învârtirea împrejurul mesei.</p>
<p>— Săracu Isaiia, șopti Smărăndița mirelui, mult a mai dănțuit de când e lumea.. și ce-a folosit el, ori ce folos a adus lumii!</p>
<p>După ce se urcară amândoi în cupeul de onoare, Eugeniu îi luă o mână într-a sa și-i șopti:</p>
<p>— Sunt fericit, Smărăndițo și te iubesc! făgăduiește-mi că o să mă iubești și tu...</p>
<p>— Nu, nu, nu, răspunse ea. La carte citea popa că: bărbaților, iubiți-vă pe femeile voastre precum Hristos a iubit biserica..., dar nu a spus femeilor: iubiți-vă bărbații, etc... și eu țin la ce-i scris la carte...</p>
<p>— Atunci să te și temi de mine, tot după cum e scris la carte, răspunse Eugeniu, mulțumit că a prins-o, și-i fură un sărutat.</p>
<p>— Trebuie să fi fost vreo paranteză, și popa a citit-o din nebăgare de seamă... Dar, în sfârșit, se poate întâmpla prea bine să mor după tine de dragoste... Asemenea catastrofe se văd...</p>
<p>— Catastrofe ? zise el puțin cam atins...</p>
<p>— Ei fie numai strofe... partea finală a cuvântulul... Apropo de strofe, mulțumesc de cele trei ce le-am găsit în albumul meu... Scrii versuri?</p>
<p>— Câteodată, și cu toate astea am scris multe pentru mătăluță...</p>
<p>— Ce spui, autor necunoscut? Auzi? Ei atunci o să avem cu ce ne petrece timpul de mâine încolo...</p>
<p>Bietul mire era cam luat în zeflemea de noua sa jumătate, dar le înghițea cu zâmbetul pe buze.</p>
<p>Acasă fuseseră invitate numai vreo cincizeci de persoane, obișnuiții casei.</p>
<p>Edwiga și Marcela Halcinschy, una cu găteală roz și cealaltă cu albastru pal, de voile religieux, erau răpitoare... Eda avea niște șiruri de mărgean, orânduite așa în păru-i negru ca ebenul, că o prindea de minune; Marcela cu pieptănătura de romană, purta o lamă de aur în formă de semicerc, ale cărei capete se pierdeau în păru-i blond cenușiu, și la corsaj un mănunchi mic de „nu mă uita".</p>
<p>Emil Doneanu și Adela, cu găteala de bal, catifea de un albastru ca safirul, îndantelată, simplă ca tăietură, scumpă ca preț, — intrară la urmă de tot, căci nu putuseră veni la biserică...</p>
<p>În timp ce Smărăndița primea felicitările amicei sale, Emil, care i le făcuse iute și înainte, se duse să salute familia Halcinschy...</p>
<p>Un domn ca de, vreo 30 de ani, tânăr, frumos, distins ca înfățișare, o figură veselă și plăcută, un corp înalt șl zvelt, — sta lângă Marcela și-i vorbea cu multă libertate.</p>
<p>Generalul, după ce răspunse salutului lui Doneanu, îi recomandă pe tânăr:</p>
<p>— Domnul Virgiliu Oțeleșteanu...</p>
<p>Tânărul Virgiliu salută de politețe, nu prea dădu atenție d-lui recomandat, al cărui nume îl și uită la moment, și urmă să vorbească Marcelei.</p>
<p>Dânsa nu se uită defel la Doneanu și se făcu, după ce-l salută ușor, că ascultă cu multă luare aminte pe convorbitorul său.</p>
<p>— Ia întreabă tu, dragă, pe cineva, îmi zise Emil, foarte nemulțumit de mutra tânărului cavaler al Marcelei, — cine e căprița aia împănată care toacă bureți Marcelei?...</p>
<p>După câteva momente, în care timp Emil mă spionase cu coada ochiului, îi făcui semn să se apropie.</p>
<p>— E logodnicul în perspectivă al d-șoarei Marcelei Halcinschy, — acela despre care ți-a vorbit generalul...</p>
<p>Tot sângele din obraz îi pieri bietului Emil, care începu să-și muște buzele.</p>
<p>— Nu m-așteptam așa de curând la asta...</p>
<p>— Trebuia să vină odată. Lasă, Emil, măritișul ei e un bine și pentru dânsa, și pentru tine. Nu înțelegi că trebue să sfârșești romanul acesta impunând tăcere inimii tale? Ți-am spus că soția ta m-a întrebat deja pe cine ai iubit în trecut... Ea bănuește, și când se va convinge, adio liniștii casei tale și fericirii Adelei... Ea te iubește pasional. Renunță la ceea ce faci, pentru iubirea aceasta care îți dă tot și nu-ți cere nimic.</p>
<p>Emil plecă fruntea și trecu în camera de alături în care se fuma și unde nu era încă nimeni.</p>
<p>— Ai dreptate, de o mie de ori dreptate, îmi zise. Dar ce să fac! Când o văd, toate hotărârile de abținere și renunțare pier ca niște năluciri... Ține minte ce-ți spun, prietene, o să sfârșesc rău... Numai cât am auzit de logodnic, și... uite, tot sângele mi-e așa de revoltat că parcă o să-mi crape capul...</p>
<p>— Curios mai ești... Ce, tu n-ai vrea acum nici să se mărite fata!...</p>
<p>— Pe viața mea, aș fi mai liniștit, mai puțin aprins și poate casa mea n-ar fi amenințată niciodată de ruină dacă ea ar putea să nu se mărite...</p>
<p>— Nu mai ai bun simț, amice...</p>
<p>— Nu mai am nimic înafară de pasiunea mea nebună... O să sfârșesc rău... A! de ce m-am însurat! Cel puțin disperarea c-o pierd, că mi-o ia altul m-ar fi omorât fără să lovească pe nimeni, sau m-ar fi împins la ticăloșii, fără să am mustrări de cuget că pedepsesc o ființă nevinovată...</p>
<p>Începu să se plimbe iritat prin odaie...</p>
<p>— Ascultă, Emil, amintește-ți unde te afli... Stăpânește-te... Poate să intre cineva...</p>
<p>— Ai dreptate... E viața mea: trebuie să sufăr în mine și numai în mine... Ce bine ar fi să se sfărâme vasul ăsta odată de atâta amar ce îngrămădesc în el, — și se lovi peste inimă.</p>
<p>Aprinserăm câte-o țigară și tăcurăm: câțiva domni intrând, ne-am sculat și i-am lăsat în pace.</p>
<p>Adela, ce e drept,. .începuse a bănui existența unui mister în viața bărbatului său, și anume din seara balului de la teatrul național.</p>
<p>Primul lucru care-i clătinase liniștea și-i deschisese puțin ochii neîncrederii, fu faptul că Emil o încredințase generalului... De ce? Or cât voise ea să găsească în aceasta ceva care se face, nu-l sfințea de lucru natural, cuviincios; de aceea, stătu cu generalul, nu în bufet ci în sală; nu de la ușă și din întâmplare îl văzuse intrând in grupul rândunelelor, ci observase toată scena și stăruința lui de-a fi cu rândunica cu funda albastră...</p>
<p>Și când văzu că prea se uită în vorbă cu rândunica lui de ocazie, târâ pe general ca să sfârșească odată cu astfel de petrecere jignitoare.</p>
<p>De ce nu-i spusese el adevărul, când îl întrebase cum și ce făcuse? l-a spus că rândunelele l-au încurcat, c-a tachinat prin loji și prin sală, că s-a plimbat cu o rândunică, la întâmplare, că s-a prins în șirul lor, provocat de o vorbă a uneia din ele, în vreme ce el le-a salutat, le-a oprit și nu s-a mai dezlipit de ele...</p>
<p>Pe urmă, era distrat când a urcat cu dânsa scara pentru a merge la bufet; voia să mai stea în bal; merse la Frascatti fără să schimbe un cuvânt măcar până în camera restaurantului, oprită pentru ei.</p>
<p>De ce ?</p>
<p>După un bal omul e obosit, dar nu posac, distrat, nemulțumit. Și acestea le vedea în ochii, in mișcările lui, cu toate că se silea să le ascundă.</p>
<p>În timpul „supeului“, care trebuia să fie de-o veselie drăgălașă și delicată, plin de glume, plin de plăcerea unei așa situații nouă pentru dânsa, ca și pentru el, — Emil a fost violent în îmbrățișări, se uită uneori în expresii cam... decoltate, a băut mult, parcă ar fi vrut într-adins să s amețească, avea căutături fixe, uitându-se cu cuțitul și cu furculița în mână; n-a avut acele îngrijiri delicate și afectuoase care mișcă pe femei, nici acele șoapte tainice, care fac farmecul unui prânz între doi...</p>
<p>Mai drăgălaș de o mie de ori fusese acasă în timp de trei ani aproape, când erau singuri, — decât în acea seară ce promitea o plăcere deosebită...</p>
<p>De ce toate acestea? se întrebă în zilele următoare mereu.</p>
<p>Când plecară de la restaurant, Emil abia se ținea pe picioare, încât ea se simți înroșindu-se, sub mască: zâmbetul chelnerului ce-i servise era batjocoritor?</p>
<p>De ce? de ce se amețise?</p>
<p>Acasă ajunși, el îi zisese:</p>
<p>-- lartă-mă, Adelă, de starea în care mă vezi... Când sunt avid de o petrecere, mă amețesc iute, mai ales când sunt vesel la culme... Mă ierți ?</p>
<p>De ce minciuna aceasta că fusese vesel la culme? Mai ales că chiar în fraza aceasta a lui pătrundea parcă un fel de ironie, la adresa lui, un fel de amărăciune...</p>
<p>De ce? ce putea să aibă?</p>
<p>Atâtea și atâtea întrebări.</p>
<p>Și le făcea și nu găsea răspuns, însă nici nu-l întreba pe el, nici nu-i amintea seara „supeului".</p>
<p>Îi observă zilele următoare în toate mișcările lui, căutând să ghicească ce ascundea zâmbetul ce-i adresa Emil, dezmierdările ce-i da, numirile dulci cu care o întâmpinase până atunci și care acum nu-i mai păreau atât de sincere, afectuoase și izvorâte din seninătate de suflet.</p>
<p>Și doar îl iubea atât de mult, și doar răspundea la toate acestea cu cea mai mare grabă, iubire și gingășie.</p>
<p>Ca să fi având vreo mâhnire ascunsă pricinuită de familia lui? De ce nu i-ar spune-o? O soție iubitoare n-ar ști oare să mângâie și să-și dea toate silințele ca să facă pe iubitul ei să uite durere și mâhnire?</p>
<p>Într-o zi își aduse aminte de mărturisirea ce-i făcuse soțul său pe când erau logodiți... și tresări... Păru că vede o lumină pe calea cercetărilor cauzei necunoscute.</p>
<p>— Mi-a spus că nu va uita poate primul său amor. O! doamne, e poate cuprins din nou de vechea pasiune, de care nu l-a putut tămădui iubirea mea... Și ne aflăm în București... Aici a iubit... Va fi reîntâlnit acel ideal împătimitor... A! nu cred; mi-ar spune-o ca și atunci...</p>
<p>Stăpânită de ideea aceasta, mi se adresă mie pentru a mă întrebă de numele ființei ce iubise odată Emil...</p>
<p>Cum era să-i spun? I-am răspuns că nu cunosc nicio pasiune în trecutul lui Emil; și de va fi avut-o, a fost prea ascunsă, de vreme ce nu i-am surprins-o.</p>
<p>În seara aceasta a nuntei Smărăndiței, Adela se hotărâse să spioneze de aproape pe Emil. Erau în joc fericirea și amorul ei, era chestiunea vieții sale în joc.</p>
<p>Oricât de bine ar ascunde un bărbat, ori un copil, o stare tristă a sufletului său, muma și soția iubitoare citesc în privire și de nu pot ghici cauza, zăresc efectul și adese ori numai prin presimțimânt ghicesc cauza.</p>
<p>Pe când intram din fumătoriu în salon i-am șoptit:</p>
<p>— Păzește-te; nevasta te observă.</p>
<p>Și ce e drept, ochii Adelei se pironiră asupra lui Emil de îndată ce trecurăm pragul.</p>
<p>Emil se duse lâ dânsa drept și o luă ia polca ce se dansa.</p>
<p>După trei înconjururi o duse la loc și se așeză lângă ea, roșu la față puțin și cu zâmbetul pe buze.</p>
<p>— Ai fost de ai fumat? îl întrebă.</p>
<p>— Da, puișor.</p>
<p>— Se cunoaște. Ai un fir de tutun în barbă, — și i-l scutură.</p>
<p>— Cine-i tânărul care-i lângă d-ra Marcela Halcinsky? Vorbește numai cu ea, și numai cu ea dansează, întrebă Adela fără gând ascuns</p>
<p>Emil simți un junghi în inimă, dar răspunse cu nepăsare prefăcută:</p>
<p>— Nu știu, dragă.</p>
<p>— Am auzit pe vecina mea șoptind alteia că ar fi viitorul ei logodnic...</p>
<p>— Poate...</p>
<p>Atunci veni lângă ei Smărăndița cu servitorul care purta pahare cu șampanie, — și le oferi câte un pahar, luând și ea unul.</p>
<p>— Voiam să ciocnesc cu tine, Adelă dragă și cu bărbatul tău... Sultanule, treci, înainte... se adresă slugii.</p>
<p>— Poftim? întrebă Emil care se uită distrat la Marcela.</p>
<p>— Ce poftiți? îi zise Smărăndița,</p>
<p>— V-am auzit zicându-mi sultan.</p>
<p>— Ași nu, am zis servitorului. L-am poreclit sultanul, pentru că e turc de neam și a rămas la tatăl meu de pe vremea războiului.</p>
<p>Acest răspuns fără știre al lui Emil, la auzirea numelui de sultanul, a avut o mare însemnătate în viața personajelor acestei drame, într-atât de adevărat și fatal este că unele lucruri fără importanță decid de împlinirea unor fapte mari, de catastrofe îngrozitoare.</p>
<p>Diavolul de Smărăndița cu spiritul el de a îmbrățișa într-o clipă mai multe idei și de a lega repede o amintire de un gest, de un cuvânt care ar fi putut provoca acea amintire, se duse cu gândul că dacă Emil a tresărit la cuvântul de „sultan", el a putut fi sultanul de la bal; și cum nu putea să uite cuvintele cutezătorului sultan că: viitorul îți este asigurat, dacă vei ști să-l păstrezi, în care ea vedea o epigramă la adresa caracterului ei nestatornic, — ardea de dorința de a afla odată pe păcătuitor și a-l pedepsi.</p>
<p>Pentru asigurarea ei, era lucru ușor...</p>
<p>— Vivat, domnule Doneanu, zise ea ciocnind paharul de al lui Emil, după ce ciocnise cu Adela.</p>
<p>— Tot ce doriți d-nă, răspunse el...</p>
<p>— Tot ce doresc?... Atunci dacă îmi urați aceasta, fiți consecvent cu urarea și îndepliniți-mi una din dorințe...</p>
<p>— Care anume? și cu plăcere...</p>
<p>— A-mi face prietena fericită și a-i procura plăceri care o fac să petreacă, fiindcă la balul de la teatru n-a petrecut bine... Nu-i așa, dragă? se adresă Adelei.</p>
<p>Adela, care nu văzuse seninul de-a tăgădui, al lui Emil, și cum avea pe suflet multă nemulțumire de la balul acela, răspunse cu simplitate:</p>
<p>— Da, draga mea; așa-i...</p>
<p>Văzu semnul, dar lucrul era făcut.</p>
<p>— Firește, zise Smărăndita. Majestatea sa sultanul își lăsase drăgălașa cadână și se puse pe ghicit și gâdilat palmele rândunelelor... A! zău, eu nu-mi iubesc bărbatul, dar n-o să-l las să se dezlipească de lângă mine, decât când m-oi dezlipi eu de el...</p>
<p>— Erai între rândunele, Smărăndițo?</p>
<p>— Da, eram eu, Halcinschyle, o verișoară a mea douăsprezece domnișoare, în fine... Majestatea sa sultanul s-a plimbat mult cu Marcela... ce i-ați ghicit Marcelei, d-le Doneanu? întrebă ea cu ironie.</p>
<p>Emil se făcu roșu la față și în ochii lui scânteia deja mânia.</p>
<p>— Știți bine, d-nă, că n-am ghicit decât dvs. și eu cred în prorocirile mele, — avu imprudența să zică.</p>
<p>Smărăndița își mușcă buzele, dar nu-și părăsi zâmbetul, sorbi din pahar și chemă pe servitor, servi pe Doneanu și pe Adela, luându-le paharele și punându-le pe tavă, și apoi se ridică...</p>
<p>— Te plimbi puțin cu mine, Adelo?</p>
<p>— Da răspunse Adela.</p>
<p>Se luară la braț și trecură spre etacul, făcut bufet.</p>
<p>Adela înțelesese acum: Emil iubise pe Marcela Halcinschy, și, pentru ca să se asigure, trebuia să întrebe pe amica sa.</p>
<p>Lucru ciudat. Îi părea că a ghicit pe idolul bărbatului ei și cu toate acestea speranța că nu era Marcela îi încolțea în spirit; ar fi vrut să fie oricare alta, iar nu Marcela, a cărei frumusețe era extraordinară și în contra căreia simțise o aversiune tăcută din momentul când o văzuse...</p>
<p>— Smărăndițo, te rog, — spune drept: Marcela Halcinschy a fost iubită de Emil Doneanu?</p>
<p>— Da Adelo. Pentru ce aș ascunde, de vreme ce ai ghicit lucrul? și o adoră încă... E un infam, odată ce te are pe tine, atât de drăgălașă și de iubitoare... Nu înțeleg de ce s-a însurat omul ăsta, odată ce inima îi era aprinsă după Marcela!... E și frumoasă, peste fire, ce e drept, însă nu e un cuvânt... Să prind pe bărbatul meu, Adelo, cu asemenea pasiune... aș deveni tiranul lui cel mai neîmpăcat...</p>
<p>Adela o ascultă, mai mult moartă...</p>
<p>— Îmi vine rău, Smărăndițo... îngână ea.</p>
<p>Erau în galerie... Nu sfârși bine fraza și căzu leșinată.</p>
<p>Era botezul ei de suferință.</p>
<p>În timp ce Smărăndița chemase o servitoare și dădea îngrijirile trebuitoare prietenei sale, căreia îi făcuse rău fără să se gândească de fel că, lovind în Emil, o lovea pe ea, — Emil izbutise să se apropie de Marcela, de lângă care se depărtase Cerberul.</p>
<p>— Fiindcă s-au dat pe față cărțile, înainte, își zise el. Atât mai rău pentru Adela că s-a pus în calea mea... Ea a voit-o.</p>
<p>Se dansa o mazurcă.</p>
<p>— D-șoara Halcinschy îmi acordă favoarea de a dansa cu mine?</p>
<p>— Cu plăcere, domnule...</p>
<p>Edwiga aruncă o privire serioasă surorii sale, prin care o îndemnă să nu fie slabă.</p>
<p>Însă în starea tristă în care se afla sufletul ei: măritiș hotărât, amor neînvins și fatal pentru altul, dor de-a fi lângă el, saț de-a se afla lângă un om nesuferit, atracție neînfrânată către celălalt, faptul că îl vedea și era văzută,— toate acestea o făceau să nu aibă altă voință decât a îndemnului inimii.</p>
<p>În avântul jocului, o strânse odată la sânul lui cu putere și-i șopti:</p>
<p>— Aș vrea să mor acum, Cela,... Catastrofa a sosit... Ce mai este pentru viața noastră?</p>
<p>— Crucea, simbol al suferinței ce nu se poate înlătura și al răbdării ce îndreptățește viața, când speranța încă n-a pierit...</p>
<p>Erau primele cuvinte ce-i adresă.</p>
<p>— O! dacă mi-ai da speranță, Cela ?...</p>
<p>— Numai moartea singură ne-ar putea dă cea mai dulce speranță...</p>
<p>Se opriră din joc.</p>
<p>În mijlocul veseliei, o asemenea durere; în fața a doi ce începeau viața, doi ce ar fi voit să o sfârșească atunci!... Natura fizică, lumea alcătuită din contraste izbitoare ca și natura morală, omul și pasiunile lui!</p>
<p>Emil, cu privirea înflăcărată, o luă la braț și ieși în galerie...</p>
<p>— E întâia oară când ne înțelegem; Cela... dar e prea târziu... De ce n-am încercat să biruim despotismul tatălui dumitale?..</p>
<p>— Nu Emil, — răspunse Cela, mai bine prefer moartea sau suferința. Dacă aș fi înfruntat voința părintească, mi-ar fi rămas remușcarea și fericirea nu mi-ar fi devenit decât o povară în mijlocul neliniștii mele sufletești... Emil, ne iubim cum nu cred să se iubească altă pereche, dar fatalitatea ne-a despărțit... Să ne înconjurăm te rog... și să ne deprindem a ne înconjura căci măritată, voi refuza orice apropiere între noi. Am dorit să ne vorbim pentru întâia și ultima oară... Condu-mă în salon.</p>
<p>— Așa curând?</p>
<p>— Ce ne-am mai putea spune care să nu fie zadarnic?... Oare nu ne cunoaștem îndeajuns? Emil, eu ți-am înțeles singură motivul însurătoarii: a fost în scopul de a uita; și bine ai făcut, căci neînsurat, ai fi fost autorul unei nenorociri și mai mari pe care ți-o închipui, desigur. Acum însă, îți cer un sacrificiu, în numele iubirii fără margini și nesfârșite ce ne unește sufletele: întoarce-ți inima, către soția ta, care te iubește și fă-o fericită ca să ne fie mai ușoară povara îndoitei noastre suferințe... îmi făgăduiești?</p>
<p>— Da! zise Emil, abătut.</p>
<p>— Acum, haidem...</p>
<p>— Cela...te rog...lasă-mă să sărut gura care a pronunțat cuvintele cele mai înțelepte ce n-oi mai auzi vreodată...</p>
<p>Cela se împotrivi, dar apoi buzele lor se împreunară într-un sărut lung și aprins...</p>
<p>— Ah! Cela... Cela... cât sufăr... zise el și-l podidiră lacrimile...</p>
<p>Marcela, adânc mișcată, fugi în salon. Înaintase destul.</p>
<p>XI.</p>
<p>— Domnule Doneanu, se apropia servitoarea și-i șopti, cucoana dv. e bolnavă și vă poftește...</p>
<p>— Bolnavă? unde? întrebă Emil cu grabă, cu toate că era amețit.</p>
<p>Urmă pe servitoare și intră în iatacul cucoanei bătrâne.</p>
<p>Adela, într-un camizon, sta cu fruntea rezemată pe mână, lângă un scrin; era palidă și plânsă.</p>
<p>Smărăndița, pentru întâia oară poate în viața șa de fată, era cu figura serioasă și chiar tristă... nemulțămită că dânsa adusese acel lucrul cu ușurința ei vinovată.</p>
<p>Emil alergă la Adela, îi luă mâinile într-ale lui și i se adresă îngrijat:</p>
<p>— Ce ai, puișor? Vai, ce palidă ești... ce are, d-nă?</p>
<p>— I-a venit rău și a leșinat...</p>
<p>— A! nu-i nimic, dragă, vorbi Adela... Te rog să mergem acasă... îngrijește, te rog, de haine și de cupeu...</p>
<p>În timp ce Emil îndeplinea ordinul, Smărăndița se apropia de Adela, o luă în brațe și îi zise:</p>
<p>— Adelă... iartă-mă de răul ce ți-am făcut, fără să mă gândesc... Totdeauna o să regret ușurința mea de astă seară.</p>
<p>— Nu fi mâhnită, draga Didițo; tot era să aflu odată... Tu ai grăbit lucrul, iată tot și nu e o greșeală... Orice se face și de care nu ne putem da socoteala, e de mai înainte hotărât în cartea sorții... Și când suferințele sunt fondul tabloului omenirii, de ce ne-am revolta? Diferitele efecte reale ale acestui tablou sunt numai accidente, — capricii ale pictorilor care necontenit schimbă subiectele, ștergând și înlocuind fără statornicie și fără scop. Tabloul acesta, drăguță, n-o să fie niciodată sfârșit și desăvârșit, pentru că fericirea n-o să fie niciodată un ce durabil...</p>
<p>Emil intră cu haina Adelei.</p>
<p>— E gata, dragă!... și o îmbrăcă.</p>
<p>— Dragă Didiță, îți urez încă odată viață pașnică și mulțumitoare, și îți poți închipui cu ce dor îți urez aceasta... Noapte bună... Camizonul ți-1 voi trimite într-o zi... săptămâna viitoare...</p>
<p>— Doamnă, se adresă Emil, Smărăndiței, urările mele de fericire.</p>
<p>Înfășură bine pe Adela într-un șal, îi luă brațul și coborî pe scara de serviciu, unde-i aștepta cupeul.</p>
<p>Vreo trei săptămâni Adela fu suferindă și avu mângâierea cel puțin să se vadă îngrijită de Emil cu afecțiune și dezmierdată, răsfățată ca un copil iubit.</p>
<p>Venise postul, balurile încetaseră... Numai două serate mai erau anunțate pentru începutul lui martie în lumea Claymooriană, — serate extrapschutt.</p>
<p>Emil, nemaiducându-se în societate, era mai liniștit în durerea lui, mai stăpân pe sine, dar destul de orb ca să nu poată înțelege adevărata pricină a suferinței soției sale.</p>
<p>Numai iubirea e prevăzătoare și presimte: la Emil rămăsese deprinderea, — parodie a adevăratei, curatei și sincerei porniri sufletești.</p>
<p>Adela apoi se închisese așa de bine în inima ei, că nu lăsa să-i scape niciun suspin, când Emil era lângă dânsa, niciun cuvânt care să deștepte atenția bărbatului ei și să-i pricinuiască remușcări, sau cel puțin tulburare și încurcătură, — nicio privire de imputare sau de nemulțumire.</p>
<p>Îl iubea și mai cu patimă, știindu-l nenorocit și nenorocirea lui și-o atribuia ei, de vreme ce dânsa îl plăcuse și-l hotărâse, prin purtarea-i de față cu el să o ia de soție.</p>
<p>Pe urmă Emil fusese sincer, îi spusese ce foc trecuse peste inima lui... Ea însă, încrezătoare în puterea iubirii ce avea pentru el și nădăjduind într-o regenerare fericită, fără experiență și fără spiritul de adâncire a caracterelor, — ca una ce era un copil abia și nu știa decât să simtă și să se devote, — greșise mergând înainte cu singura ei armă: iubirea.</p>
<p>Acum regreta amar, pentru el, nu pentru dânsa; dânsa știa să se devote și să sufere. L-ar fi vrut liber și s-ar fi hotărât ușor să-i dea libertatea, prin ultima jertfă ce-ar fi făcut, pe care se simțea în putere s-o facă, — dar se gândi că oricât n-o iubea Emil, tot ar fi rămas cu remușcări, în urma morții ce și-ar fi dat dânsa,—socotindu-se singur ca omorâtorul ei moral; și astfel de libertate nu voia să-i dea.</p>
<p>Dar pentru jertfă e întotdeauna timp, în asemenea împrejurări dureroase.</p>
<p>Și apoi, acele simțăminte pururea trăind, chiar când din om nu rămâne decât o umbră: — egoismul și speranța, — îi șopteau să mai aștepte... să mai spere...</p>
<p>Acele trei săptămâni trecură și Adela se făcu bine; în acea zi se hotărî să primească.</p>
<p>Cea dintâi vizită fu a d-nei și d-lui Valdinescu, — vizită scurtă dar care aduse iarăși tulburare în casa Adelei.</p>
<p>Sunt unii oameni, — pociți - cum le zice poporul, care nu sunt parcă făcuți decât să-ți aducă vești rele, ori să-ți facă cine știe ce pocinoage din nechibzuire firească.</p>
<p>Așa era Smărăndița. Știa focul ce ardea la temelia casei acesteia și nu se gândea la vorba ei care putea să ațâțe focul.</p>
<p>— Ați primit invitație? întreabă ea pe Adela.</p>
<p>— Ce invitație?</p>
<p>— La logodna Edwlgei Halcinscky și a Marcelei, care se fac tot într-o seară...</p>
<p>Emil se îngălbeni. Adela răspunse:</p>
<p>— N-am primit... și făcu semn Smărăndiței, arătând pe Emil...</p>
<p>— Mă mir, răspunse d-na Valdinescu și după ce schimbă două trei cuvinte... plecă.</p>
<p>Adela se așeză pe brațele bărbatului său, îi luă capul în mâinile sale, îl sărută cu aprindere și zise:</p>
<p>— Îmi face puiul meu un hatâr?</p>
<p>— Care? răspunse el distrat.</p>
<p>N-am ieșit de mult: e o zi ca de primăvară, soare, aer curat, și mi-e dor să văd câmpul... Haide la șosea și să mergem până la Băneasa în pădurice... Nu-ți aduci aminte ce drăguț am petrecut amândoi acolo într-o dimineață și cu ce plăcere am prânzit pe iarbă ?... Hai să ne aducem aminte și să ne închipuim că suntem la Vergești, când ne săpăm numele în copacii ceia mari și frumoși...</p>
<p>— Haide, răspunse el zâmbind silit și ieși să dea poruncă.</p>
<p>— Iarăși cuprins de gândurile lui!... Nenorocită, ce sunt!... A! dar și Smărăndița parcă o face într-adins... Nu mai e nădejde... Puterea amorului meu, asupră-i, s-a stins... cugetă biata Adela și își lipi fruntea de sticla unui ochi de fereastră, căci o simția aprinsă.</p>
<p>Auzi însă pașii lui Emil și porunci zâmbetului să apară și ochilor să se lumineze.</p>
<p>Plimbarea fu monotonă, plină de jenă și de silinți zadarnice, de însuflețire și reînsuflețire.</p>
<p>Dar pentru că Adela nu-1 întreba ce are, ca să nu-1 silească să mință, Emil nu luă seamă că e înțeles de soția lui și că cel puțin trebuia să se păzească ca să n-o lovească și în amorul propriu.</p>
<p>Într-adevăr, Marcela Halcinsky se logodi tot într-o seară cu sora sa, al cărei pretendent sosise din Paris, unde avea să se stabilească și unde studiase ingineria.</p>
<p>Cu toate că avea avere, voia să fie și ocupat cu ceva și ca inginer se distinsese cu câteva lucrări, astfel că drumul îi era deschis.</p>
<p>Îi plăcuse Edwiga, după portret, — și, mai mult ca să placă tatălui său care nu voia să moară până ce nu-l va vedea însurat, — alergase în România.</p>
<p>Pe urmă Edwiga, era poloneză: neamul nu se înstrăina.</p>
<p>Generalul trimesese invitație lui Doneanu, dar Marcela o aruncase în foc...</p>
<p>— Te aprob, îi zise Edwiga.</p>
<p>— Eu nu mă aprob, însă trebue s-o fac, răspunse Marcela cu amărăciune.</p>
<p>Amândouă nunțile se hotărâseră să se facă, după Paște, întâi a Edwigei și pe urmă a Marcelei. Edwiga trebui să asiste la nunta surorii sale și apoi să pornească la Paris, iar Marcela cu soțul ei în Italia și apoi la Paris, unde să petreacă iarna cu surioara sa: acesta era planul.</p>
<p>De la logodna Marcelei, Emil Doneanu se schimbă cu totul, mai ales că soția îi era în doliu mare după mumă-sa.</p>
<p>Când nu mai iubește cineva o femeie, lacrimile ei îi fac rău și mai cu seamă unui om în starea lui Emil.</p>
<p>Cea dintâi faptă fu că demisionă din postul său în magistratură și se înscrise avocat, nu ca să profeseze, dar ca să fie liber... nesupărat de nimeni...</p>
<p>Plecă dimineața de acasă, se întorcea după masa de la prânz, ca să mai dea cu ochii prin casă, și plecă iarăși: noaptea o petrecea la club jucând cărți și, norocul care-și bătea joc de el, îi făcea să câștige mai mult decât să piardă.</p>
<p>Adela îl așteptă cu masa ceasuri întregi și, cu durerea însutită ce avea, și, fiindcă era singură și părăsită, abia dacă gusta ceva, când stomacul o înglodea prea tare.</p>
<p>La atâta părăsire nu se așteptase, dar tăcea și răbda.</p>
<p>— Ai întârziat aseară, îi zise Adela într-o dimineață.</p>
<p>— Da, am fost reținut la club...</p>
<p>— Nu știu, am auzit, ori am citit că ai demisionat...</p>
<p>— Da, dragă, e mai mănoasă avocătura.</p>
<p>— Nu prea văd clienți...</p>
<p>— Ei, o să vină ei dac-or vrea, răspunse el cu răstire și ridicându-se trecu în birou. Pe Adela o năpădi plânsul...</p>
<p>Într-o zi veni d-na ,VaIdinescu și o găsi într-atât de schimbată, încât se sperie...</p>
<p>— Dar bine, dragă Adelo, ce ai?</p>
<p>— Nimic, Didițo, — dar știi, moartea mamei, insomnie, singurătate...</p>
<p>— Singurătate? cum asta?</p>
<p>— Emil e prea ocupat, umblă crai mult după daraveri de când e avocat și eu nu ies nicăieri...</p>
<p>— Rău faci. Uite, când vrei să ieși, ca să nu mai fii singură, te însoțesc eu... Pe urmă trebuie să ieși, că eu te-am numit într-un comitet de doamne pentru darea unei reprezentațiuni în folosul incendiarilor. De aceea am și venit să-ți dau de veste. Comitetul se adună pentru întâia oară mâine la doamna Seuleșteanu; — vino pe la 1 de mă ia și să mergem împreună...</p>
<p>— Drăguță, nu e pentru mine asemenea sarcină.</p>
<p>— Adelo, tu suferi și știu din care pricină. Rău faci, pentru că Doneanu o să se reîntoarcă la iubirea ta și la tine; ceea ce vezi la dânsul e numai un foc trecător care n-o să ardă pe nimeni înafară de dânsul... Marcela Halcinsky o să se mărite și o să plece în curând; n-o s-o mai vadă, o să o știe în brațele altuia și o s-o uite de astă dată pentru totdeauna. Fecioara îl ispiteă; femeia n-o să-l mai ispitească. Și apoi Marcela nu l-a iubit și nici n-o să-l iubească...</p>
<p>— Cine știe? răspunse ea oftând...</p>
<p>— Ei și tu! ești de felul tău prea simțitoare. Și zău, bărbații nu merită atâta onoare din partea noastră. Oricum, dragă Adelo, primește, căci puțină distracție nu strică, și ție îți trebuiește multă... O să vezi cum o să-ți mai uiți mâhnirea când te vei ști ocupată cu ceva interesant, cum e scopul comitetului nostru. Făgăduiește-mi că vii... că primești...</p>
<p>— Dragă, să întreb întâi pe Emil.</p>
<p>— Pe Emil, tot pe Emil!... Ci primește, surioară, și pe urmă poți să-i spui... Te asigur că el o să fie încântat, când o afle că o să fii și iu ocupată...</p>
<p>— Bine, primesc, răspunse ea, însă de n-o voi Emil, nu vin...</p>
<p>— În orice caz, vino pe la mine la ora 1, mâine, și de o vrea Emil al tău, cu atât mai bine: vino cu el.</p>
<p>Seara așteptă pe Emil; el nu veni. Tocmai a doua zi pe la prânz se arătă, obosit, prăpădit, cu ochii roșii, cercuit cu vânăt și umflați de nesomn.</p>
<p>— Ești bolnav, Emil? — îl întrebă dânsa, în timp ce lacrimile i se îngrămădeau în ochi.</p>
<p>— Bolnav nu, însă obosit, da. M-am prins la cărți și am stat până acum la masa verde... Să-mi facă un ceai, dragă Adelo... să-l beau și să mă culc...</p>
<p>— Bine, puiule...</p>
<p>Ieși să dea ordin și să plângă... Îi veni în minte ideea că Emil, fiindcă iubea la nebunie pe Marcela Halcinsky, ducea viața aceasta și numai ca s-o uite...</p>
<p>Va să zică, se gândea dânsa, el recunoștea răul acestei pasiuni și de sigur și mâhnirea dureroasă ce-mi pricinuiește mie, dar nu poate să facă altfel: cine știe, poate se va reîntoarce la mine!</p>
<p>Intră în sala de mâncare mai voioasă și cu zâmbetul pe buze se apropie de el, înconjurându-i gâtul cu brațele.</p>
<p>— Emil, sufletul meu, cu viața ce duci te pierzi. Nu lua ca imputare îngrijirea mea, dar ca temere tot pentru tine... Tu nu vezi cât sufăr... Și pe Dumnezeu, nu suferă pentru mine... ci tot pentru tine...</p>
<p>— O să încetez. Adelă, îți făgăduiesc, răspunse el, și privind la soția lui cu atenție, o găsi în adevăr foarte schimbată...</p>
<p>O luă pe brațe, o mângâia încetișor și dulce și adăugase.</p>
<p>— Îți făgăduiesc... încrede-te.</p>
<p>În timp ce Adela îi pregătea ceaiul cu grijă mare și cu bucurie, îi spuse de întrevederea cu d-na Valdinescu.</p>
<p>— Nu e rău, îi zise el, să fii și tu în comitetul acesta, și-ți dau voie să te duci singură la Smărăndița și cu ea la comitet. Când te vei întoarce, o să mă găsești sculat, voios și gata să petrecem amândoi o seară frumoasă...</p>
<p>— Ce aer schimbat ai! — o întâmpină Smărăndița.</p>
<p>Emil mi-a făgăduit că o să... începu Adela, dar se opri repede, căci era să trădeze soiul de viață ce ducea bărbatul ei...</p>
<p>— Că o să se lase de iubirea veche?... Crede și nu cerceta... zise ea cu ironie.</p>
<p>Plecară la d-na Seuleșteanu.</p>
<p>XII.</p>
<p>D-na Seuleșteanu, al căreia soț e președinte al unei societăți financiare și membru în consiliile de administrație ale câtorva alte societăți,— e o femeie care a ajuns la cincizeci de roze.</p>
<p>E înaltă, slăbuță, cu pielița obrazului încă bine păstrată, deși oricare încrețituri indiscrete se ivesc pe ici colo; cu ochii căprui închiși, încă vioi; cu spiritul mușcător și savant chiar, căci e una din femeile ce și-l cultivă cu stăruință; cu maniere distinse care vădesc pe femeia de Curte și ținând la vanitatea aceasta de a o face cunoscut, și cui o știe și cui n-o știe, că are dese relațiuni cu Curtea, invitată fiind de regina însăși, care îi acordă a Sa înaltă prietenie.</p>
<p>Cu închipuirea vie, dar și cu inima prea vie, d-na Seuleșteanu a fost, în „tinerețile amândouă”, o cochetă foarte nestatornică.</p>
<p>Însă, pentru că a avut marele meșteșug de a nu-și face din cuceririle sale o vanitate, păstrând astfel aparențe severe de virtute îndărătnică, toate aventurile sale au făcut foc fără să lase fum: bărbatul său e și azi înșelat, desmierdat și mulțumit.</p>
<p>D-na Seuleșteanu tot mai face victime și acum printre tinerii care au nevoie de protecție și aleargă sub aripile sale protectoare.</p>
<p>Întotdeauna iubind mișcarea ce i-ar aduce laude în urmă, a fost gata întotdeauna de a lua inițiativa pentru facerea a cutare și cutare lucru: serbări populare, concert, reprezentări dramatice, etc... în scopuri filantropice.</p>
<p>Și de această dată cu prilejul nenorocirii incendiilor groaznice din câteva părți ale țării, d-na Seuleșteanu se grăbi să formeze un comitet de doamne din societatea înaltă.</p>
<p>Între acestea, alese de dânsa singură, erau doamna Halcinschy, d-na Valdinescu și d-na Doneanu, pentru care d-na Seuleșteanu dobândise o afecțiune deosebită.</p>
<p>Casa familiei Seuleșteanu e foarte spațioasă, reparată și mărită, schimbată ca formă și ca stil.</p>
<p>Intrarea se face printr-o sală încăpătoare pătrată, plină de cuiere, de unde se trece într-o sală rotundă foarte spațioasă, care își primește lumina de sus, zugrăvit cu uleiul, cu mult gust și din tavanul căreia se coboară o enormă lustră cu sticlele becurilor foarte elegant lucrate.</p>
<p>În mijlocul selei se afla o canapea rotundă cu spate înalt, având în mijloc un vas de adevărat Sevres vechi și plin cu flori artificiale prea bine imitate.</p>
<p>Din această sală se trecea la dreapta în salonaș, apoi în salon, spațios și cu eleganță mobilat și în alte două odăi, din care una era de lucru și alta fumător.</p>
<p>În stânga, biroul și camerele de culcare ale dnei și dlui Seuleșteanu și „buduarul”.</p>
<p>În fund, o sofa, odaie rotundă de turn, despărțită de sala mare numai printr-un perete de lemn cu geamuri și cu două oglinzi, încoronate de o draperie enormă de pluș în două culori.</p>
<p>Toate ușile, dând în deosebitele camere, au podelele drapate în felul perdelei celei mari din fund.</p>
<p>Două oglinzi mari cât peretele și patru tablouri mari litografice, de o frumusețe deosebită, îmbracă pereții.</p>
<p>Din sala cu cuierele, pe două scări de câte zece trepte fiecare, așezate de-o parte și de alta a ușii de intrare, se coboară în sala de mâncare, îmbrăcată cu stejar sculptat cu oglinzi și tablouri culinare umoristice.</p>
<p>Tot aici jos se aflau și camerele copiilor, de o simplitate de om nevoiaș.</p>
<p>Salonul și sala rotundă, serveau de bal și erau minunate pentru dans.</p>
<p>În sala rotundă trecură doamnele noului comitet, adunate în primă ședință.</p>
<p>Mai spre fund era așezată o masă mare cu postav, verde, și pe dânsa un clopoțel, hârtie, călimări, mai multe cărți, iar împrejurul mesei scaune.</p>
<p>Numărul doamnelor se urcă la douăsprezece.</p>
<p>După ce fiecare își luă locul ce-i veni la îndemână, dna Seuleșteanu se așeză în fotoliul prezidențial, după regulă,-căci ea ținea foarte mult la prerogativele de președinție și la regulele ce le impun.</p>
<p>Doamnele mele, începu dînsa, astăzi ne-am strâns aici ca să dezbatem chestia grabnicului ajutor cu care trebuie să ușurăm nenorocirile celor loviți de groaznicul flagel: incendiul. Și, pentru că societății noastre îi place să i se dea, ca să dea și dânsa, trebuie să recurgem la petrecere și veselie pentru dânsa, ca să avem ajutor și mângâiere pentru ceilalți. Fiecare din dv. cereți în regulă cuvântul și propuneți întâi pe dna secretară și pe dna casieră, care, împreună cu președinta, să formeze biroul și să lucreze mai repede, căci vor putea să se adune mai de grabă decât dv. toate. Și apoi, în toate ocaziile acestea, este hotărâtă o mână care să lucreze în numele tuturor membrelor.</p>
<p>— Cer cuvântul! zise dna Aglae Rodeanu, o brunetă drăgălașă, foarte serioasă.</p>
<p>— Aveți cuvântul, răspunse președinta.</p>
<p>— Doamnele mele, mâna hotărâtă să lucreze în numele tuturor membrelor, cum a zis iubita noastră președintă, trebuie să fie aleasă dintre doamnele care au mai puține griji domestice, ca să poată răspunde încrederii ce i s-a arătat. Eu propun ca secretară pe dna Valdinescu și casieră pe dna Doneanu, cele mai tinere în comitet și fără multă grijă de casă, din cauză că n-au copii... Am zis.</p>
<p>— Cer cuvântul...</p>
<p>— Aveți cuvântul.</p>
<p>— Doamnelor, dna Rodeanu vorbește de tinerețe: aceasta nu e în chestiune... Toate avem tinerețea scopului pentru care ne-am adunat;— grăi dna Olean, o persoană trecută, care nu însemnă nimic prin figură și calități, ci numai prin aerele de mândrie, de încredere în sine și de impertinență; eră născută prințesă... Deci, urma dânsa, odată ce ne-am propus ceva să facem trebuie să facem lăsând de-o parte chestia grijilor de casă și de copii... pentru care, grație domnului, avem perceptori, bone și chelărițe... Întrucât privește propunerile dnei Rodeanu, nu găsesc nimic de zis în contra lor, mai ales că persoanele numite îmi sunt foarte simpatice...</p>
<p>— Bunătatea dv., dnă, zise cu ironie, neastâmpărata Valdineasca.</p>
<p>Adela mulțumi numai cu un zâmbet.</p>
<p>— Așadar, zise președinta, sunteți toate de acord? Cine e pentru, să ridice mâna.</p>
<p>Toate, înafară de două care își șoptiră câte ceva, numai ca să treacă cu vederea votarea, din prisma că nu fuseseră ele propuse, ridicară mâna... .</p>
<p>— Unanimitate, zice președinta.</p>
<p>— B nu, majoritate, strigă Valdineasca....</p>
<p>Dna Geblian și dna Cormeneanu s-au abținut... și le aruncă o privire ironică. ,</p>
<p>— A! nu e abținere; ne înțelegeam amândouă asupra felului petrecerii, zise dna Geblian, întorcând dnei Valdinescu, la privire ironică, privire de dispreț.</p>
<p>— Activitate cu anticipare... îi zise ea cu politețe foarte ironică.</p>
<p>Președinta sună clopoțelul.</p>
<p>— Dnelor, biroul fiind ales, am să vă fac o propunere, după care vom trece la discuția felului petrecerii. Președinția de onoare a acestei întreprinderi filantropice să rugăm pe dna contesă Halcinschy de Zabretzka, s-o primească.</p>
<p>— Primit!—și toate aplaudară.</p>
<p>— Acum aveți cuvântul, în chestie, zise președinta, după ce dna Halcinchy mulțumi.</p>
<p>Trebuie să adăugăm, în paranteză, că se vorbea în limba franceză.</p>
<p>— Cer cuvântul...</p>
<p>— Aveți cuvântul.</p>
<p>— Doamnă Președintă, dnelor membre, luă vorba dna Geblian, femeie prea drăguță încă, în al treizeci și optulea an al existenței de femeie adorată, eu aș propune o chermeză în Cișmigiu, cu bal pe gheață, cu întreceri de patinori și soare electric... Ar fi ceva nou și bine primit.</p>
<p>— Aprob, zise dna Cormeneanu.</p>
<p>— Mă rog, n-aveți cuvântul, întrerupse președinta.</p>
<p>— Cer cuvântul...</p>
<p>— Nu mă unesc cu propunerea dnelor Geblian și Cormeneanu, din cauză că întâi: serbarea nu poate fi destul de productivă, al doilea: toți se vor gândi la frig; al treilea: se poate încălzi și gheața să se topească... Pregătirile vor fi bani pierduți și timpul trecut deja ca să începem altceva. Am zis, sfârși dna Retz.</p>
<p>— Cer cuvântul.</p>
<p>— Aveți cuvântul.</p>
<p>— Doamnele mele, grăi Adela, găsesc că dna Retz are foarte multă dreptate și rog pe dnele Geblian și Cormeneanu să nu le pară rău... Părerile sunt ca grânele; un cultivator le adună pe toate, dar valoarea lor scade sau crește după împrejurările din afară... Așa și cu părerea doamnelor Geblian și Cormeneanu, nu că nu e bună, însă împrejurarea ultimă numită de dna Retz o face să fie greu de îndeplinit. Părerea mea ar fi, dacă s-ar putea împacă cu împrejurările, pentru o reprezentație teatrală, compusă din două-trei acte mici și o parte concert... iar executarea bucăților să fie făcută chiar de doamne din comitet, cu concursul, firește, și al persoanelor străine din comitet, care ar putea completa ceea ce noi, de pildă, n-am putea face numai prin noi înșine. Am zis.</p>
<p>— Doamnele mele, la aceasta mă gândisem și eu,—zise dna Halcinschy.</p>
<p>— Eu mă gândeam la un bal, zise preșdinta, însă ideea dnei Doneanu e din cele mai nimerite și o felicit. Cine e pentru, să ridice mâna.</p>
<p>Toate votară pentru.</p>
<p>— Cer cuvântul.</p>
<p>— Aveți cuvântul.</p>
<p>— Doamnelor, începu dna Halcinschy, dovadă că mă gândisem la acest fel de petrecere e că v-am adus câteva volume de „teatru de țară” care cuprind o sumedenie de acte mici în proză și versuri, în limba franceză. Dacă nu azi, mâine vom da citire la câteva ce am notat și vom hotărî partea teatrală; pentru concert vom consulta pe dnele Aldiad, Verbescu și Muglisch, foarte competente în materie prin talentele dlor în muzică vocală și instrumentală... Am zis.</p>
<p>— Cer cuvântul.</p>
<p>— Îl aveți.</p>
<p>— Sunt de părere, zise dna Geblian, să citim chiar azi. Nenorociții n-au nevoie de vorbă multă și de chibzuiri, ci de bani mulți și să dea Dumnezeu bani mulți să le aducă acest fel de reprezentație.</p>
<p>— Consult adunarea asupra părerii de urgență a dnei Geblian.</p>
<p>— Cer cuvântul.</p>
<p>— Aveți cuvântul.</p>
<p>— Fără altă discuție, rog să se voteze urgența,-zise dna Cormeneanu,—ora este abia două și jumătate.</p>
<p>Cererea de urgență se votează.</p>
<p>— Doamnele mele, permiteți-mi să citesc eu, zise Valdineasca; mă înnebunesc după citit.</p>
<p>Se aprobă, cu abținerea dnelor Geblian și Cormeneanu.</p>
<p>Se citesc vreo patru bucăți și se primesc „La force des femmes” de Henry Meilhac; la „Cage du Lion” de Bornier, în versuri, și „A la baguette” de Jacques Normand.</p>
<p>Se însărcinară dnele Muglisch, Aldiad și Verbescu să compună partea muzicală și în ședința de a doua zi, s-o prezinte comitetului. Pentru ședința următoare la ordinea zilei era: desemnarea persoanelor care să execute bucățile.</p>
<p>XIII.</p>
<p>TEATRUL NAȚIONAL</p>
<p>Reprezentare dată în folosul incendiaților, de doamne din înalta societate, sub patronajul doamnelor Halcinschy și Seuleșteanu.</p>
<p>PROGRAMME:</p>
<p>I</p> 
<p>LA FORCE DES FEMMES</p>
<p>Comédie en 1 acte, en prose, de Henri Mellbac</p>
<p>La distribution:</p>
<p>Mr. de Fersac...... Mr. Virgil Oțeleșteanc</p> 
<p>Mr. de Mauroy..... Mr. Dolfineanu </p>
<p>Valentine, sa femme.... Mme Gebliano </p>
<p>Mme de Prades ...... „ Valdinesco</p>
<p>Un domestique ..... X.</p>
<p>INTERMEDE</p>
<p>Verdi: „ Puritains”; la scène de la folie</p>
<p>Gounod: „Faust” l'air des bijoux,</p>
<p>chantées par Mlle Edwiga Halcinschy.</p>
<p>Haydn: Sérénade, executée sur violine par Mme Muglisch</p>
<p>Ponchielli: l'aire de Gioconda, par Mme Verbesco.</p>
<p>II.</p>
<p>A LA BAGUETTE</p>
<p>Comédie en 1 acte, en prose, de Mr. Jacques Normand</p>
<p>La distribution:</p>
<p>Le Général de Marcillac ... Mr. Gebliano</p>
<p>La Générale ........ Mme Halcinschy</p>
<p>Joseph, domestique ..... Mr. Valdinesco</p>
<p>INTERMEDE</p>
<p>Bizet: „Carmen” : L'air de Carmen, par Mme Verbesco.</p>
<p>Chopin: Scherzo. Impromptu, sur le piano par Mme Aldlad.</p>
<p>Verdi: „Enuni” : La cavatine.</p>
<p>„Un ballo in Maschera“; La cavatine, Mlle Marcelle Halcinschy</p>
<p>III.</p>
<p>LA CAGE DU LION</p>
<p>Comédie en 1 acte, en vers, de Henri de Boraier</p>
<p>La distribution:</p>
<p>Nelly ........ Mlle Marcelle Halcinschy</p>
<p>Lord Edward ..... Mr. Virgile Oțeleșteano</p> 
<p>Un domestique .... „ X.</p>
<p>Acesta fu afișul ce peste câteva zile fu răspândit în oraș, tipărit pe coale mari, fiecare din trei culori.</p>
<p>Iar în timp ce lumea citea acest program și L'Indépendance Roumaine anunță reprezentarea în limbajul bècarre al lui Claymoor, doamnele și domnii din „înalta societate” făceau repetiții peste repetiții.</p>
<p>Alte ziare, lăudând scopul, se întrebau cu drept cuvânt dacă reprezentația se dă în vreun oraș, al Franței, deoarece partea teatrală era compusă numai din acte în limba franceză.</p>
<p>Altele atingeau direcția teatrului pentru limbajul hibrid al afișului, care era și franțuzesc și românesc; cel puțin nu s-a neglijat cu totul, patriotismul, — zicea un cronicar isteț.</p>
<p>Adela Doneanu nu primise să joace în nicio piesă, fiind prea mult ocupată cu încasări și cheltuieli.</p>
<p>Doneanu regreta amar că n-a fost rugat să ia parte la acest act de binefacere. Cât ar fi dorit să joace în la Cage du lion, act pe care îl știa bine, de care se pasionase de atâtea ori și din care recita bucăți întregi prietenilor săi și uneori nevestei sale, în momentele fericite de odinioară...*)</p>
<p>Într-o zi, conduse pe Adela la dna Seuleșteanu... Tocmai dra Halcinschy repeta Cușca leului.</p>
<p>Erau la scenă când Nelly, încântătoarea Nelly, roagă pe Lord Edward a-i recita o parte din unul din celebrele sale discursuri ca deputat și ministru.</p>
<p>Când Nelly orânduiește pe scenă scaunele, ceainicul și pe orator, închipuind dreapta, stânga și centrul, — o ședință de cameră, — e de un spirit și de o drăgălășie pline de farmec.</p>
<p>Marcela Halcinschy era adorabilă în scena aceasta; Doneanu se opri în fundul salonului și ascuns de o perdea la ușă, rămase să privească.</p>
<p>Oțeleșteanu fu rece în zicerea fragmentului de discurs; fu rece în momentele scenei finale când descoperi că Nelly îl iubește și când se luptă între amorul de putere și dorul aprins de a se vedea soțul adorabilei Nelly.</p>
<p>Și câtă pasiune în acțiunea, în discuția și în privirile fermecătoarei Nelly cum a visat-o autorul, desigur.</p>
<p>Într-un moment, Marcela aruncă o privire spre fund...</p>
<p>Îl zărise, ori nu? Nu știu; însă versurile:</p>
<p>Je me disais; aimer, c'est être heureuse! — Enfant!</p>
<p>Aimer, c’est rendre heureux: je le sais maintenant!</p>
<p>Le pronunța cu atâta amărăciune, că Doneanu simți fiori cuprinzându-i corpul întreg.</p>
<p>În seara zilei aceleia fu nervos, distrat... Adela înțelese cauza, dar încercă să-i schimbe gândurile.</p>
<p>Se făcu copilă nebunatică, desfășură toate comorile ei de frăgezime, spirit, veselie și iubire, — însă nu izbuti decât prea puțin.</p>
<p>Doneanu era chinuit de gelozie : văzuse pe Oțeleșteanu atât de aproape de Marcela, luându-i mâinile, privind-o în ochi, strângând-o la piept și sărutând-o; văzuse pe Marcela, în perfecta interpretare a rolului, răspunzând iubirii lui lord Edward-Oțeleșteanu, — și acestea toate îi înfigeau câte un cuțit în inimă la amintirea fiecăreia din situațiile piesei.</p>
<p>În noaptea aceea, Adela dormi rău și plânse: începuse a-i zbura din nou încrederea într-o întoarcere a bărbatului său la dânsa.</p>
<p>Mai erau trei zile până la reprezentație.</p>
<p>Adela și Doneanu luau prânzul.</p>
<p>Deodată, Valdineasca intră ca o furtună.</p>
<p>— Bună ziua, Adelă; salutare dle Donene... și poftă bună pe deasupra...</p>
<p>— Urează-ne-o, căci n-o prea avem, — răspunse Adela c-un zâmbet trist.</p>
<p>— Dnul Doneanu poate suferi de stomac, zise Smărăndița cu ironie... Ei, știți la ce-am venit? Să te iau, Adelo, ca să mergem la dna Seuleșteanu, căci e nevoie de o ședință în urma întâmplării, ce de sigur ați aflat-o.</p>
<p>— Ce întâmplare? întrebă Adela.</p>
<p>— Unchiul dlui Oțeleșteanu a murit de un atac de apoplexie și nepotul, fiind în doliu, nu poate juca. Dar nici asta nu ar fi atât de mare lucru, însă bietul logodnic al Marcelei, întorcându-se călare de la moșie, după înmormântarea bătrânului, a fost trântit de cal așa de rău, că amândouă picioarele îi sunt zdrobite, unul de la coapsă și altul de la genunchi... În urma nenorocirii acesteia nici dna Halcinschy nu știa de va mai juca, ori de va mai lăsa pe Marcela să joace... Și apoi, cu cine ar juca, odată ce Oțeleșteanu avea rol în două piese?... E o mare încurcătură și nu mai sunt decât trei zile până la reprezentare.</p>
<p>Emil se făcuse roșu la față de îndată ce Smărăndița ajunsese să vorbească de nenorocirea logodnicului Marcelei.</p>
<p>— Vă însoțesc și eu la dna Seuleșteanu, zise el. Cazul e grav și poate să aveți nevoie de mine; reprezentarea nu se poate amâna. La nevoie, voi juca eu și Adela.</p>
<p>Plecară câte trei în landou. Timpul era umed: burniță. Frig. Pe străzi noroiul începuse să se subțieze și să sară în stropi la trecerea trăsurilor.</p>
<p>Emil era voios în adâncul inimii lui; se gândea că era posibil, poate, să joace cu Marcela în „Cușca Leului”, fericire care-i umplea întreaga simțire de un farmec negrăit...</p>
<p>Comitetul era deja strâns când Adela și Smărândița sosiră și ședința începuse.</p>
<p>— Dnele mele, vorbi dna Halcinschy, după ce casiera și secretara se așezară,—înțelegeți că ne vine foarte greu și mie și copilelor mele să jucăm într-o nenorocită împrejurare ca aceasta ce ne lovi pe neașteptate...</p>
<p>— Dnă Halcinschy, luă cuvântul președinta, medicii v-au asigurat că nu e primejdie, ci trebuie numai o vreme îndelungată pentru însănătoșire... Vă rugăm ca pe bunul Dumnezeu să nu ne lăsați tocmai acum, când deja e destul de greu a se înlocui d1 Oțeleșteanu în două roluri importante... Faceți așa, vă implorăm, ca cel puțin să amânăm cu două-trei zile reprezentația, ceea ce e destul de rău. Ne mai voind dv. să jucați, putem zice adio scopului nostru. Majoritatea biletelor sunt date, dar banii nu sunt primiți: în caz de amânare, mulți le vor înapoia, căci entuziasmul oamenilor noștri e scurt; în caz de nu vom mai reprezenta, toți le vor înapoia, căci nu vor să dea, acolo de unde nu li s-a dat...</p>
<p>Toate doamnele stăruiră... Dna Halcinschy ezita.</p>
<p>— Îmi permiteți a lua și eu cuvântul... în chestia aceasta? Vorbi Emil...</p>
<p>— Da, cu plăcere, răspunse președinta.</p>
<p>— Dna Halcinschy are dreptate, însă ar putea primi fără ca lumea să-i ia în nume de rău fapta, căci în vedere se va avea scopul. Și apoi, dnă Halcinschy, vizitând pe bolnav, însuși el v-ar mulțumi că n-ați zădărnicit o operă de binefacere din cauza nenorocitului accident ce i s-a întâmplat.</p>
<p>— În sfârșit, primesc doamnele mele și mulțumesc dnului Doneanu de interesul ce poartă izbândirii operei noastre.</p>
<p>Aplauzele asistentelor acoperiră ultimele cuvinte ale dnei Halcinschy.</p>
<p>Acum doamnele mele, cine va ține rolul lordului din „Cușca Leului” și pe al lui Fersac din „La force des femmes”?...</p>
<p>— Doamnele mele, luă cuvântul Emil, „Cușca Leului” îmi e atât de cunoscută, că mâine voi putea repeta fără greșală, — vă asigur. Iar prietenul Valdinescu, va putea să învețe și pe al lui Fersac, pe lângă al lui Joseph din „A la baguette” primit mai mult din complăcere.</p>
<p>— A! domnule Doneanu, ne scăpați din cea mai mare încurcătură. În numele comitetului vă mulțumesc.</p>
<p>— Și eu vă asigur de Valdinescu, zise Smărăndița.</p>
<p>— Îndoite mulțumiri, răspunse președinta.</p>
<p>După ce conduseseră pe Valdineasca acasă și Adela rămase singură cu soțul ei, în landou, se întoarse către el și-i zise atât numai:</p>
<p>— Domnișoara Halcinschy joacă, mi se pare, în „Cușca Leului”?</p>
<p>— Da, — răspunse scurt el, privind pe fereastra landoului.</p>
<p>Adela nu mai vorbi, însă îi aruncă o căutătură plină de lacrimi pe care Emil n-o mai văzuse.</p>
<p>În seara aceea, Emil, deja cuprins de nervozitate vie, începu să învețe rolul lordului Edward.</p>
<p>În trei ore îl știu în perfecțiune și fără să-și amintească de soția lui, se culcă într-o stare ca de friguri, gândindu-se la Marcela și la ziua de a doua zi.</p>
<p>Pe la ora două porni singur la dna Seuleșteanu.</p>
<p>Când rămase singur cu Marcela în salonaș, se îngălbeni, se înroși și simțind că odaia începe a se învârti cu el, se lăsă pe un scaun lângă sobă și își acoperi cu mâinile fața fierbinte ca focul.</p>
<p>Marcela, emoționată, fără glas, neîndrăznind să se uite la dânsul, nu observă slăbiciunea lui Emil. Neauzind niciun cuvânt, privi și-l văzu în starea aceea de nemișcare.</p>
<p>— Începem, domnule Doneanu? întrebă ea cu glas tremurător.</p>
<p>El ridică încet capul, îi aruncă o privire care o străbătu ca un fier ars și se sculă:</p>
<p>— Da, începem, — răspunse el. Marcela... iertați, voiam să zic Nelly, — e singură. Începeți vă rog.</p>
<p>Marcela începu; pe urmă intră lordul... Amândoi știau minunat de bine rolurile și replicile și mergeau strună, neîntrerupându-se și nevorbind în afară de rol, decât când își însemnau punerea în scenă: ieșirile, intrările și mișcările.</p>
<p>Când Nelly cade pe fotoliu în nesimțire, din pricina încercării ce-i face lordul ca să vadă de e iubit de dânsa, — lordul aleargă la Nelly, îi ia mâinile într-ale sale și-i zice:</p>
<p>Reviens a toi Nelli: tu m’aime et je t'aime! nu cred să fie accent mai pasionat care să dea vreo dată mai bine tonul situației și a stării sufletești a lordului, decât accentul ce-l scoase Emil din adâncul inimii lui.</p>
<p>Marcela se înfioră: accentul nu mai era al, lordului pentru Nelly, ci al lui Emil pentru dânsa.</p>
<p>De aici acțiunea merge așa că simțirile ce trebuie să aibă Nelly sunt exaltate de însuși simțirile Marcelei și face pe aceasta să creeze o Nelly fermecătoare, duioasă și pasionată, naivă și deșteaptă, vicleană și de spirit, — cum va fi visat-o, de sigur, autorul.</p>
<p>Dar lordul Edward, politicianul profund și amărât, violent și duios, iubitor de putere dar și iubind pe Nelly, sacrificându-și ambițiile de gloria farmecelor unei iubiri curate și veșnice, — ce înterpretator credincios, ce creator puternic a găsit în Emil Doneanu!</p>
<p>Cu ce foc în priviri, cu ce căldură în glas, zise versurile acestea:</p>
<p>Eh bien, Nelly, ta main!</p>
<p>Qu’allais-je donc chercher? Quelque triomphe vain,</p>
<p>Des luttes, des périls, des déboires encore;</p>
<p>Oh! que j'aime bien mieux ta voix fraiche et sonore,</p>
<p>La grâce de ton front, ton sourire joyeux,</p>
<p>Et ta fleur de jeunesse éclose sous mes yeux!</p>
<p>Va! je renonce à tout ce que le monde envie,</p>
<p>Je ne veux que ton coeur pour y cacher ma vie!</p>
<p>De tous les dons du ciel je ne veux que ta main...</p>
<p>Lacrimile începură a-i curge la sfârșitul acestei părți...</p>
<p>Marcela urmă, emoționată și ea până la lacrimi. Erau enervați amândoi de unele apropieri din piesă între felul pasiunii lordului și a lui Nelly și pasiunea lor,</p>
<p>Emil se repezi s-o ia în brațe, — ea se dădu înapoi.</p>
<p>— E în piesă, Marcelo, îi zise el c-o privi duioasă...</p>
<p>— Nu, să o suprimăm, dle Doneanu... Întâmplarea a voit să ne mai întâlnim odată și încă așa de aproape, încât în simțirile altora să-și poată găsi ecou simțirile noastre și pacea dureroasă a sufletului nostru să fie tulburată iarăși. Însă, te asigur, că va fi pentru cea din urmă oară.</p>
<p>— Marcelo, de ce vrei să suferim și rana să ne fie pururea nevindecată, odată ce vezi că întâmplarea vrea să ne apropie în mod fatal? Ascultă-mă azi, ca mâine să nu fie prea târziu: eu nu mai pot trăi fără tine... Mi-e destul numai să mă gândesc la tine și simțirea întreagă să mi se aprindă, sângele să-mi fiarbă, mintea să mi se învăluie și să-mi vină să fug de toți, să nu mai aud niciun glas, să nu văd nicio altă ființă decât icoana ta, strălucitoare și plină de farmec, atât de vie înaintea ochilor mei! Soția mea nu mai există nici pentru judecata mea... ci numai pentru ochii lumii. Marcelo, te implor pe ce ai mai scump în lumea aceasta, — și îngenunche luându-i mâinile, — ori consimte să fugim împreună și să trăim necunoscuți, dar fericiți unde ne-or duce pașii, ori să mă despart de soția ce am și să luptăm cu toate greutățile ca să fim unul al altuia... Din parte-mi, îți jur că viața-mi ți-o închin ție și că, în ziua când vei fi a altuia, eu îmi voi curma-o, căci viața mea fără tine nu mai poate fi. Mort sau nebun, iată dezlegarea amorului meu în momentul înstrăinării tale de dânsul...</p>
<p>Marcela se îngălbenise; pieptul i se ridică cu putere, tâmplele îi zvâcneau și mii de fiori o cuprindeau aici cu rece, aici cu cald; privirea îi era ațintită fără voie în ochii lui Emil, mâinile îi rămăseseră reci și asudate, în mâinile lui Emil arzând ca focul... Privirea ei avea expresia durerii celei mai vii; buzele ei se mișcau sub impulsiunea nervilor agitați, însă nu alcătuiau o vorbă măcar.</p>
<p>— Răspunde, sfârși Emil cu accentul cel mai rugător și o trase în brațele sale...</p>
<p>Marcela se smuci încetișor, se depărtă puțin de dânsul și răspunse:</p>
<p>— Sunt logodită, mi-am dat cuvântul, Emil: mai pot să-l iau înapoi? Mai mult, tu ai și legat o viață de-a ta: cum poți vorbi de moarte când pe viața ta nu mai ești stăpân? Și apoi, de ce vrei să lași vieții mele viitoare o remușcare crudă: moartea ta! Oare nu sufăr și n-o să sufăr destul? —Iar dacă îmi vorbești de fugă, de căsătorie împreună și de moartea ta, e dovadă că iubirea ta sfântă s-a coborât la treapta pasiunii ordinare, e dovadă că nu mă mai stimezi, e o dovadă că nu cunoști îndeajuns pe Marcela, care ți-a dat inima ei și nu ți-o mai poate lua, dar care a jurat că va fi a altuia și va fi, căci e în joc fericirea soției tale; și apoi legi omenești și rațiuni de familie mă despart de tine pentru veșnicie... Așa a vrut Dumnezeu.</p>
<p>— O! doamne, strigă Emil disperat; dar nu vezi că însăși fatalitatea sau dumnezeirea, ori cum am numi-o, nu vezi că puterea aceasta nevăzută, dar despotă și fermă în hotărârile sale, a adus nenorocirea ce-a lovit pe logodnicul tău? Cum ne-ar fi apropiat altfel încă odată? Dacă s-ar manifestă în lume și prin grai, ne-ar spune, Marcelo, că e voința sa și ne-ar zice: „de ce căutați să mi-o disputați și să fugiți de dânsa?...“. Și ne-ar mai zice încă: „nu sunteți ursiți nenorocirii, însă nenorocirea singuri v-o pricinuiți... Nu fugiți unul de altul, călcați prostia conveniențelor și a necuminției părintești și fiți unul al altuia, căci așa am scris în rubrica vieții voastre...” —Marcelo, mâine poate va fi prea târziu, și alte nenorociri poate ne-or împiedeca și vor amână fericirea noastră!... Haide făgăduiește-mi, te rog... te rog!...</p>
<p>O cuprinse în brațe nebun de patimă și-i șoptea cuvintele: te iubesc, te iubesc,—când ușa se deschise și dna Seuleșteanu se ivi...</p>
<p>Marcela, mișcată, în adâncul sufletului,—putu să aibă prezența de spirit și să zică:</p>
<p>. . . . J'en ferai du bonheur...</p>
<p>Emit, auzind replica, urmă într-un chip mașinal.</p>
<p>Et le lion, Nelly, ce lion si sauvage,</p>
<p>Est dompté cette fois?...</p>
<p>Nelly (deschizând brațele)</p>
<p>Aussi... j'ouvre la cage..</p>
<p>Emil se dădu deoparte, și stăpân oarecum pe sine, zise dnei Seuleșteanu</p>
<p>— Am terminat.</p>
<p>— Tocmai bine: veneam să vă invit la o mică gustare... care să amintească pe aceia de la 4 ore, din pensioane... Iar în gând își zise prea repetă în conștiință dșoara Halcinchy și dnul Doneanu.</p>
<p>XIV</p>
<p>A doua zi au fost de față la repetiție Edwiga și Adela: Edwiga rugată de sora sa Adela dintr-un simțământ tăcut de gelozie.</p>
<p>În sfârșit o zi îi despărțea de seara reprezentării și în acea zi trebuia să se facă pe scena teatrului repetiția generală.</p>
<p>Sala era plină de lumea „pschutt” care alergase să fie de față și la repetiție, iar președinta comitetului, prevăzând această mișcare a curiozității, pusese prețurile pe jumătate la repetiție.</p>
<p>Toate bucățile au fost aplaudate, —însă „Cușca Leului” repurta succesul cel mai mare: Marcela și Doneanu să întrecură și supra-întrecură pe ei înșiși. -</p>
<p>În seara reprezentării, un biet bilet de galerie se urcă până la prețul unui stal din serile ordinare.</p>
<p>Curiozitatea e o patimă foarte răutăcioasă: cere mult fără să poată foarte adesea ori să dea ceva bun în schimb, regrete însă mai întotdeauna.</p>
<p>La force des femmes fu jucată binișor: publicul aplaudă de politețe și pe dna Valdinescu pentru ochii ei mai mult decât pentru joc, de altfel susținut conștiincios.</p>
<p>A la baguette urmă imediat, lăsându-se primul intermediu muzical, după acest act.</p>
<p>Dna Halcinschy fu cu desăvârșire bine și Valdinescu foarte aplaudat în rolul servitorului, mulți ziceau că-i șade minunat de bine în rorul de slugă.</p>
<p>În intermediu, dșoara Halcinschy cântă vocal cu talentul său obișnuit aria ghivaerilor dir „Faust” și scena nebuniei din „Puritani” după, care dna Musglisch execută pe vioară serenade de Haydn și câteva potpouri. Apoi urmă dna Verbescu.</p>
<p>Nerăbdarea tuturor era pentru „Cușca Leului” și deci bucățile muzicale fură ascultate cu dorul de a se sfârși mai iute.</p>
<p>Înainte de a se termina intermediul, Emil Doneanu intră în cabina în care Marcela aruncă rolului o privire ultimă.</p>
<p>Eră singură... Cum îi văzu se ridică repede.</p>
<p>— Ne-a venit rândul ? întrebă ea palpitând de emoție.</p>
<p>— Nu încă, Marcelo, — și dă-mi voie, pentru cea din urmă oară, poate, să-ți zic pe nume în repetiția de la dna Seuleșteanu n-ai zis încă, cel puțin așa cred, ultimul tău cuvânt...</p>
<p>— L-am zis, domnule Doneanu, răspunse ea cu stăpânire de sine, l-am zis: fiecare în drumul tras de soarta sa... Nu ne e scris a le face să se întâlnească, deci nu mai stărui, căci e zadarnic.</p>
<p>— Ești nemiloasă chiar pentru dumneata Marcelo...</p>
<p>— Îmi fac datoria; fă-o pe a d-tale.</p>
<p>— Nu m-ai iubit, niciodată...</p>
<p>— Da, nu te-am iubit... zise Marcela cu lacrimi în ochi, dar cu glas aspru, hotărâtor...</p>
<p>— Nu m-ai iubit?</p>
<p>— Nu, îți jur.... Am crezut că te iubesc.. a fost o iluzie... o amăgire...</p>
<p>— Marcelo, zici așa pentru...</p>
<p>— Vorbesc precum simt...</p>
<p>— Nu-i adevărat! pe viața mea nu cred!... Vrei să mă smulgi numai de la hotărâre disperată... Vrei să mă întorci la liniștea căsniciei mele, fără regrete, ci din potrivă cu ură pentru tine că m-ai înșelat... Nu, Marcelo... nu cred... Altfel n-ai avea lacrimi în ochi...</p>
<p>Se apropie de dânsa și-i luă o mână urmând:</p>
<p>— Ești un caracter de metal care nici nu se mlădiază, nici nu se frânge... Preferi nenorocirea unei vieți întregi, fie... Dar nu te gândești că a te da altuia cu corpul, pe când ești a mea cu sufletul, e cea mai odioasă prostituare? Chiar tatăl d-tale s-ar îngrozi, dacă ar ști cât de puternică e legătura sufletelor noastre...</p>
<p>— Prefer această prostituare, cum o numești, decât să te văd părăsind pe soția d-tale, întrucât te privește pe d-ta, și decât să calc voința tatălui meu, întrucât mă privește pe mine...</p>
<p>— Atunci dar... nu mai am de zis nimic, Marcelo... și nu mai am de făcut nimic alt decât să mor... În simțimintele ce vom desfășura în fafa publicului, Lordul Edward s-a plecat voinței tiranice a lui Nelly, însă Nelly a fost generoasă cel puțin.</p>
<p>Emil ieși din cabină cu mânia în suflet... Starea de continuă încordare nervoasă, în aceste zile din urmă, îi modificase firea și schimbase curăția simțământului său puternic, în pasiune ordinară ce se preface în ură, când pasiunea n-a fost satisfăcută.</p>
<p>Marcela izbucni în plâns...</p>
<p>— O! doamne, ce chinuri pe sufletul meu... își zicea printre suspine.</p>
<p>Atunci intră dna Halcinsky și rămase înmărmurită când văzu pe fiică-sa în lacrimi.</p>
<p>Marcela, la ivirea mamei sale, se ridică și lacrimile îi pieriră, — iar în timp ce mamă-sa se apropia de dânsa și o întrebă cu grijă și spaimă ce are, —regizorul bătu în ușa cabinei și intră...</p>
<p>Marcela se plecă jos, ca și cum ar fi căutat ceva... .</p>
<p>— Putem începe, dșoară? întrebă el... Publicul e nerăbdător...</p>
<p>— Da, răspunse ea...</p>
<p>Regizorul ieși, iar Marcela își drese figura, se stăpâni și luă brațul mamei sale:</p>
<p>— Taină, dragă mamă. Mâine îți voi spune tot, și numai ție.</p>
<p>Actul fu superb ca executare... Emil se imbătase ușor de farmecul rolului său și Marcela își luă adio de la voluptatea ce-i pricinuia ultima apropiere de omul atât de iubit.</p>
<p>Tunete de aplaude izbucniră la lăsarea cortinei și actorii, atât de nenorociți, fură chemați de șase ori.</p>
<p>Intermediul al doilea, pus ca parte finală, fu ascultat cu răceală până când apăru Marcela, care fu primită în tunete de aplauze...</p>
<p>Cu glasul ei fermecător, cântă amândouă cavatinele, în executarea cărora puse tot focul nervilor săi ațâțați, și spectacolul se sfârși... lăsând o amintire desfătătoare.</p>
<p>XV.</p>
<p>Adela, dintr-o lojă de pe scenă, căci în doliu fiind nu voise să se arate în sală,—urmărise cu ochi geloși jocul „Cușcii Leului”.</p>
<p>În această piesă vedea o potrivire de simțiminte și de situații care o făcea să se gândească la amorul bărbatului său pentru Marcela Halcinschy, și acum atribuia izbutirea atât de bine a execuției numai acestui amor împărtășit și de fiica generalului.</p>
<p>O amărăciune adâncă îi îngreuna sufletul, deja destul de amărât, și până să se sfârșească actul, chinurile cele mai ascuțite o împunseră.</p>
<p>După a șasea chemare, așteptă ca Emil să vină în loja în care se mai aflau și vreo trei doamne bătrâne, mume ale doamnelor ce jucau.</p>
<p>Emil nu veni însă.</p>
<p>Spectacolul se sfârșise. Emil tot nu se arătă și lumea începuse să plece.</p>
<p>Coborî atunci pe scenă și o întrebă pe Marcela, care se întâmplă în calea sa:</p>
<p>— D-șoară, vă rog, Emil Doneanu e undeva pe scenă ?...</p>
<p>— Nu știu, doamnă; nu l-am mai văzut de la sfârșitul actului nostru...</p>
<p>Atunci se apropie Smărăndița.</p>
<p>— Cauți pe Emil al tău ? Mi se pare că a plecat... Valdinescule, strigă ea, Valdinescule... Mi se pare că l-a văzut Valdinescu. Ia să-l caut, în orice caz, Adelo dragă, mergem împreună.</p>
<p>Smărăndița se depărtă. Marcela rămase singură în fața Adelei, pe care o observase pe furiș, și pe figura căreia vedea scrisă durerea în litere destul de arătoase.</p>
<p>Nu-și ziceau nimic și situația era atingătoare. Se observau, nevenindu-le să se lase una pe alta singură. Adela fiind geloasă de frumusețea mare a Marcelei, Marcela regretând că fura fără voie de fericirea acestei femei.</p>
<p>Sosirea dnei Halcinschy, a Edwigei și a generalului, de-o parte, cât și a lui Valdinescu și soției lui, de altă parte, puse capăt situației acesteia.</p>
<p>— Am văzut, dnă pe Emil, fugind spre ieșire, dar am socotit că o să se întoarcă... îi zise Valdinescu. '</p>
<p>— Ei, l-o fi apucat și pe el ceva, șopti Smărăndița râzând... Hai că te ducem noi acasă.</p>
<p>Adela nu găsi pe Emil nici acasă, și așteptă până la ziuă în prada unor chinuri nespuse și a insomniei.</p>
<p>Își dă seama de această uitare în care o lăsase Emil, după sfârșirea actului lor, și mândria ei, care niciodată nu fusese atinsă, eră nu revoltată, dar umilită; demnitatea ei de femeie și soție era sângerândă, viața ei nu mai avea nici o scânteie de lumină, în întunericul ce începuse s-o împresoare.</p>
<p>Într-atât îi turbase, actul jucat cu Marcela încât o uitase pe dânsa... Va să zică rupsese dintre el și ea până și vălul ușor al mincinoasei situații de până acum: respectarea unor nenorocite conveniențe casnice.</p>
<p>Își zicea acestea și plângea ca o nebună...</p>
<p>Încotro să se ducă oare? căci s-ar fi dus să nu i se mai audă de nume.</p>
<p>Dacă ar fi trăit muma ei!... Dar nu mai era pe lume.</p>
<p>La rude? Și ce-ar fi găsit la ele? Mângâieri deșarte ce-ar fi semănat mai mult a ironie, compătimiri sau imputări zadarnice.</p>
<p>Nu-i rămânea decât moartea, și însă când se gândea cât îl iubește, când se gândea că e tânără, când se mai gândea apoi că, murind ea, Emil o să rămână al Marcelei,—nu mai voia să moară!</p>
<p>Dar iată că-i apăreau priveliștea desăvârșitei părăsiri, chinurile singurătății și ale ideii că el se afla mereu în calea ei, în timp ce dânsa se afla în ticăloșia unei dureri fără de sfârșit, și atunci, ca ultimă dezlegare fericită, pentru ea, căci scăpă de toate,—rămânea tot moartea.</p>
<p>A se despărți, ce-ar fi însemnat? Amorul ei care nu putea fi ucis de nimic, trebuia să moară odată cu dânsa.</p>
<p>Cel puțin dacă ar fi avut un copil? Viața i-ar fi fost tot chin, dar simtământul matern i-ar fi dat curajul de a trăi, de a suferi și mângâierea că va fi odată mulțumită, când copilul ei va ajunge fericit prin ea.</p>
<p>Dar puterea fatală ce stăpânește lumea nu i-a lăsat măcar aceasta, ca amorul ei pentru Emil să trăiască în amorul pentru copilul lui.</p>
<p>Trei zile Emil nu se văzu. Ingrijorată, trimise la Valdineasca și aceasta veni numaidecât.</p>
<p>— Dragă Adelo, cu bărbații n-o să ne putem înțelege niciodată decât într-un punct: plăcerea, înțelegere foarte fugătoare și ușor schimbătoare. Uite cu Valdinescu meu măcar, ce crezi? Sunt la cuțite din seara spectacolului. Nu și nu, că mi-a făcut ochi dulci Dolfineanu, cu care am jucat în „La Force des Femmes” și eu îi primesc curtea, de vreme ce l-am primit ieri, la vizită... I-am răspuns și eu că trăiesc în lume și cu lumea și că primesc pe cine-mi place, pentru că îmi place să fiu înconjurată, adorată chiar... Ce? e un rău, odată ce nu acorzi nimic? A și dlui s-a supărat foc și mi-a trântit câteva mojicii cam atingătoare. I-am răspuns și eu atunci neted de tot că, la cea mai mică observație din partea-i, dăm divorț și sfârșim. Dragă, Emil al tău a căpiat, iartă-mi expresiunea, că sunt de tot scârbită de pretențiile bărbaților,— n-o să mai fie ce-a fost, desparte-te: e singurul mijloc.</p>
<p>Valdineasca porni după mai multă vorbă, — iar Adela rămase și mai amărâtă, cu încredințarea că dacă prietenia poate să aline durerea întru câtva, ea nu putea să aibă parte nici de prietenie: Smărăndița îi displăcea, căci nu găsea într-însa nici o seriozitate.</p>
<p>A patra zi la prânz, se pomeni cu cinera că intră repede și zgomotos în odaie...</p>
<p>Adela dete un țipăt la vederea lui Emil, palid, cu ochii roșii, slăbit, obosit...</p>
<p>Îndată ce intră, căzu ca o greutate și rămase în nemișcare.</p>
<p>Adela își chemă slujnica, feciorul care îl dezbrăcară, îl așezară în pat și, feciorul, după porunca Adelei, îi făcu un masaj puternic...</p>
<p>După un somn care ținu până a doua zi de dimineață, Adela, care veghiase la căpătâiul lui Emil, mulțumită că se vedea lângă el — auzi un glas slab chemând-o, într-un moment când o furase puțin somnul.</p>
<p>Tresări și se aplecă repede asupra lui Emil. Deschisese ochii, umflați de somn; fața-i era tot obosită, corpul îngreunat; mintea ca acoperită cu un văl, cugetarea oprită.</p>
<p>— Adelo, repetă încă odată Emil.</p>
<p>— Emil, ce ai ? întrebă dânsa cu blândețe și ochii i se umplură de lacrimi.</p>
<p>Se ridică într-un cot și vorbi cu glas stins:</p>
<p>— lartă-mă Adelo, că te fac să suferi... Sunt un mișel, însă pasiunea pentru... mă omoară... Știu, tu trebuie să fi înțeles tot și de mult... însă nu mi-ai imputat odată măcar; ești un înger de bunătate, înconjurat de lumina senină a conștiinței curate și a datoriei îndeplinite, iar eu, orbit de-o patimă veche, crudă și neasemănat de răzvrătitoare, nu mai pot vedea această lumină; ai ajuns martiră a iubirii tale statornice și eu nu mai pot să-ți curm chinul, căci nu mă mai pot stăpâni și avea pe mine însumi.. A! cât am suferit în aceste patru zile de rătăcire prin împrejurul Bucureștiului... De la teatru chiar am plecat ca un nebun și a doua zi m-am văzut cutreierând câmpii... Am intrat într-o cârciumă și am cerut să beau, spre marea mirare a cârciumarului, de sigur.. Am băut și am căzut amețit de vin și dihocat de povara suferințelor mele morale. Pe seară m-am deșteptat în odaia cârciumarului și am plecat plin de rușine, dar cu cât mă apropiam de București orice altă simțire dispărea din mine și singura, aceea a patimii mele, se ridica, se înnăsprea, mă ardea și mă făcea să-mi pierd calea cumpătului și orice judecată.</p>
<p>Emil se opri... Buzele îi erau arse, gura cleioasă, limba încărcată și greoaie, fruntea îi ardea și pieptul îi era cuprins de o arsură care-l sfâșia. Ceru apă. Adela, crud lovită de această destăinuire, se ridică și se simți șovăind; nu mai era nimic pentru bărbatul ei... Singur zisese că nu mai putea să facă nimic pentru ea...</p>
<p>Pentru întâia și cea din urmă oară îi trecu prin gând o idee îngrozitoare: de ce nu putea să-i dea otravă în paharul cu apă ce el îi ceruse! Ar fi băut și ea după el și... s-ar fi sfârșit cu o viață nesuferită...</p>
<p>După ce Emil bău cu scârbă, căci apa n-avea nici un gust pentru el,—se culcă și urmă.</p>
<p>— Și... ce să-ți mai spun, Adelo ?... acum nu mai am nici o voință în afară de voința fatală a patimii mele... Urăște-mă. Blestemă-mi făptura, fă ce voiești, Adelo... Cu viața noastră laolaltă s-a sfârșit!...</p>
<p>— Vrei să plec din casa ta?... strigă Adela cu durere: Niciodată!... Te iubesc, Emil, chiar cu patima ce ai și nu-ți cer să ți-o smulgi din inimă... Tot ce ți-aș cere ar fi poate s-o ai mai cu judecată și să nu te expui râslui lumii.... Nu, Emil, eu nu pot să mă depărtez de tine... Lasă-mă să fiu prietena casei tale, sora ta, văduvă de bărbat și de orice plăcere lumească, trăind pe lângă tine cu singura hrană: iubirea mea fără margini pentru tine... Nu te teme; nu vei auzi niciun cuvânt de imputare, nu vei zări nicio privire piezișă, nu vei ghici niciun gând ascuns la mine; renunț la tine pentru totdeauna ca bărbat, dar nu pot renunța la cruda plăcere de-a fi aproape de tine... Știu, e o grea sarcină pentru tine de-a mă ști în casa în care ai voi să intri singur și în care să fii singur cu gândurile tale... Dar... ce voiești!... Orice amor e absolut egoist!... și apoi, în viața omenească nu există liber arbitru... Suntem jucăriile întâmplării; voința noastră nu e niciodată cum ar voi să fie, și dorințele noastre niciodată nu se împlinesc așa cum în visurile noastre ni se arată că s-ar putea îndeplini... În numele puținelor zile fericite ce ți-am dat, Emil, lasă-mă în casa ta, sufere-mi prezența, îngăduie unei iubiri statornice să vegheze în ascuns asupra ta, căci... cine știe... poate să ai vreodată trebuință de mângâerile ei...</p>
<p>Lacrimi fierbinți curgeau ca din izvoare nesfârșite pe obrajii îngălbeniți ai Adelei și la urma cuvântării, ea izbucni în sughițuri.</p>
<p>Emil, atins până în adâncul inimii, întinse o mână soției sale și șopti:</p>
<p>— Nu te gonesc, Adelă... E destulă infamie că, fiind lângă mine, ești atât de departe de mine... O! dac-aș fi știut în ce călău avea să mă prefacă pasiunea mea de altădată, nu m-aș fi încercat să-mi aleg o victimă...</p>
<p>Era în accentul lui atâta părere de rău și atâta sinceritate că Adela se infioră de milă.</p>
<p>În cugetul ei Emil era mai puțin vinovat... dar, în sfârșit la ce-i folosea aceasta?...</p>
<p>XVI</p>
<p>Martie, către sfârșitul său, își preschimbase furiile într-un șir de zile calde, pline de lumină și de liniște, pline de miros de primăvară și de plăcere.</p>
<p>Zăpada se ridicase cu desăvârșire; ploile din zilele din urmă spălaseră noroiul leșios al zăpezii stătute toată iarna, aerul era curat și nu se putea cineva sătura să-l respire.</p>
<p>Primăvara aduce cu sine altă dispozițiune de spirit, un fel de veselie ce vine de la sine, fără cauză, ușoară, născând o mulțumire tainică, dulce și mângâioasă.</p>
<p>Copacii își reînnoiesc puterile, ceva dătător de viață circulă în arterele lor și le înseamnă o creștere de vârstă; și în om sângele reînnoit circulă și înseamnă în organism o creștere de forțe fizice cum și o limpezime și o activitate mai mare intelectuală.</p>
<p>Partea simțirii sau mai bine forța nervoasă, ușor impresionabilă, și în care amintirile își sapă semnele ce răsfrâng trecutul în apele viitorului, această forță, dobândește în anotimpul de regenerare a naturii o activitate deosebită...</p>
<p>Sub acțiunea ei concentrată durerile se fac mai vii prin amintirile ce se redeșteaptă, dar poezia locurilor devine poezia inimei, melancolia își poetizează și ea avântul și din aerul curat omul pare că respiră resemnare și un fel de duioșie mângâioasă.</p>
<p>Adela Doneanu, se plimba în grădina casei singură și cu gândurile sale de vorbă, singură aici în liniștea locului, singură și în lume.</p>
<p>Era și nu mai era soția lui Doneanu...</p>
<p>El își așezase odaia de culcare și cea de lucru într-o aripă a casei; se întorcea când voia; venea la masă când voia. Și când se întâlnea Cu Adela, vorbea câteva momente cu dânsa despre lucruri fără importanță, banale, ca și cum ar fi vorbit cu orice cunoștință indiferentă lui.</p>
<p>Adela rămăsese în odaia ce-i păstra amintirile de trecut și iluziile de atunci, unele amăgite și celelalte zădărnicite pentru totdeauna.</p>
<p>În această cameră amintirile o făcuseră să trăiască în viața din urmă, învoioșind-o, aducându-i zâmbete dulci, care, pe buzele ei arse de văpaia durerii, semănau a niște raze de lună pe ruinele unui incendiu.</p>
<p>În această cameră iluziile zădărnicite îi izvorau din fundul inimii lacrimi fierbinți, lacrimi tăcute și cu atât mai împovărate cu cât și durerea era tăcută...</p>
<p>Atunci se uită împrejurul ei cum își orânduise odaia și își șoptea...</p>
<p>— O să se sfârșească în curând...</p>
<p>Camera ei se părea o grădină...</p>
<p>Flori cu mirosul cel mai tare o împodobeau de jur împrejur, crescute și înflorite în ghiveciuri așezate pe polițe de lemn vopsite verde și pe care erau diferite broderii făcute de mâna ei.</p>
<p>De o parte și de alta a tăbliilor patului ei, două polițe cu câte patru scări fiecare erau pline numai cu zambile, mai toate înflorite și care amețeau cu puternicul lor miros.</p>
<p>Camera ei părea o criptă și patul cu polog un mormânt, când veghetoarea de noapte răspândea lumina ei de un albastru palid peste Adela adormită și nemișcată.</p>
<p>Deja începuse să aibă dureri de cap și amețeli; somnul ei, deși liniștit, o făcea a doua zi să fie obosită, leneșă, slabă și nehotărâtă...</p>
<p>Acum se plimba în grădina de afară unde copacii își umflau mugurii la căldura soarelui și unde iarba dimprejurul brazdelor se ridica verde și voioasă pentru o nouă viață.</p>
<p>După ce se plimbă pe vreo două alei, se așeză pe o bancă în bătaia soarelui... Ostenise...</p>
<p>— În primăvară am venit pe lume, în primăvară mă duc din lume, când primăvara vieții mele abia a început... se gândi Adela clătinând capul cu durere și ochii i se umplură de lacrimi... Emil nu vede, Emil nu înțelege..., în suferința lui e mulțumit că-și are libertatea și nu-mi aruncă nicio privire măcar, în care să văd părerea de rău, remușcare, milă cel puțin... Ce cruzime au bărbații când nu mai iubesc... Moarte, moarte, vino mai de grabă: cu ce însetare te aștept!... O să vii însă... ți-am împodobit calea cu flori și trebue să vii.</p>
<p>În vreme ce asemenea gânduri o chinuiau, veni slujnica să-i dea de veste sosirea Smărăndiței, și până să pornească și să intre în casă, Valdineasca o întâmpină...</p>
<p>— Vai dragă Adelă, dar bine, ai ajuns umbra ta... Ce ai?</p>
<p>— Sunt bolnavă, dar o să mă îndrept. Deja pornesc spre bine...</p>
<p>O întroduse în salon; în camera ei de culcare nu intra nimeni afară de dânsa și slujnica.</p>
<p>— Am venit să-mi iau ziuă bună de la tine, singura mea prietenă de inimă...</p>
<p>— Pleci? unde?</p>
<p>— În Italia... pentru cât, nu știu...</p>
<p>— Cum nu știi?... Dar d-nu Valdinescu cu funcțiunea...</p>
<p>Smărândița izbucni într-un hohot de râs vesel și copilăresc.</p>
<p>— Cum? n-ai auzit? Nu ți-a spus Emil? Am lăsat pe Valdinescu. Ce vrei, dragă Adelo, nepotrivire completă de caractere... Am și dat hârtie la tribunal... și, pentru că trebuie 10 luni până să se judece despărțirea, mă duc să petrec Ia Neapole și Palermo.</p>
<p>— Singură tu ?</p>
<p>— Ași!... Cu Dolfineanu... Mă place, îl plac... de ce să nu petrecem împreună un an, dou, până când vom începe să ne găsim defecte?... Atunci, despărțire fără plictiselile judecății și fiecare încotro va vrea, ducând o amintire plăcută care n-o să țină veșnic... Nu zic să faci ca mine, Adelo, însă ar trebui să te desparți... După o trecere de timp o să se întindă pătura uitării peste trecut și o să vezi cu surprindere că viața tot îți mai poate da ceva din bunătățile ei.. Cum faci tu, te omori cu zile și moartea numai ție, desigur, nu ți-ar folosi... Uite, în ciuda lui Emil, care ar dori poate moartea ta, m-aș încăpățâna să trăiesc și să...</p>
<p>— Taci, Smărăndițo: oricât de rău să fie Emil și oricât de înamorat de alta, — nu cred să-mi fi dorit moartea... Mi-o doresc eu însă, că doar voi face doi fericiți... Crede-mă, dragă Didițo, dacă aș putea să fac ca Emil să ia pe Marcela lui, mâine aș muri și geloasă poate că-mi las idolul alteia, dar și mulțumită că curm nenorocirea a două făpturi nenorocite numai pentru că m-am aflat eu în calea lor!... Petrecere bună, dragă Didițo. Poate că e mai bine cu o fire ca a ta, dar nu te fericesc: și apoi fericirea e cum o înțelege omul...</p>
<p>Smărăndița plecă de la amica sa de copilărie cu credința că o vedea pentru ultima oară. Această presimțire o întristă puțin, dar — ieșită la șosea, de la care își lua adio in această zi, — voioșia ei nepăsătoare o cuprinse și-i îndepărta orice gândire tristă</p>
<p>În seara acestei zile ea porni cu Dolfineanu, mândru de cucerirea ce făcuse.</p>
<p>XVII</p>
<p>A doua zi după reprezentația teatrală, care produsese neto suma de cincisprezece mii de lei,— dna Halcinschy chemă pe Marcela în odaia ei.</p>
<p>— Dragă Cela, spune-mi din ce pricină te-am surprins plângând? o întrebă cu îngrijare.</p>
<p>Marcela avea o privire obosită, o figură palidă și zâmbetul ei atât de drăgălaș îi era trișt și descurajat. În fața mamei sale nu-și mai prefăcu aerul, ci după întrebare, își ascunse capul la sânul mume-sii și izbucni în plâns.</p>
<p>Îngrijată și mai tare, d-na Halcinschy începu s-o mângâie ca s-o liniștească și când Cela își astâmpără pornirea o întrebă iarăși.</p>
<p>— Ce taină mi-ai ascuns tu pân’ acuma?</p>
<p>Marcela îi povesti durerea sufletului său cu o simplitate atingătoare și sfârși:</p>
<p>— Și nimic nu mai este de-acuma pentru mine decât chin, dragă mamă. De-o parte mânia tatei; dacă i-aș înfrunta, de altă parte, nenorocirea și deziluzia completă a unei femei care iubește cu pasiune pe bărbatul ei...</p>
<p>— Cela, de ce nu mi te-ai destăinuit mie la vreme? Pentru copila mea, pentru tine, aș fi înfruntat eu furia leului... Dar acum... nenorocire!... Prea târziu!... .</p>
<p>A treia zi, în timp ce muma și copila, după o scurtă vorbire rămăseseră într-o adâncă tăcere, cuprinse fiecare de gânduri deosebite, — intră leahul, servitorul bătrân, veșnic în picioare și veșnic la datoria lui.</p>
<p>— Ce e, Herbor, întrebă d-na Halcinschy.</p>
<p>— Un domn vrea să vorbească cu d-ta, stăpână...</p>
<p>— Cine e, cum îl cheamă?</p>
<p>— Eu îl cunosc... A jucat cu stăpâna Cela acolo la teatru... Știi stăpână, amândoi numai...</p>
<p>— Spune că mama nu e acasă, — strigă Marcela ridicându-se repede cu obrajii aprinși.</p>
<p>— Da, Herbor, spune d-lui că nu e nimeni acasă, și de câte ori va mai veni tot așa să-i răspunzi.</p>
<p>După ieșirea iui Herbor, Marcela grăi mame-sii:</p>
<p>— Nu înțeleg ce ar fi putut să-ți vorbească, mamă...</p>
<p>— Nici eu nu înțeleg... Cu toate acestea, Cela, eu sunt hotărâtă să vorbersc tatălui tău..</p>
<p>— O! nu, mamă, te rog... Aș pierde încrederea, stima și poate chiar iubirea lui...</p>
<p>— În chipul în care o să-i vorbesc, Cela, nu o să pierzi nimic... Lasă pe mama ta să încerce...</p>
<p>Era într-adevăr Emil Doneanu care în starea lui de beție morală, venise să vorbească d-nei Halcinschy, să-i descopere taina vieței sale și nenorocirea Marcelei și să încerce o întoarcere a soartei lucrurilor.</p>
<p>Nefiind primit își petrecu seara și noaptea într-un local de orgie și se întoarse ziua obosit, prăpădit, dar hotărât să rupă odată cu Adela, ca să-și recapete libertatea.</p>
<p>Era ușor la plănuit, și chiar îndrăzni să vorbească Adelei... Am văzut însă că lacrimile și cuvântarea aprinsă a soției lui îl făcu, dacă nu să-și schimbe viața, dar cel puțin să tolereze pe Adela sub același acoperământ.</p>
<p>O libertate desăvârșită nu eră chip să-și poată dobândi...</p>
<p>Oricum, după două zile de odihnă, reîncepu viața de club, de plimbări și a-și uita de soția, care ar fi fost bucuroasă numai să-l știe că e acasă liniștit și odihnindu-se.</p>
<p>Într-atât de mult era stăpânit de ideea nenorocirii lui, că, întâlnind chiar pe Adela la două, sau la trei zile și uitându-se la ea, nu se alarma de starea ei de slăbiciune și schimbarea figurii sale...</p>
<p>Îi părea că așa trebuia să fie, presemne, și primi schimbarea ca fapt împlinit fără să cerceteze cauza, fără să se gândească la un sfârșit oarecare.</p>
<p>Îl ardea apoi un dor înverșunat, răpuitor de-a mai vorbi cu Cela, cu desăvârșitul ideal al vieții sale nenorocite.</p>
<p>Nu fusese primit, — de ce n-ar scrie? — Scrise.</p>
<p>Marcela primi scrisoarea, însă, un presimțimânt spunându-i că ar fi de la Doneanu, o aruncă în foc fără s-o desfacă.</p>
<p>Zilele Paștelui, căzut la 7 aprilie, Doneanu le petrecu în casă.</p>
<p>Neieșind trei zile și silit să se întâlnească cu Adela de două ori pe zi la masă, luă seama ofilirii soției sale.</p>
<p>A treia seară a Paștelui, fiind frig, și urât, nu vru să iasă și după masă trecu îndată în odăile lui, se dezbrăcă și se așeză la gura sobei, unde se puse pe gânduri.</p>
<p>Fără voia lui îl preocupa schimbarea Adelei și o milă nespusă îi cuprinse sufletul...</p>
<p>În omul cel mai îndărătnic și cel mai dominat de-o pasiune înverșunată, sunt momente de moleșeală, de discordare a simțirilor lui aprinse, de destindere a facultăților lui prea întinse într-o direcțiune oarecare.</p>
<p>Atunci e timpul trecutului să se ivească cu amintirile lui frumoase, provocate de cineva sau ceva care e sau era în legătură cu ele.</p>
<p>Starea de suferință tăcută dar disperată a Adelei, care ajunsese s-o schimbe atât de mult, izbutind să deștepte luarea aminte a lui Emil, — era firesc să cheme amintirile trecutului când această drăgălașă copilă îl făcuse destul de fericit.</p>
<p>Și odată ridicată spuza de pe vatra trecutului, cărbunii: atâtea și atâtea aduceri aminte drăgălașe, — începură să-i scânteieze pe dinaintea ochilor și să-i aprindă văpaia părerii de rău că el era pricina suferințelor Adelei.</p>
<p>Atunci îl cuprinse un dor de-a se duce s-o vadă, de-a se duce să-i ceară iertare, de-a se ruga să-l lase ca s-o strângă în brațele lui...</p>
<p>Inima începu să-i bată când se ridică hotărât și se îndreptă spre ușă...</p>
<p>Se opri însă și sună: voia să trimită mai întâi o slugă să vadă de doarme sau nu, s-o întrebe de-l primește...</p>
<p>Jupâneasa din casă, o femeie aproape în vârstă, slugi din cele rare ce se lipesc de stăpâni și au milă de avutul casei, se înfățișă...</p>
<p>— Catinco, îi zise Emil, oare va fi dormind Adela? Aș vrea să mă duc să mai stau cu ea de vorbă...</p>
<p>Catinca se uită mirată ia stăpânul-său și pe urmă clătină din cap cu mâhnire...</p>
<p>- Hei, domnule, zise ea oftând, cam târziu vrei să stai de vorbă cu cuconița...</p>
<p>— A! crezi că s-o fi culcat! Îmi pare rău... Mi era dor să...</p>
<p>Deodată se opri... Privise în ochii slujnicei și văzuse lacrimi... Și cum nu înțelesese sensul cuvintelor ei și nici n-o văzuse clătinând capul, — întrebă cu mirare:</p>
<p>— Ce-i asta?...</p>
<p>— De, domnule, ce să fie... M-ăi certă ori nu, o să-ți spui azi curat ce e p-aici pe la noi... Ce e, nu e a bine, domnule, de când nu mai trăești cu cuconița cum se trăiește... Cuconița se duce... A pornit și nu e departe...</p>
<p>Catinca își șterse lacrimile.</p>
<p>— Măre, eu nu înțeleg cum îmi vorbești tu... Spune-mi lămurit...</p>
<p>— Să-ți spui și lămurit domnule... Cuconița vrea să moară și, oricât am vrut s-o opresc și când am zis că o să-ți spun dumitale, m-a afurisit ca să tac și s-o las în pace... Cuconița bea nu știu ce dimineața, că d-aia a slăbit de s-o sufle vântul... Încă a început să tușească și mereu are amețeli și plânge, plânge, când e singură, de ți se rupe inima... Iacă n-am mai putut răbda și ți-am spus. Dumnezeu să te lumineze și s-o scapi... și...</p>
<p>Emil simți că i se urcă sângele în cap și că i se lasă o perdea pe ochi... Nu mai așteptă pe Catinca să sfârșească și o rupse de fugă spre odaia Adelei.</p>
<p>În aripa aceasta a casei era întuneric, tăcere.</p>
<p>Emil, cu bătăi strașnice de inimă și uluit, se opri și privi pe gaura broaștei de la ușă...</p>
<p>Adela amesteca ceva cu o linguriță într-o ceașcă de cafea, la lumina focului din sobă...</p>
<p>Era numai în cămașa care-i cădea pe umeri...</p>
<p>Ce corp slăbit!... Ce brațe subțiratice, descărnate, ce figură ofilită, ce ochi roșii cu cearcăne vinete împrejur!...</p>
<p>Emil intră încetișor, văzând că așa cedează și, se opri pe prag înmărmurit.. Simțind răcoare, Adela întoarse capul spre ușă, apoi căzu grămadă lângă sobă.</p>
<p>Emil, amețit de mirosul puternic al florilor în acel aer cald de tot al camerei, alergă, o ridică în brațe, — rididă mai mult niște oase, și o așeză pe pat.</p>
<p>— Adelo, dragă Adelo, ce faci? Ce sunt florile astea în odaia ta de culcare, ce făceai cu ceșcuța aceea? E adevărat dar? Voiai să mori? O! smintit ce sunt, că n-am putut să văd până unde am mers cu nebunia mea... Adelo, vino-ți în fire și mă privește... Sunt eu... Emil... Îl podidi un plâns cu hohot, și capul îi căzu pe marginea patului, greu, ca o bucată de plumb.</p>
<p>Adela se ridică cu greutate și, luând în mâinile sale capul lui Emil, îl acoperi... cu sărutări până ce obosi și se lăsă cu capul pe pernă.</p>
<p>— Voiai să mori? o întrebă el iarăși în timp ce lacrimile îi brăzdau fața.</p>
<p>— Da, Emil și nu e departe... Iartă-mă dacă îți voi lăsa vreo remușcare, însă trebuia să mor; nu mai puteam suferi... O! nu-ți imput nimic, Emil; dimpotrivă, îmi aduc aminte că tu ai fost sincer și mi-ai spus dintr-u-început că aveai o rană în inima ta; ai fost sincer și acuma în urmă când mi-ai mărturisit că nu mai poți trăi cu mine... Eu am fost vinovata cea mare... eu...</p>
<p>— Adelo, te rog, în numele iubirii tale sfinte și neschimbată, nu mai vorbi așa și trăiește... Haide, vino cu mine în camera mea și lasă aici ideea de moarte și florile, tovarășe ale acestei idei, tovarășe și criminale inconștiente, căci îți dădeau moartea tocmai cu darul lor cel mai frumos: parfumul. Haide scumpă Adelo, și mâine o să plecăm la Nissa, de unde, după ce te vei mai împuternici, o să călătorim un an doi de zile... Haide și... iartă-mă... Am fost nebun; m-am vindecat... și îți jur că n-o să te mai fac să suferi... Auzi? tu să mori!... Adelo, Adelo... de ce nu mi-ai spus hotărârea ta? Mi-ai fi deschis ochii mai din vreme...</p>
<p>Adela, suflet curat și iubitor, devotat și încrezător, suflet care începuse să se desfacă de legăturile pământești și să țintească cerul, fu impresionată de lacrimile căinței și își mai întoarse o dată privirea spre pământ...</p>
<p>Închisese ochii ca să asculte ca într-un vis frumos cuvintele lui Emil și când sfârși, se ridică, îi cuprinse grumajii cu brațele și-i șopti printre lacrimi de mulțumire duioasă:</p>
<p>— Emil al meu, te redobândesc...</p>
<p>Forța nervoasă excitată îi dete putere de a se ridică repede, voioasă și ușurică, de a-și arunca pe spate un șal și de a lua brațul lui Emil.</p>
<p>— Haide... haide mai repede... Moartea e prea aproape aici.</p>
<p>Abia ajunse în iatacul lui Emil, și căzu sfârșită în brațele lui, rămâind ca fără suflare și simțire.</p>
<p>Emil se speriă și sună, însă ea zâmbi apoi și întinse o mână, șoptind...</p>
<p>— Nu-i nimic, Emil... Viața o să se întoarcă. Însă foarte încet, căci puterile îmi sunt sleite...</p>
<p>— Să cheme un doctor...</p>
<p>— De ce nu lași pe mâine?</p>
<p>- Nu; un minut prețuiește mult în viață. Un doctor, pe doctorul Ermacovici... porunci el Catincei ce se ivi.</p>
<p>Catinca alergă singură, ușoară ca o pană, plină de bucuria cea mai dulce că stăpână-sa putea fi scăpată, odată ce domnul se întorsese iar la dânsa.</p>
<p>XVIII</p>
<p>După o săptămână de zile, în care timp Emil nu se depărtă de lângă căpătâiul soției sale și-i dădu îngrijirile cele mai călduroase, ziarele de seară anunțară plecarea la Nissa a d-nei și d-lui Emil Doneanu.</p>
<p>În acea seară generalul Halcinsky da o masă pentru a sărbători sosirea din Paris a tânărului Zablotowschy, logodnicul Edwigei.</p>
<p>Din cauza întâmplării nenorocite ce dăduse peste Oțeleșteanu, logodnicul Marcelei, planul celor două nunți se schimbase.</p>
<p>În ziua de 20 aprilie trebuia să se facă cununia Edwigei, și după o săptămână, tinerii căsătoriți să plece la Paris, unde iagelon Zablotowsky pregătise o locuință drăguță, un adevărat cuib de porumbei, pe bulevardul Hausmann.</p>
<p>Cei invitați la masa generalului sosiră și nu se aștepta decât venirea doctorului Ermacovici, armean de origină, specialist în boli interne, medic al casei.</p>
<p>Bătrân acum și îmbătrânit repede de zilnicul studiu al naturii omenești, doctorul Ermacovici, e adânc, observator, pasionat de știință, dezinteresat cu totul, trăind în belșug, dar nefăcând lux la masă nici la casa lui.</p>
<p>După o jumătate de oră sosi în sfârșit.</p>
<p>— A! iertați-mă, doamnă contesă și d-v. conmeseni, dacă am întârziat; ați ghicit desigur că trebuia să fie ceva de ale profesiunii care să mă facă să nu fiu exact.</p>
<p>— Ați avut vreun caz grav, doctore? întrebă d-na Halcinschy, în timp ce se servea țuica.</p>
<p>— Un caz, nu d-nă, ci niște îngrijiri de dat unei doamne tinere care a plecat acum chiar la Nissa. Trebuia să o însoțesc și să aștept plecarea trenului... În sănătatea d-v. a tuturor!... închină.</p>
<p>Se așezară la masă.</p>
<p>— Ați recomandat Nissa vreunei doamne tinere, doctore? întrebă d-na Halcinsky, ca să măgulească pe bătrânul medic a cărei slăbiciune o știa.</p>
<p>Lui Ermacovici îi plăcea foarte mult să fie întrebat de cazurile grave ce avusese în cursul săptămânii, ca să anunțe triumful științei: eră singura lui fală.</p>
<p>— Da, doamnă, răspunse medicul, am trimis la Nissa o doamnă tânără, ajunsă la o stare excesivă de slăbiciune a sistemului nervos și la un început de atac, care poate fi primejdios, tocmai din pricina acestei prea mari slăbiciuni. După cum mi-am dat seama, la întâia cercetare, tărâmul era favorabil unui atac... D-na avea o constituție corporală foarte delicată, și, pe lângă aceasta, aflai pe urmă că tatăl ei murise de boala care nu iartă. Firește că germenii bolii ereditare mai târziu s-ar fi putut dezvolta fatalmente, dar și știința ar fi putut lupta cu succes deplin, chiar împotriva atacului, luat în pripă, pe de o parte, și pe de altă parte mărginit, localizat, ca să zic așa, prin o viață bună, fără zguduiri morale și prin mijloace de căutare.</p>
<p>Dar iată că tocmai o puternică durere morală a pregătit și a grăbit tărâmul dezvoltării germenilor fatali, iar hotărârea ei de-a muri a înlesnit dezvoltarea bolii prinir-o teribilă anemie, provenită din oțetul ce nenorocita bea dimineața și seara, și prin florile cu parfum tare, cu care își împodobise odaia de culcare.</p>
<p>— Cum se poate! exclamară toți.</p>
<p>— Da, doamnele mele...</p>
<p>— Într-un secol atât de realist ca acesta, asemenea deznodământ romantic! zise un domn gras și gros.</p>
<p>— Domnul meu, răspunse doctorul, toate veacurile au fost realiste, pozitive, căci egoismul e din toate timpurile... În zadar lăudăm trecutul ca mai bun! Îl vedem cu ochii altora și ne mulțumim numai întru a compara; îl cunoaștem adeseori din scrierile unor literați care improvizau, iar nu studiau, care creau ceva frumos, iar nu arătau ceva adevărat.</p>
<p>Ce era, de pildă, cavalerismul atât de mult cântat, al veacului de mijloc, dacă nu un șir de fapte odioase, spoliații și omoruri, îndreptățite de spiritul și de morala epocii? Devotamente au fost și atunci, sunt azi și vor fi; mișelii și câte alte mizerii au fost, sunt și vor fi, mult mai multe și mai variate decât devotamentele și alte virtuți; e un fel de boală endemică a vieții sociale din toate epocile.</p>
<p>Venind la cazul nostru, tânăra mea pacientă a trebuit să fi suferit mult, ca să se hotărască morții... Nu cunosc încă pricina durerilor ei morale, însă am văzut pe bărbatul doamnei disperat, când i-am arătat primejdia.</p>
<p>— Dacă-i doctor, zise d-na Halcinsky, îl impresionează niște simptome îngrijitoare și se grăbește a studia cauzele lor ca medic; iar ca oe să mulțumește numai cu aparența disperării bărbatului.</p>
<p>-Cum asta, doamnă contesă?</p>
<p>-Apoi firește, doctore. D-ta nu te-ai întrebat: cum a putut această nenorocită, tânără și frumoasă, căci este și frumoasă desigur...</p>
<p>— Drăgălașă, zise doctorul.</p>
<p>— Cum a putut, repet, să sufere, și suferința s-o aducă până la ideea morții? A iubit puternic, a fost iubită și în urmă părăsită. Da, și părăsită în cel mai neomenos chip, doctore, căci altfel, cum s-ar explica iatacul ei împodobit cu flori, iar bărbatul ei să nu ia seama? Cât sunt de mișei unii din bărbați...</p>
<p>— D-nă am văzut că era o taină, dar în graba de a nimici primejdia, m-am dat cu totul studiului și am lăsat, — însă numai pentru moment, — cercetarea acelei taine. Acum văd ca și d-v. și clasez boala între nenorocirile de ’simțământ... Sunt cam rare în timpurile noastre, dar sunt dureroase și tragice când se întâmplă să fie.</p>
<p>— Și o să scape doctore?</p>
<p>— De ce v-aș ascunde? zise după un moment de gândire, în care timp toți suspendaseră manevrele lingurei. Eu am condamnat-o... Poate m-am înșelat și aș dori să mă fi putut înșela... Însă vedeți d-voastră, doamnele mele, în starea ei de slăbiciune nervoasă, tocmai iubirea cea mare ce o are pentru bărbatul său o va omorî... În timpul părăsirii, iubirea ei căzuse în descurajarea cea mai desăvârșită și păși către sfârșitul unei existențe dureroase. Acum această iubire aprinsă și mai mult, pe de o parte de bucuria reîntoarcerii soțului său la dânsa, pe de altă parte de dorul de-a trăi și de-a fi fericită, de-a reîncepe și continua o viață trecută plină de amintiri fermecătoare, — o consumă îndoit de mult și luându-se în seamă forțele fizice slăbite și cele morale dezlănțuite oarecum, iată că sleirea desăvârșită a făpturii omenești e iminentă...</p>
<p>— Doctore ești un orator excelent, zise d-na Halcinschy, dar, luând în seamă că supa fierbinte nu se împacă cu oratoria înfierbântată pentru că aceasta răcește pe cealaltă, îți iau cuvântul...</p>
<p>— A! doamnă, zise doctorul sorbind din supă, a o mânca rece este a scăpa dinții teferi: tot e un folos...</p>
<p>— Cine să fie această doamnă atât de excesiv iubitoare? se rosti o doamnă de curând măritată, soția unui secretar de legație.</p>
<p>— E una din cunoștințele d-v., doamnelor, deoarece a fost casieră în comitetul pentru ajutorul incendiaților.</p>
<p>— D-na Doneanu! exclamă Marcela fără voie și se îngălbeni — dar își luă repede aerul de mai înainte...</p>
<p>— Tocmai, încântătoarea mea domnișoară... zise doctorul...</p>
<p>Generalul privi țintă la fiica sa, în același timp d-na Halcinschy cerceta chipul generalului și pe al fiicei sale... Ridicarea farfuriilor și aducerea rasolului curmă aici convorbirea despre bolnava trimisă la Nissa.</p>
<p>Marcela rămase însă gânditoare până la sfârșitul mesei.</p>
<p>După ora 11, în urma plecării tuturor invitaților d-na Halcinschy bătu ușor pe umeri pe generalul, care avea un aer îngrijat.</p>
<p>— Ce e? întrebă c-un ton cam aspru, apoi, îndulcindu-l, adăugase: Ce voiești Marcelo?</p>
<p>— Ești obosit, dragă?</p>
<p>— Nu.</p>
<p>— Poți dar să stai de vorbă cu mine vreo jumătate de oră?...</p>
<p>— Da și chiar te însoțesc în camera ta.</p>
<p>Odaia d-nei Halcinshy, e potrivit de mare. Patul cu trepte, făcut de nuc masiv sculptat, vechi, dar trainic și frumos, cu polog și cu perdele de dantelă, martor bătrân al splendorii de altădată, — ocupa a treia parte din cameră. Era ceva monumental. Un spălător de lemn de trandafir, cu placă de marmură roză cu vine negre; două fotoliuri și o masă de același lemn ca spălătorul, mobilau camera.</p>
<p>— Tu ai chipul îngrijat, Ladislas,— zise d-na Halcinschy soțului său.</p>
<p>— Ce e drept, așa e, dragă Marcelo, răspunse generalul. Un cuvânt numai mi-a deschis o lume întreagă de bănuieli și de amintiri: să fi știind oare și tu ceva și ai grăbit ceasul unei explicațiuni trebuitoare, inevitabile?...</p>
<p>— Stai frumușel jos, Ladislas și să vorbim...</p>
<p>Îl așeză pe unul din fotolii, ea ocupă pe celălalt și începu convorbirea:</p>
<p>— Ladislas, sunt de 29 de ani de când am fericirea de a fi tovarășă a vieții tale și totdeauna dorințele tale au fost ale mele, fără ca în sufletul meu să fi fost o dată măcar o umbră de cuget ascuns, de părere de rău... Dorința ta, după ce dobândirăm pe Eda și pe Cela a fost ca tu să le crești în ideile tale, ca tu să le hotărăști apoi și soarta; am primit și te-am lăsat în bună voie să stăpânești pe copiii tăi... E așa ori nu?</p>
<p>— Așa e, Marcela mea, așa e, zise generalul luându-i mâinele într-ale lui.</p>
<p>— Știi că acum vreo trei ani ne temeam ca Marcela noastră să nu fi iubind cumva pe d-nul Doneanu și tu m-ai încredințat că nu era cu putință. Acești trei ani trecură în liniște, și cu toate că am întâlnit în diferite ocazii pe Doneanu, mai ales ca însurat, nimic nu ne da de gândit că era o taină în adâncul inimii drăgălașei noastre Cela. Hei, Ladislas dragă, părinții au ochi ca să nu vadă tocmai ceea ce este... Vechea iubire, amorțită numai, însă, stinsă de fel, a lui Doneanu, s-a reaprins și a izbucnit cu prilejul reprezentației teatrale... Marcela a iubit și iubește pe Doneanu; Doneanu a iubit-o și o iubește. Într-un moment de descurajare el s-a însurat, și azi... ai, auzit din gura doctorului la ce sfârșit și-a adus victima, pe soția lui. Exclamarea Celei noastre ți-a deschis și ție puțin ochii, am ghicit eu bine, dar sunt sigură că erai departe de a-ți închipui adevărul curat. Exclamarea Celei era un strigăt al inimii și nu de bucurie, sunt încredințată, ci de durerea că indirect a pricinuit o nenorocire. Însă de bucurie ori nu, un lucru există: Cela iubește, și-a dat inima și dacă o vom sili să-și dea corpul unui alt om, acum când îi cunoaștem patima și odată ce-i știm caracterul, ne expunem s-o pierdem, Ladislas, și înainte de toate suntem părinți...</p>
<p>Generalul îsi pusese capul în mâini. Obrajii îi erau roșii ca focul și ardeau ca el: sângele începuse a-i fierbe, însă tot era stăpân pe dânsul.</p>
<p>— Și crezi că ar fi bine, nemerit, să facem așa cu Cela? întrebă el cu liniște amăgitoare.</p>
<p>— Să n-o silim să se mărite și nici să-i dăm a înțelege că tu știi taina ei. Întâmplările hotărăsc pe oameni, dragă Ladislas; să lăsăm ca întâmplarea să ne îndrepte pașii în conducerea sorții Celei. Deja întâmplarea s-a pronunțat odată: Oțeleșteanu e suferind și poate să nu se mai îndrepte; știi bine că d-rii s-au pronunțat acum că bietul băiat o să rămână infirm pentru toată viața.</p>
<p>— Și un infirm poate să se însoare și să facă o femeie fericită, zise Halcinschy, cu aceeași liniște și blândețe.</p>
<p>— Dragă Ladislas, ai dreptate să fii același, statornic până la jertfa sângelui tău, în hotărârile tale... Eu îmi arăt o dorință, iar nu ți-o impun; rămâne înțelepciunii tale să creadă că Marcela o să fie fericită, odată ce fericirea nu mai are nicio însemnătate pentru ea, de i-ar da-o un om întreg chiar... Marcela nu mi s-a plâns, nu s-a tânguit de viitorul ei, nu a discutat voința ta și soarta ce i-ai hotărât... Ea mi-a spus numai ce suferă și că nenorocirea ei este un ce nereparabil, un ce fatal și veșnic. Dacă am lăsa-o în durerea ei mută, tot ar fi o mângâiere pentru dânsa și cu timpul am putea să facem din ea o femeie mulțumită, dacă nu fericită, pe când, la dimpotrivă, e pierdută, o repet. Și judecă, Ladislas, cât trebuie să fie de cumplit chinul unei fete tinere ca dânsa, ca să ascundă așa de bine nemărginita ei nenorocire, și cât va fi mai cumplit măritând-o acum? Lângă ea o să fie un bărbat, și bărbatul nu e îngăduitor ca un părinte: el vrea pe femeie pururea veselă și, de este sentimental, vrea în orice moment să i se arăte că e iubit... Adu-ți aminte din tinerețea noastră și judecă pe Marcela noastră, după Marcela ta, și pe bărbatul ei, după tine.</p>
<p>Generalul se sculase și se plimba foarte neastâmpărat prin strâmtul loc ce era în odaie. Avea aerul unui leu ce se zbate într-o cușcă foarte strâmtă, în comparație cu vastele păduri seculare ale domeniilor sale. Sprâncenele îi erau încruntate, ochii tulburi și întunecoși, buza de jos puțin răsfrântă, semn de mânie, și cu privirea căuta în pământ.</p>
<p>Când Marcela se opri din vorbit, se opri și el din mers în fața ei.</p>
<p>— „La nuit porte conseil”, Marcelo, îi zise ei și, după ce-i sărută mâna, se retrase în odaia lui d-alături.</p>
<p>D-na Halcinschy oftă: era singurul său fel de protestare, și acela neauzit decât de ea însăși.</p>
<p>Generalul Halcinschy, chiar când vedea că are altul dreptate și voia să facă așa cum se cerea, ca să nu arate că a cedat stăruințelor drepte nevoii sau îndemnului judecății sale, — amână un răspuns până să treacă ceva vreme, și să se uite oarecum chestiunea și stăruințele; aceasta dovedea o încăpățânare peste fire.</p>
<p>Faptul că Cela putuse să-și ascundă așa de bine inima față cu el, îl ațâța și-l înrăutățea încăpățânarea; recunoștea însă că o patimă care ținea atâta timp, era ceva serios care putea fi fatală vieții fiicei sale favorite, și, în același timp, își zicea că suferința ascunsă a Celei și supunerea ei dovedea un caracter ce nu voia să se dezmintă, și aceasta îl măgulea.</p>
<p>Firea omului e alcătuită din contraste morale, după cum Firea cea mare e alcătuită din contraste fizice, care s-ar părea că dezmint o unitate de acțiune și scop în creația totală.</p>
<p>Fără a schimba în fond caracterul sincer, blând și plin de bunătate al generalului, încăpățânarea tulbură numai echilibrul acestor însușiri, iar nu îl nimicea.</p>
<p>A doua zi generalul nu zise nimic; dna Halcinschy aștepta fără să-l provoace.</p>
<p>Și așa trecură două mari săptămâni.</p>
<p>Marcela, care știa că mama sa avea să vorbească generalului, se mira că nu vede niciun rezultat...</p>
<p>Și rămăsese singură acum. Edwiga, căsătorită, plecase de trei zile la Paris; de logodnicul ei îi spusese Ermacovici că a trebuit să-i taie de la genunchi un picior ca să nu se cangreniseze; știa că soția lui Doneanu era condamnată,— și sufletul ei se afla într-o stare continuă de tulburare.</p>
<p>Așadar Adela Doneanu voise să moară! De ce? Ca să lase liber pe Emil și s-o facă fericită pe dânsa?</p>
<p>Un gând tainic îi spunea că Adela avusese această hotărâre și tristă și sublimă; iar Marcela se simțea mai prejos de tăria acestei femei excepționale.</p>
<p>Nu atât deosebirea de caractere, de fire, ci deosebirea de împrejurări statornicesc această hotărâre de jertfă... Adela putea să-și jertfească viața, odată ce amorul ei nu mai putea să hrănească sufletul ființei iubite. Ea, Marcela, nu putea să-și jertfească viața, căci se deprinsese a fi sclava tatălui ei și a voi să fie astfel.</p>
<p>De când aflase însă taina dureroasă a Adelei, melancolia Marcelei se mărise și gândul de a muri o cuprinsese.</p>
<p>Adela avea însă să moară pentru scopul de-a face fericiți,— dar ea, pentru care scop? Pentru scopul egoist de-a scăpă de suferința ei.</p>
<p>Prin, urmare, dacă ar fi fost să-și dezmintească un caracter ce era cunoscut că nu se mlădie, moartea ei n-ar fi fost o jertfă,— și ideea îi pieri în aceeași zi chiar.</p>
<p>Singură, în camera ei, nu mai era acum ca înainte, deoarece după plecarea Edwigei, dna Halcinschy își petrecea ziua mai mult lângă dânsa; avea însă în muma-sa un confident mai puțin sever decât Edwiga.</p>
<p>Amândouă vorbeau într-o unitate de cuget și de scop...</p>
<p>O să se mlădie el, îi zise d-na Halcinschy într-o zi, vorbindu-i de general. E tată și dragostea părintească o să-l biruiască... Ținta mea e să nu te mărite niciodată, că, de va fi să devină Doneanu liber, să vă puteți lua...</p>
<p>— O! mamă, mamă, răspunse Cela, de ce e făcută lumea așă ca fericirea noastră s-o clădim adesea, ori pe ruinele fericirii altora. Sărmana Adela! Ce mult mă înduioșează soarta ei și parcă mi s-aprinde obrazul de rușine când mă gândesc că moartea ei ar puteă fi curmarea suferințelor mele.</p>
<p>— E o voință mai presus de a noastră, Cela, pe care n-o putem pricepe, nicidecum s-o discutăm sau să ne răzvrătim înpotriva ei? Ea izvodește nenorociri ca să dea pilde și face școala acelor ce sunt ursiți să învețe și să se folosească... Răul ar fi când am căutăa noi să pricinuim nenorocirea cuiva cu voință, ca să ne ridicăm pe locul în care a căzut altul... victima noastră... Nesocotința, și tot e d-e condamnat... Fatalității însă ce-i putem face? Remușcare nu putem avea, regrete e firesc să avem.</p>
<p>Către amiază, în acea zi, Halcinschy se întoarse acasă mai devreme ca de obicei, pentru masa de prânz. Eră în ziua de 30 Aprilie.</p>
<p>Senin, frumos, cald, liniște.</p>
<p>Aerul lui spunea că avea ceva de vestit, dar vădea și o oarecare codeală. ÎI costă parcă să deschidă gura și să-și dea pe față adâncul inimii.</p>
<p>Tocmai se așezau la masă, când iaca intră în curte un poștaș, iar Herbor aduse și dădu generalului o scrisoare neplătită.</p>
<p>Generalul i-a dat lui Herbor taxa, ce-i adresa și întinse scrisoarea Marcelei.</p>
<p>— E pentru tine, Cela...</p>
<p>— Pentru mine? de la Eda poate, insă așa de curând?</p>
<p>— Are timbru francez și e de la Nissa, zise d-na Halcnschy care luase scrisoarea.</p>
<p>Marcela simți un fior trecându-i prin inimă și fața i se aprinse deodată.</p>
<p>Generalul apucă scrisoarea repede, o desfăcu și se uită la semnătură:</p>
<p>— Adela Doneanu, citi el...</p>
<p>— De la Adela Doneanu? întreba Marcela cu surprindere.</p>
<p>— Citește-o, Cela... porunci generalul, sunt curios, iar tu n-ai ce ascunde de tatăl și de mama ta.</p>
<p>XIX.</p>
<p>Îndată ce sosiră la Nissa, Adela și Doneanu se așezară într-o vilă închiriată telegrafic prin doctorul Ermacovici, de la o cunoștință veche de-a lui.</p>
<p>Doi medici înștiințați tot de Ermacovici, îndată ce au fost chemați, sosiră la locuința lui Doneanu și examinară pe Adela.</p>
<p>Unul dintre ei prescrise un tonic oarecare și apoi îl chemă pe Emil să-i vorbească de-o parte, în timp ce celalalt a rămas lângă Adela.</p>
<p>— Domnul meu, îi zise doctorul, ar fi rău din partea noastră dacă ți-am ascunde adevărul: doamna, soția dumneavoastră, mai are puține zile de trăit și se va stinge în liniște, încet, fără zguduiri, ca un bătrân al cărui organism nu-i mai poate hrăni sângele. Vestea, o știu, e peste fire de dureroasă pentru dumneata, dar e adevărul și,  pentru că sfârșitul se poate întâmpla peste zece zile chiar... caută să-i faci fericite aceste zile, ca ultima expresie cu care îi va zbura viața, să o facă să uite de suferințele scurtei sale existențe...</p>
<p>De când doctorul începuse să-i vorbească, Emil era cuprins de fiori calzi și reci, tâmplele i se umplură de sudoare, mâinele i se făcură reci ca gheața, în timp ce capul îi ardea în foc. Pe urmă, lacrimile începură a-i curge și, după plecarea medicilor, rămase în sală zdrobit de greutatea fatalei vești.</p>
<p>— Și cine a adus-o aici? Ea!... își zise. Și pentru ce? Pentru o pasiune fără scop, fără viitor... Pierd o ființă care mă iubea până la jertfa propriei sale vieți, pentru o ființă care m-a iubit cu judecată și cu respectul inconveniențelor sociale... O! Doamne, pedeapsa o merit, dar ea, Adela, pentru ce să se piardă!</p>
<p>— Emil! Emil, se auzi glasul soției lui.</p>
<p>Să se înfățișeze ei cu semne atât de vădite ale veștii zdrobitoare! Nu era cu putință. I-ar fi grăbit poate moartea dându-i conștiința sfârșitului apropiat și chinul zdruncinător al regretdor.</p>
<p>Nu răspunse chemării Adelei și ieși prin grădina casei, de unde înaintea ochilor se desfășura o priveliște plină de farmec, luminoasă, care îndemna la viață și la plăceri.</p>
<p> Pe când se plimbă cu capul plecat, împotmolit în făgașul negru al gândurilor lui, iată că auzi un glas dulce deasupra capului, în momentul când trecea pe o alee de lângă casă.</p>
<p>—Emil, Emil...</p>
<p>Căută în sus și o văzu pe Adela în capotu-i alb cu roz și îndantelat, sprijinită cu coatele pe fereastră...</p>
<p>Părul despletit îi curgea în valuri negre strălucitoare, de-o parte și de alta a grumajilor, ceea ce făcea să reiasă și mai puternic figura sa slabă și searbădă, care, la lumina strălucitoare a soarelui, dobândea o înfățișare diafană.</p>
<p>Îi râdea și-i făcea cu mâna... cu mâna ei cu degetele subțiri din care rămăseseră numai oasele și pielița îngălbenită...</p>
<p>Râsul ei, care era altădată așa de drăgălaș, aveă ceva straniu în el, care-ți făcea rău și-ți dă fără voia ta noțiunea presimțirii unui sfârșit apropiat.</p>
<p>Emil se cutremură când privi spre dânsa, își strânse însă toată puterea stăpânirii de sine și izbuti să râda și să-i răspundă cu mâna.</p>
<p>— Emil, de ce mă lași singură? Vino de mă du și pe mine în grădină, căci am luat din doctorina prescrisă și mă simt mai în putere... Vino...</p>
<p>Trebuia să se ducă... Adela îl așteptă în dreptul ușii cu brațele deschise, în care îl primi și își culcă capul pe un umăr de-al lui.</p>
<p>Emil o duse și o așeză în pat.</p>
<p>— Nu trebuiă să te ostenești, Adelă dragă... Stai acolo, frumușel, și eu lângă tine.</p>
<p>Se așeză pe un scaun lângă pat și luă mâinile Adelei într-ale lui.</p>
<p>— Cât de mult te iubesc , Emil— șopti dânsa, punând în privirea-i toată puterea dragostei sale...</p>
<p>În acel moment trăia numai cu ochii, care aveau o expresiune înduioșătoare.</p>
<p>Lacrimile o podidiră însă după un moment și Emil, cuprins de fiori, își simți și el ochii înnotând în lacrimi...</p>
<p>— De ce pângi, Adelo? Vrei să mă mâhnești? Vrei să-fi facă rău ?</p>
<p>— Plâng, pentru că viitorul nu mai are taine pentru mine și aceasta înseamnă că pacea mormântului mă așteaptă... Îmi văd sfârșitul aproape și aceasta mă umple de jale, căci nu există decât o singură viață, Emil... Dacă aș fi încredințată și de existența celeilalte, de care ni se povestea în copilărie, n-aș plânge, n-aș avea ce regreta și n-aș avea oare dreptate? Continuând viața și o viață mai desăvârșită decât pe lume, nu te-aș iubi și mai bine decât cum te-am iubit în lume? Acolo ar fi infinitul și perfecțiunea simțurilor noastre... De ce aș plânge când unirea noastră într-o altă viață ar fi o chestie de timp? Dar așa... știu că pământ suntem și pământ ne facem, că sufletul e sângele, că inima e uzina unde viața se face, se reface și de unde se împrăștie în corp, și că, forța și materia fiind, nu poate rămâne decât materie după distrugerea forței... Iată viața, iată omul... Cum vrei, dar să nu plâng, Emil al meu?</p>
<p>Slăbită de silința pusă că vorbească- fiindcă drag îi măi eaă să vorbească cu Emil, de vreme ce puțin timp îi mai rămăsese— se lsă cu capul pe pernă.</p>
<p>Inima i se bătea așa de tare că mai nu putea să respire și ochii i se închiseră.</p>
<p>— Adelo, dragă Adelo, — o strigă Emil sărutându-i gura vestejită, nu vreau să mori... Vreau să trăiești, ca să te fac cea mai fericită din femei...</p>
<p>— E prea târziu, Emil...</p>
<p>— Da, prea târziu, îngână Emil, plecând capul în jos... </p>
<p>— Să nu găsești vreo imputare, Emil, în acest: ,,prea târziu" al meu, ci regretul nemărginit că soarta mea e hotărâtă... O! ce dulce ar fi să trăiesc măcar un an lângă tine, fericită și iubită... căci m-ai iubi, Emil, nu-i așa?</p>
<p>— Din tot sufletul, Adelo... o! Da, din tot sufletul. Jertfa ta m-a legat de tine într-atât, că moartea ta o să o aducă pe a mea, desigur. N-am putut trăi cu tine, vreau să mor cu tine, ca să mi se pară că pururea am trăit împreună și că o să trăim nedespărțiți în pacea mormântului.</p>
<p>— Emil, zici că m-ai iubi, dacă aș trăi?</p>
<p>— Da, Adelo, pe sufletul meu!</p>
<p>— Recunoști că am făcut o jertfă?</p>
<p>— Recunosc, și încă o jertfă unică.</p>
<p>— Jertfa cere jertfă, iubitule neprețuit al sufletului meu... Vreau o jertfă de la tine...</p>
<p>— Oricare, jur s-o fac, scumpă Adelă...</p>
<p>— Trăiește, iată jertfa ce-ți cer în numele iubirii noastre.</p>
<p>— Adelo, nu mi-o cere, ca să nu mă faci să regret făgăduința, strigă Emil cu lacrimi de durere. La ce-aș trăi? Ca să sufăr?</p>
<p>— Nu, Emil, ci ca să-ți amintești de Adela ta...</p>
<p>— Amintirea îmi va împrospăta veșnic durerea, Adelo, durerea că te-am pierdut și durerea că n-am știut a te păstra...</p>
<p>— O durere se poate uită, Emil, căci există în lume două puteri care lucrează deopotrivă asupra ei: timpul și mângâierea.</p>
<p>— Mângâiere zici, poate pentru durerile trecătoare... A mea e veșnică. Adelo, și ca tot ce e veșnic nu se poate împăca cu ceva așa de efemer... Nu-mi cere să rămân un corp mort, odată ce tu, lumina și căldura, esența vieții și viața iubirii mele, ești pe cale să-mi pieri?</p>
<p>Am cerut jertfa, mi-ai promis, lasă-mă să fiu despot acum, către apusul zilelor mele, sfârși Adela, cu lumina sublimului său devotament în priviri, în zâmbet și strânsura de mâini ce dădu soțului ei.</p>
<p>În convorbiri de felul acesta trecură cinci zile.</p>
<p>Era în ziua de 25 aprilie. Adela se simțeă așă de bine e că domnului îi dădu voie să iasă la câmp în trăsură închisă.</p>
<p>Era ultima petrecere, ultima plăcere ce avea să mai guste.</p>
<p>Până să se întoarcă iubitul ei Emil cu cupeul, ea își dădu gătelei îngrijirile cele mai amănunțite și izbuti să se facă drăgălașă, mai ales că mulțumirea de sănătatea sa îi pusese pe obraji o roșeață plăcută.</p>
<p>Emil o găsi ispititoare, plină de frăgezime și de tinerețe.</p>
<p>162</p>
<p>Plimbarea lor fu dulce gongonitură de porumbei, o reamintire a plimbărilor de la Vergești, în primele luni ale însoțirii lor.</p>
<p>Când se întorseseră după trei ore acasă. Adela era fericită, însă simțea o sfârșeală de puteri care îl răpea din farmecul acelei zile, căci îi amintea ziua de mâine, icoană a zilelor trecute</p>
<p>A doua zi, într-adevăr, avea friguri și arse toată ziua: medicul impută lui Emil abuzul ce făcuse de puterile soției sale.</p>
<p>Noaptea, spre 27,  fu un chin nemaipomenit pentru Emil: starea Adelei îl făcea să dispee că ea va mai apucă ziua.</p>
<p>Spre dimineață se liniști în urma unor medicamente și, folosindu-se de lipsa lui Emil, care trebuia să zăbovească la farmacie, căci el singur să ducea să îngrijească de facerea doctoriilor. Adela se ridică, ceru servitoarei sale, Catinca, s-o îmbrace cu ceva gros și se așeză la un mic biurou ca să scrie.</p>
<p>Mâna îi Tremură întâi, așa că strică vreo două, trei coale de hârtie, dar după o silință de 10 minute în care timp nădușele peste nădușele o treceau, izbuti să tragă următoarele rânduri:</p>
<p>188... Aprilie, 27, Nissa.</p>
<p>„Domnișoară, </p>
<p>Mă aflu în momentele din urmă. Abia pot ține condeiul și aș fi vrut să vă scriu atât de mult și atât de bine, ca jertfa mea să nu vă pricinuiască remușcări.</p>
<p>Ați iubit și iubiți pe Emil și ați fost și sunteți iubită de dânsul, așa cum numai eu, care l-am iubit, am putut înțelege. De ce să fiu în calea dumneavoastră și să nenorocesc două ființe, mai ales când eu am fost aceea care, odată ce am văzut pe Emil, l-am iubit și l-am ales de soț. El mi-a mărturisit amorul lui care-i lăsase o rană ce era încă sângerândă, a fost sincer, loial... Eu, însă, cu adânca mea iubire, am crezut că i-o pot vindeca. Nu aveam experiență, domnișoară, și nu puteam să-mi închipuesc că și inima mea, într-un caz ca al lui Emil, ar fi fost tot ca a lui de lovită.</p>
<p>Când m-am încredințat că focul vechi al neschimbatei lui patimi s-a reaprins și că, lipsind eu, însoțirea dumneavoastră s-ar fi putut face, am luat hotărârea de a muri... Nu atât pentru dvs, căci sunt femeie înainte de toate, dar pentru ca să poată fi el fericit, el pe care l-am iubit așă că-l socotesc vrednic de jertfa ce-i fac.</p>
<p>Acum, când nu mai am decât o zi poate de tăit, când viața mea nu mai stă decât în speranța că-1 veți face fericit, vă scriu, domnișoară, gându-vă din tot sufletul să îndepliniți ultima dorință, a unui suflet ce se duce din lume: luați pe Emil Doneanu și veți fi fericită, căci dacă pe mine, pentru care a avut numai simpatia deprinderii, și m-a făcut fericită, cu cât mai fericită o să vă facă pe dvs., care aveți ursita de a-1 face fericit.</p>
<p>Luați-l, domnișoară, și atunci binecuvântarea mea de soră a inimii dvs. o să fie sprijinul cel mai frumos și binefăcător al căsniciei voastre.</p>
<p>Iar când, retrași de ochii lumii, gândindu-vă la viitorul ce o să vă pară luminos, curat și plin de farmec, vă veți afla în liniștea camerei, ori sub umbrarul stufos și verde al pădurii de la Vergești, aduceți-vă aminte de aceea ce n-o să mai fie și ziceți-vă: Ce e drept, biata fată, ne-a iubit pe amândoi, căci ne-a redat pe unul altuia...</p>
<p>„Adio, soră a inimii mele, și fiți fericiții!"</p>
<p>Adela Doneanu</p>
<p>Lacrimi îmbelșugate curgeau din ochii Adelei în timpul scrisului. Sfârșind, închise scrisoarea c-o tremurătură de mâini ca de friguirii, scrise adresa și chemă pe Catinca.</p>
<p>Bătrâna, care stătuse nemișcată, plângând în tăcere și silindu-se să-și înăbușească suspinele, se apropia.</p>
<p>— Catinco, fără să vadă domnul, pune scrisoarea asta la cutia de peste drum și pe urmă să vii să mă așezi în pat... haide, fuga.</p>
<p>Catinca luă scrisoarea și într-un suflet alergă și se întoarse... Când intră în casă, o găsi pe Adela leșinată.</p>
<p>Tocmai atunci intră și Emi1 cu medicul care venea la vizita de dimineață.</p>
<p>După două ore de letargie, Adela deschise ochii și șopti:</p>
<p>— Emil, aș dori să fim două momente singuri...</p>
<p>Medicul și Catinca trecură în salonaș.</p>
<p>— Apropie-te, Emil, căci s-a sfârșit cu mine...</p>
<p>Emil se apropie rece ca gheața, galben la față și silindu-se să-și rețină avântul lacrimilor ce-l sugruma.</p>
<p>— Emil al meu, mor fericită... și nu am să-ți iert nimic... Jură-mi acum, în aceste momente solemne, că o să urmezi întocmai voinței mele scrise... Jură-mi... te rog... și ține-ți jurământul...</p>
<p>— Jur, murmură Emil,iar lacrimile îi întunecară vederea.</p>
<p>Urmă un moment de tăcere...</p>
<p>— Emil, sufletul meu, reluă Adela cu glas și mai stins... caută sub pernă..</p>
<p>Emil căută mașinal și scoase o cheiță legată cu panglică albastră și cu fundă.</p>
<p>— E de la biroul meu de acasă... din București... O să găsești în el testamentul meu... în regulă... iar... colea... în biroul ăsta de aici... o scrisoare...</p>
<p>Lacrimile izbucniră din ochii lui Emil și, plângând cu hohot, căzu în genunchi cu fruntea pe o mână de a Adelei ce o ținea în mâinile lui...</p>
<p>— Nu plânge, Emil... nu plânge, murmură ea... Vreau să mor... cu ochii... în ochii tăi senini... și plini de iubire...</p>
<p>După câteva momente, Emil se putu stăpâni și se ridică îngânând:</p>
<p>— Adelo, cât sunt de nenorocit! Și tu mă condamni vieții!</p>
<p>— Te ursesc fericirii, Emil... Uite-te în ochii mei, ca să-i faci cu privirea ta să mai trăiască... Așa... Ce bun și ce drăgălaș ești, Emil!</p>
<p>Chipul Adelei strălucea de o seninătate și de o mulțumire ce nu mai avea, nimic pământesc în ele... Zâmbetul ei era vesel, căutătura duioasă, glasul mângâietor și dulce ca o muzică ce-și răspândește accentele depărtate pe o adiere de primăvară.</p>
<p>Adela ridică brațele cu greutate, cuprinse capul bărbatului adorat, iar el se plecă și sărută gura deja rece a martirei ce pleca din lume.</p>
<p>Ea era liniștită, căci își făcuse datoria. El era disperat că ucigașul care n-a voit să ucidă și care ar vrea să moară bucuros ca să răscumpere viața ce răpise într-un moment de nebunie.</p>
<p>Când el se ridică, brațele Adelei căzură grele și nemișcate...</p>
<p>Emil privi la dânsa... și scoase un țipăt... Adela rămăsese cu ochii închiși pe jumătate, sticloși și ficși, dar cu zâmbetul pe buze: murise.</p>
<p>Doctorul alergă. Catinca se repezi pe corpul  stăpânei sale și începu să bocească c-o jale care rupea inima, strigând-o cu numele cele mai dezmierdătoare...</p>
<p>Emil căzu zdrobit lângă pat, sub greutatea acestei lovituri din urmă.</p>
<p>Doctorul stă lângă căpătâiul patului, cufundat într-o mâhnire rece și dominând tabloul ca un geniu nepăsător al morții.</p>
<p>XX</p>
<p>După ce Marcela Halcinschy citi scrisoarea Adelei Doneanu, o întinse tatălui său și, palidă, cuprinsă de un tremur nervos, cu ochii înotând în lacrimi, fugi din sala de mâncare în odaia ei.</p>
<p>Dna Halcinschy alergă după copila ei, generalul rămase posomorât, deși atins, și cu fruntea între mâini.</p>
<p>Copiii ceilalți încetară a mânca și întrebându-se din ochi, rămaseră și ei tăcuți, intimidați de atitudinea tatălui.</p>
<p>Bătrânul Herbor, își mușcă mustățile, stând în pragul ușii drept și mut, dar cu urechea țintă, ca să alerge la cel mai mic strigăt de alarmă.</p>
<p>După două momente, generalul ridică capul și, cu ua ton aspru porunci lui Herbor:</p>
<p>— Du-te și poftește pe cucoana și pe Cela și spune-le că nu pot mânca fără dumnealor.</p>
<p>Herbor ieși repede.</p>
<p>Dna Halcinschy știa ce înseamnă un ordin de-al generalului și, la invitația lui Herbor, foarte categorică, îi răspunse să plece, că vine.</p>
<p>— Haide, Cela, stăpânește-te... zise dna Haicinschy fie-si. Adela Doneanu s-a jertfit, fii la înălțimea jertfei acestei inimi neasemănat de mare...</p>
<p>— O! mamă, mamă, grăi Marcela punându-și capul la sânul mamei sale, cât sunt mai prejos de atâta tărie de caracter și cât sunt de nedemnă de o jertfă ca aceasta!...</p>
<p>— Copila mea, să mergem, tatăl tău ne așteaptă... El, dacă va primi jertfa, va însemna că ești demnă de ea prin suferințele ce ai avut și prin iubirea statornică ce-ți umple sufletul de viață și viața de fericire.</p>
<p>Masa se sfârși fără ca generalul să zică un cuvânt. Chipul îi eră posomorât: mâncase puțin și cugeta mult...</p>
<p>După ce copiii se depărtară, generalul luă pe Cela de mână și-i zise:</p>
<p>Ești liberă, Cela, să faci după îndemnul inimei tale... Adu-ți aminte însă că ești dintr-un sânge care răspunde la jertfă prin jertfă.</p>
<p>În una din primele zile ale lui Maiu, zi de o frumusețe primăvăratecă nespusă, se făcu, la Cimitirul Belu înmormântarea Adelei Doneanu, al cărei car funebru, fu urmat de o mulțime numeroasă. Dintre cunoștințe, singură familia Halcinschy lipsea.</p>
<p>Pierdut, neavând cunoștință de sine însuși, pierdut în noaptea adâncă și nepătrunsă a unor gânduri deosebite și nehotărâte ce se roteau în mintea lui c-o iuțeală uluitoare, nemaiputând plânge de se părea secat izvorul lacrimilor, agitat de tremurături nervoase și de oftări adânci, palid la față cu ochii înfundați, fără viață, cu obrajii și cu mâinile reci ca niște sloiuri de gheață, — Emil Doneanu se întoarse acasă, însoțit de Valdinescu, care se arătă un adevărat prieten în această împrejurare, și de încă alți câțiva...</p>
<p>Îi vorbeam, el se uită la noi cu ochii rătăciți, pierduți, buzele i se mișcau nervoase, fără să alcătuiască vreun cuvânt, apoi privirea i se aplecă în jos, cădea rezemat pe spatele fotoliului în care îl așezasem și rămânea într-o stare letargică.</p>
<p>Doctorul Ermacovici, asigurându-ne de revenire în simțiri și că viața nu-i era întru nimic primejduită, plecarăm cu toții, după ce orânduirăm ce mai era de făcut și dădurăm cele din urmă instrucțiuni Catincăi.</p>
<p>—Sărăcuța cuconiță, ne zise Catinca... De ce nu poate vedea pe domnu cum e... Vezi, că tot îi era dragă domnului... Sărăcuțul de el! Ce viață de acum pe suflețelul lui!</p>
<p>Marcela Halcinschy avea un ziar în mână și citea darea de seamă de înmormântarea Adelei Doneanu.</p>
<p>Plângea și, printre lacrimile ce-i umplea orbitele ochilor, rândurile ziarului i se păreu că se țes unele între atele alcătuind ceva negru și fără formă.</p>
<p>Câtva timp stătu așa dusă pe gânduri, apoi lacrimile încetaseră, își șterse ochii și fața și se ridică:</p>
<p>— Sărmana Adela! îngână.</p>
<p>Începând a se plimba prin odaia ei, șirul de gânduri, ce-o chinuiă cu o cugetare hotărâtă și limpede, începh și el să lucreze in mintea Marcelei. </p>
<p>„Ești dintr-un sânge care răspunde la jertfă prin jertfă", îi zisese tatăl său..</p>
<p>Ce voia să zică aceasta dacă nu: „cum s-a jertfit ea pentru tine, jertfește-te și tu pentru acela care te iubește, care acum infirm și care își așteaptă singura fericire în hotărârea ta de a-1 lua...</p>
<p>„S-a însănătoșit, așteaptă cuvântul tău, te așteaptă să-i apari zâmbitoare și grăbită de-al asigura că nenorocirea ce l-a izbit atât de crud nu-i dă și pe cea mai mare: părăsirea din partete-ți- și tu te gândești să primești jertfa altei femei!"</p>
<p>Acestea însemnă fraza mândrului polorez.</p>
<p>Însă el îi daduse libertatea de a alege și această libertate nu era numai o făgăduială zadarnică, amăgitoare, ca unele făgăduieli ce se dau copiilor.</p>
<p>Tatăl său se înduioșase în sfârșit asupra soartei sale, iar fraza că: dânsa e dintr-un sânge care la jertfă, răspunde prin jertfă, — era o ultimă protestare a mândriei sale înnăscute</p>
<p>Și cu toate acestea, cât de mult această frază daduse de gândit bietei Marcela!</p>
<p>Îi venea uneori nebunie când se vedea și acum într-o stare dureroasă de alegere și anume: de a alege între a primi jertfa, sau a se jertfi ea însăși...</p>
<p>Virgiliu Oțeteleșteanu se însănătoșise la piciorul dislocat de coapsă, iar la cel tăiat de la genunchi, doctorul Ermacovici îi pusese unul de lemn, cu atâta măiestrie, că bietul băiat putea să umble șchiopătând, dar ținând la drum scurt.</p>
<p>Pe vreme noroasă numai, în piciorul cel întreg simțea niște dureri foarte vii care-l rețineau în casă.</p>
<p>În ziua când putu să iasă pentru întâia oară din casă, trimise un bilet familiei Halcinschy; eră la o lună după înmormântarea Adelei Doneanu.</p>
<p>Rămas câteva momente singur cu Marcela, Virgiliu îi vorbi cu multă sinceritate:</p>
<p>— D-șoară Marcela, știți cât v=am iubit de mult și vă puteți închipui că iubirea mea a rămas aceeași, statornică și arzătoare, în mijlocul nenorocirii ce m-a izbit. Vă eram simpatic și odată ce-mi dăduseți dulcea făgăduință că veți fi soția mea, nădăjduiam, să vă pot inspira și iubire, prin purtarea mea și prin viața ce aș fi făcut să ducem împreună... Astăzi însă am ajuns infirm... Oare mai am curajiul să leg o viață ca a dvs, menită unei fericiri senine, de viața mea plină de durerile infirmității mele? De aceea am ținut să vă vorbesc și să vă înapoiez cuvântul... A! de ce unii oameni care ar putea să se bucure de tot în lume, ajung să nu se poată bucura de nimic și să piardă chiar condiția esențială a vieții lor! Pentru mine amorul meu era viața mea!</p>
<p>Virgiliu se ridică cu ochii plini de lacrimi.</p>
<p>— Domnule Oțeleșteanu, răspunse Marcela, eu nu-mi pot lua cuvântul odată ce l-am dat... A vă putea face fericit, va fi un merit pentru mine... Mâna mea este a dvs...</p>
<p>Virgiliu sărută cu pasiune mâna ce-i întinsese logodnica sa... și plecă beat de fericire.</p>
<p>După multă luptă sufletească, Marcela se hotărâse să se jertfească și la prima ocazie, putu să aibă curagiul hotărârii sale.</p>
<p>Generalul era mulțămit că fiica sa îl înțelesese; d-na Halcinschy suferea în taină, căci vedea în viitor o viață tristă pentru copila cea mai dragă sufletului ei...</p>
<p>A doua zi după înmormântarea soției sale, Emil, fără a-și aminti să deschidă cutia scriitorului în care se află testamentul Adelei, pornise în străinătate, nevestind pe nimeni în afară de Catinca.</p>
<p>La un an după aceasta, în dimineața de 5 mai, ziua înmormântării Adelei Doneanu, m-am dus la cimitirul Belu.</p>
<p>Două cormane de flori naturale, puse chiar în dimineața aceia, m-au făcut să ghicesc sosirea lui Emil și, după ce am depus și eu obolul amintirii mele, am plecat acasă la Doneanu.</p>
<p>Îl găsisem tot în doliu, slab, cu fire albe pe tâmple, c-un tremur nervos de degete, pârlit la față și cu căutătura înăsprită, când stătea pe gânduri</p>
<p>— Era să vin și pe la tine, îmi zise el, ca să te văd șl să te rog să mergi cu mine la Vergești, moșia Adelei.</p>
<p>Apoi întinse o scrisoare pe care o citi cu jale adâncă...</p>
<p>— Vezi ce mă jură să fac? Îmi zise Emi! după ce-i înapoiai scrisoarea.</p>
<p>— Da, văd, să iei pe Marcela Halcinschy...</p>
<p>— Dar nu pot să fac una ca asta, strigă Emil începând să se plimbe prin odaie... Nu înțelegi tu că Adela moartă și omorâtă de mine, o să stea pururea între mine și Marcela, iar fericire nici nu-i vorbă să poată fi?</p>
<p>„Nu înțelegi tu că în acest an de zile am umblat ca un nenorocit, fără pace sufletească și fără nici o țintă și că imaginea Adelei, iubitoare și duioasă, dar suferindă, era pentru mine o remușcare necurmată? Ea, trăind și de m-aș fi despărțit în furia patimii mele, aș fi avut neomenia s-o uit, aruncându-mă în brațele Marcelei; Adelei moartă, Adelei jertfindu-se pentru a mă lăsa alteia, nu am curajul să-i primesc jertfa, căci moartă o iubesc ca un nebun și mi-e dor de dânsa de nu mai, pot... îmi vine so dezgrop ca s-o mai sărut , și s-o mai strâng în brațele mele... De cum s-a luminat de ziuă, azi am fost la mormântul ei și am stat lipit, culcat pe marmura rece a veșnicului ei locaș, până ce am simțit venind lume în cimitir... A! Adelo, Adelo! cum n-am știut să te prețuiesc, cum te-am dat morții!... strigă Emil și se aruncă pe canapea izbucnind în lacrimi...</p>
<p>— Nu mai plânge Emil, și fie-ți inima liniștită, îi zise după ce furia durerii i se potoli, Marcela Halcinschy s-a măritat; a luat pe Oțeleșteanu.</p>
<p>— S-a măritat... Bine a făcut... Am scăpat de jurământul dat Adelei... S-a măritat... repetă Emil gânditor... Atunci tot dânsa a fost...</p>
<p>— Dânsa? Unde? Cum?</p>
<p>— La cimitir... Tocmai mă depărtam de mormânt când văzui că se apropie o pereche, bărbat și femeie... cu o coroană, și că o depune pe mormântul Adelei... Mi s-a nălucit a fi Marcela, în doliu; nu mi-o puteam închipui și mai ales la mormântul Adelei mele...</p>
<p>— Atunci înțeleg și eu de ce erau două coroane...</p>
<p>— Ai fost și tu, prietene?</p>
<p>— Da, Emil...</p>
<p>— Îți mulțumesc că n-ai uitat-o...</p>
<p>— Eu îmi închipuiam că tu le-ai pus pe amândouă...</p>
<p>— Nu!</p>
<p>— Trebuie să fi fost Marcela și uite de ce, îi zise. E în doliu, căci a murit generalul, de anevrism, sunt acum vreo cinci, șase luni; și a depus o coroană pe mormântul Adelei tale, pentru că Adela îi scrisese să te ia, căci a vrut să moară pentru fericirea voastră.</p>
<p>— I-a scris Adela, ei, Marcelei?</p>
<p>— Da.</p>
<p>— De unde știi?</p>
<p>— De la domnul Ermacovici... Iar dacă n-a primit jertfă Adelei tale, este că Marcela s-a crezut mai prejos de dânsa. Și apoi, tatăl ei trăiă încă.</p>
<p>— Hei, prietene dragă, îmi răspunse Emil oftând adânc, tristă și dureroasă a mai fost soarta noastră și nimeni n-a creat-o decât tatăl ei: ușoară fie-i țărâna!</p>
<p>Anul trecut — sfârși prietenul Formureanu — Citii în „Figaro" din Paris următoarele rânduri:</p>
<p>„Alaltăieri s-a celebrat în capela română din strada Jean-de-Beauvais căsătoria religioasă a frumoasei dne Oțeleșteanu cu dnul Emil Doneanu, rentier, din România. Nunii au fost d-na și d-nul inginer Zablotowsky, sora și cumnatul miresei. D-na Oțeleșteanu, acuma d-na Doneanu e cunoscută în lumea mare parisiană, de cinci ani, prin seratele ce dă, pe când primul său soț se afla în viață, cât și prin grațioasa primire ce totdeauna știu să facă societății sale.</p>
<p>Urările noastre de fericire.</p>
<p>Pe cât am putut afla, d-na și d-nul Doneanu nu sunt încă hotărâți dacă se vor stabili în Paris, sau dacă vor plecă în patrie."</p>
<p>Pierdusem de mult din vedere pe aceste două ființe și acum le găseam unite...</p>
<p>Plin de dor dar ști cum ajunseră lucrurile aici, am scris lui Doneanu, la Paris, prin legătura noastră.</p>
<p>Iată scrisoarea ce primi de la dânsul, după două săptămâni:</p>
<p>„Dragă amice,</p>
<p>„Nu, nu te-am uitat după cum ai crezut, însă împrejurările nu mi-au dat pas, după cum vei vedea."</p>
<p>„De îndată ce am părăsit țara, zdrobit sub greutatea atâtor suferințe, regrete și remușcări,—am început să cutreier Elveția în părțile ei cele mai retrase și mai pitorești, unde în fața măreției naturii, durerea mea stă mută adese ori... Fugeam de oameni și-i întâlniam cu toate acestea prin cele mai depărtate și mai sălbatice locuri. Îmi plăces să trăiesc numai cu amintirea Adelei din cei doi ani de liniște deplină și de iubire. Când însă mi se înfățișă priveliștea dureroasă a patimii mele, acum stinsă, și zilele de chinuri ale Adelei, plângeam ca un nebun; nu numai odată îmi veni să mă arunc în vreo prăpastie, ca să scap de remușcăriie mele de asasin!</p>
<p>Durerea mea își găsi o soră însă, în durerea unui tânăr francez. Ne înfrățirăm și povara suferințelor noastre ni se păru mai ușurată...</p>
<p>El eră înșelat de o soție netrebnică și plecase în lume ca ș-o uite; eu înșelasem, printr-un adulter moral, pe cea mai bună dintre soții, și plecasem în lume, nu ca s-o uit, dar ca să fug de locul în care comisesem o crimă îngrozitoare,</p>
<p>Într-una din zile, Elveția ni se păru prea mică și ne învoirăm să cutreierăm lumea, să ne luptăm cu toate greutățile unei călătorii neîntrerupte prin țări anevoie de umblat, pentru ca, trudiți, trupește și ocupați pe de altă parte cu planurile drumurilor de străbătut, să uităm de suferințele morale.</p>
<p>Ar fi prea lung, dragă amice, să-ți istorisesc cu de-amăruntul o călătorie de patru ani și mai bine prin continentul nou și prin Africa, părțile cunoscute de pe țărmuri. Eram departe de curajul ui Stanley și nu aveam ambiția să devenim exploratori celebri.</p>
<p>Pe amicul, îl cuprinse dorul de Paris, nostalgie care îl ținea deja de un an de zile.</p>
<p>Mă crezi? Nu mi-e dor de țară... Către Paris mă chemă însă, mă atrăgea, un dor neexplicabil. Poate unde dorește și amicul meu de Paris, de aceea doresc și eu, îmi ziceam.</p>
<p>Ne aflam în Tunis, ne îmbarcarăm pentru Marsilia... și iată-ne în Paris...</p>
<p>Primul lucru ce află francezul meu, era că fosta lui soție se află în Anglia, dusă după un englez cu favorite lungi de un metru; iar eu... aflam că Marcela era văduvă de doi ani aproape...</p>
<p>Inima mi se umplu parcă de o simțire nouă... de o speranță dulce care mă fermeca.</p>
<p>Ce enigmă a mersului lucrurilor în lume! Jertfa Adelei era scris pesemne că se împlinească.</p>
<p>Dar ea, Cella, se va fi gândit vreodată la mine? Mă aștepta? Speră să mă vadă vreodată?</p>
<p>După primul moment de bucurie, căzui prada unei melancolii grele: mă gândisem la Cella, și încă mă cuprindea un dor răpitor de victima mea de odinioară. Dacă mi s-ar fi ivit înainte, cu ce nemărginită plăcere aș fi strâns-o în brațele mele, cât aș fi fost de fericit!</p>
<p>Îi scosesem portretul din albumul care mă însoțea pretutindeni și vorbii până în seară cu chipul atât de drăgălaș al Adelei.</p>
<p>Privirea îmi căzu pe partea cealaltă a portretului: „Spre eternă amintire" citii:</p>
<p>Da! eternă va fi amintirea despre tine, în mintea aceluia ce ai iubit! zisei cu glas tare și lacrimile îmi întunecară vederile.</p>
<p>A doua zi nu ieșii din casă. Francezul veni, mirat, să vadă ce era cu mine.</p>
<p>După ce-i spusei cauza melancoliei mele, reîntoarse, mă dăscăli și mă luă lau  Opera mare.</p>
<p>Aveam staluri de orchestră... Cum ne așezarăm la locuri, privirea îmi fugi ca atrasă de o putere magnetică... spre loja din dreapta de lângă avânt-scenă.</p>
<p>Eda și Cela! șopti!</p>
<p>—Poftim ! zise francezul.</p>
<p>—E dânsa, prietene... și m-a văzut...</p>
<p>M-am grăbit să salut și Cela, cea dintâi, îmi răspunse... .</p>
<p>Ce zâmbet dulce!... Ce privire, în care vedeam parcă toate simțirile pricinuite de o revedere neașteptată, speranța de a mă vedeă dor și așteptare, bucurie și pornirea amorului neșters, amorului pururea viu!</p>
<p>Și acum nu mai era constrânsă de nicio piedică, nici socială, nici casnică, nici morală...</p>
<p>Înțelese că n-am uitat-o, văzuse în ochii și în salutul meu aceeași iubire statornică și arzătoare.</p>
<p>În într-act, am alergat să o vizitez în lojă.</p>
<p>Îți închipui tu, amice, mișcarea sufletească a acelui moment când ne-am strâns mâna? Tremură și tremuram...</p>
<p>Vizita îmi fu scurtă însă, nu vorbirăm decât prea puțin cu graiul... dar cu privirea ne-am spus tot, într-un minut.</p>
<p>Edwiga m-a invitat pentru a doua zi la prânz la dânsa, spunându-mi că Cela, de la moartea soțului ei, stă cu dânsa la un loc. .</p>
<p>Mi-a fost peste putință să dorm în noaptea aceea și încăperea odăii mele de la odăiiîmi păru sugrumătoare.</p>
<p>Începui să cutreier străzile și, fără să mă gândesc, mă trezi! într-un târziu pe bulevardul Haussman...</p>
<p>Cătai numărul locuinței inginerului și privii în curte... Liniște... Numai la una din ferestre, lumină. Cela, veghea ca și mine, desigur, în aceeași stare sufletească ca și mine. Lungă noapte!</p>
<p>În sfârșit prinse a se crăpă de ziuă... Plecai la oțel și putui adormi de oboseală.</p>
<p>La orele 11 eram la Zablotowschy.</p>
<p>Cela se află în grădina prea drăguță a casei, cu doi copilași, unul blond și altul brun, frumoși ca două cadre, erau copiii Edwigei.</p>
<p>Intrarăm într-un salon prea elegant, unde mă Întâmpină Edwiga și Lagelon, soțul ei.</p>
<p>Primirea fii frățească.</p>
<p>Până la masă, le povestii călătoriile mele, jalea mea cât și nestinsa iubire pentru Marcela, acoperită numai de spuză, iar nu trecută în arhiva uitării, ca o plângere a vreunui nepăstuit într-o arhivă ministerială.</p>
<p>După prânz râmaserăm singuri...</p>
<p>—Cela! Dragă Cela! îi strigai, luându-i mâinile într-ale mele... Nu știu, soarta se joacă cu noi, cum ne jucăm noi cu copiii, — ori noi oamenii, nu știm să voim când trebuie și ce ne trebuie, și fugim, fără să ne dăm seama de cauză și de efecte, tocmai de ceea ce ar trebui să nu fugim... Mai speram eu să te văd și încă liberă?</p>
<p>—Dar eu, scump și neuitat ursit al inimei mele! zise Marcela făcându-mă să stau lângă ea... Eu, care eram lângă un străin sufletului meu, eu care eram ca un fel de îngrijitoare-paznică a unui infirm și apoi a unui bolnav cârtitor și egoist? În primele luni ale fatalei mele căsătorii, Virgiliu a fost înamorat fericit, omul bun și recunoscător pentru fericirea ce-i dam. Dar iată-l, căzu bolnav de piciorul dislocat odată și, că suferind, se întâmpla că nu știu cine îi povesti nenorocita noastră întâmplare. Atunci cunoscui bine pe omul acesta, ale cărui egoism și gelozie mă Înfiorară de groază. Se știa infirm pentru toată viața, se vedea bolnav și condamnat tot unor astfel de suferințe intermitente, și știrea că tu nu mai aveai soție, îl chinuia și-l făcea să se gândească la moarte și la posibilitatea unei însoțiri între noi. Această idee mai ales nu-i da pace nici un moment. Tristă adeseori din pricina suferințelor lui, el îmi lua starea aceasta ca melancolie provenită din cugetările ce-ți adresam în depărtarea în care te aflai. Dacă mă făceam veselă, pentru a-i descreți fruntea, îmi impută, c-o răutate care îmi ridică roșeața pe obraz, că mă gândeam la moartea lui și că aceasta mă înveseliea. O! cât am suferit, Emil...</p>
<p>Și biata Cela își acoperi fața cu mâinile...</p>
<p>—Scumpă iubire a vieții mele! îi zise adânc mișcat și descoperîndu-i fața deja inundată de lacrimi, si săruta mâinile de nenumărate ori...</p>
<p>—Știi ce mă încurajă în greaua mea stare? zise apoi Cela. Vino să-ți arăt, haide în odaia mea...</p>
<p>Trecurăm printr-o sală cu geamuri colorate și de acolo într-un salonaș... alături era odaia Marcelei...</p>
<p>—Vezi? îmi arătă ea... Iată icoana înaintea căreia plângeam și care părea că-mi zâmbește și că-mi zice: curaj, răbdare, ființă iubită, jertfa mea nu va rămâne zadarnică!</p>
<p>Eră portretul Adelei, mărime-cabinet...</p>
<p>Căzui în genunchi și Marcela mă imită împreunând mâinile ca în moment de rugăciune.</p>
<p>—Martor mi-e Dumnezeu, zise Marcela, că nu doream moartea aceluia ce mă chinuiă; Însă înaintea portretului Adelei, sora inimii mele, gândirea de apropiată libertate mă cuprindea fără voie... și atunci... stam ceasuri întregi uneori... visând la tine... urmărindu-te în călătoriile tale...</p>
<p>—O! Cela, dragă Cela... într-adevăr că acum jertfa acelei făpturi sublime nu va rămâne zadarnică... Păstrezi scrisoarea ei? Te rog, arată-mi-o... că citind-o, să mi se pară că o aud pe ea vorbind...</p>
<p>Citirăm împreună acele rânduri dictate de o inimă suprafirească și lacrimile noastre curate sărbătoriră prima amintire laolalta, amintire dulce și eternă de Adela Doneanu.</p>
<p>Peste o săptămână, în fața câtorva amici ai casei, Cela și eu schimbarăm inelele, ne făgăduirăm, în ochii lumii, a fi unul altuia pentru totdeauna.</p>
<p>Ce zile pline de farmec de a doua zi! Câte ceasuri de convorbiri, în care ne plăcea să alergăm la trecutul atât de zbuciumat; era o plăcere dureroasă, dar față cu viitorul ce ne zâmbea atât de sincer, impresiile triste se pierdeau curând ca umbrele nopții în zorii ce anunța ziua și lumina vie de soare.</p>
<p>Astăzi suntem un corp și un suflet, o gândire și o dragoste, o singură rază de lumină în spațiu și în timp...</p>
<p>Doamne, dragă prietene, orice am face, orice am zice, stau de mă gândesc și conchid că există acel ceva ce numim Soarta, care regulează înainte mersul lucrurilor în lume.</p>
<p>Oamenii vor să zădărnicească voința ei, dar dânsa triumfă în cele din urmă. .</p>
<p>Lamartine zice că fiecare suflet e frate cu alt suflet, că trebuie să se afle și să se însoțească, oricare ar fi distanțele, originea, naționalitatea.</p>
<p>Așa e... Și pot să-ți zic altfel, când văd ce s-a întâmplat cu mine?</p>
<p>Și acum, sper că fericirea ne va lumina toată viața, strălucind pe cer pururea curat și liniștit, ca un soare ce nu apune decât la capătul zilei!</p>
<p>Mâine pornim la Neapoli... și de acolo o să vizităm toată Italia, ca să cunoaștem bogăția cea mare artistică a acestei neasemănate țări, sora noastră.</p>
<p>La revedere. Când? Nu știu. Oricum, la revedere!"</p>
<p>Prietenul tău Iubitor</p>
<p>„Emil Doneanu"</p>
<p>P.S. „Ieri, în Louvre am întâlnit, ghici pe Cine? Pe Smărăndița Vulpan... E tot cum o știi. Veni din Veneția. E tot cu Dolfineanu.</p>
<p>—Mare minune, îi zisei, să fii tot cu el și acuma.</p>
<p>—Și mi se pare că o să facem prostia să ne cununăm, răspunse ea râzând... Numai de nu voi întâlni până atunci vreun englez bolnav de spleen... care să vrea să facă cunoștință cu România.</p>
<p>Dolfineanu i-a răspuns:</p>
<p>—Mai bine mai înainte, decât după, dragă Didi, ca să nu-mi pierd timpul cu acte de tribunal pentru facere și desfacere totală...</p>
<p>—Uite așa ne înțelegem noi amândoi, strigă ea rizând voios. Nu te teme, puiule, i se adresă lui Dolfineanu: între noi e potrivire de caracter, amândoi o să ne mâncăm amarul vieții până la sfârșit...</p>
<p>Amice Formurene, bine ai judecat-o pe Smărăndița, încă de la început... ți-aduci aminte la șosea...</p>
<p>Zilele iubirii sale cu Dolfineanu sunt numărate ... dacă mai poate fi și la ea iubire!...</p>
<p>SFÂRȘIT.</p>
</body>
 </text>
</TEI>
