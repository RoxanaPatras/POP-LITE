<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Bătălia de la Călugăreni. Roman istoric: ediție POPLITE </title>
            <author>Popescu, N.D.</author>
            <respStmt>
               <resp>codare POPLITE</resp>
               <name>Teodora Iuriusciuc</name></respStmt>   
            <respStmt>
               <resp>corectură manuală</resp>
               <name>Paula-Maria Curelar</name>
            </respStmt>
            <funder>This work was supported by a grant of the Romanian Ministry of Education and Research, CNCS – UEFISCDI, project number PN-III-P1-1.1-TE-2019-0127, within PNCDI III. (Contract no 74/ 2020)</funder>
         </titleStmt>
         <publicationStmt>
            <publisher>UAIC</publisher>
            <date></date>
            <availability>
               <licence target="https://creativecommons.org/licenses/by/4.0/"/>
            </availability>
            <ref type="doi" target="10.5281/zenodo.10781442"></ref>
         </publicationStmt>
         <sourceDesc>
            <bibl>
               <author>Popescu, N.D.</author>
               <title>Bătălia de la Călugăreni. Roman istoric</title>
               <pubPlace>București</pubPlace>
              <publisher>EDITURA LIBRĂRIEI H. STEINBERG</publisher>
               <date>1894</date>
               <decoNote type="ilustratii" subtype="no"/>
               <dim unit="char" type="mare"/>
               <extent>
                  <measure unit="word">53169</measure>
                  <measure unit="page" type="under_250"/>
                  <measure unit="foileton" type="under_65"/>
                  <measure type="complete"></measure>
               </extent>
            </bibl>
         </sourceDesc>
      </fileDesc>
      <profileDesc>
         <textClass>
            <keywords scheme='https://opentheso.huma-num.fr/opentheso/api/theso/Typologie'>
               <term type='domaine' ref="https://hdl.handle.net/20.500.11942/crteb7oodgosm">literatura</term>
               <term type='factualite' ref="https://hdl.handle.net/20.500.11942/crt22aacdhvi7">fictiune</term>
               <term type='forme' ref="https://hdl.handle.net/20.500.11942/crtnufdew1lfb">proza</term>
               <term type='genre' ref="https://hdl.handle.net/20.500.11942/crthuyig1pxri">roman</term>
               <term type='agencement' ref="https://hdl.handle.net/20.500.11942/crtbdm5xnc6io">foileton</term>
               <term type='origine' ref="https://hdl.handle.net/20.500.11942/crtxolq1evsr9">opera originala</term>
               <term type='discours' ref="https://hdl.handle.net/20.500.11942/crt4wma17ncnj">narativ</term>
               <term type='public' ref="https://hdl.handle.net/20.500.11942/crthb4el4r5qc">non défini (public cible)</term>
               <term type='mode_inscription' ref="https://hdl.handle.net/20.500.11942/crthy6j6jf9nq">tiparit</term> 
            </keywords>
            <keywords>
               <term type="receptare" n="5"/>
               <term type="republicare" n="2"/>
               <term type="finished"></term>
            </keywords>
         </textClass>
      </profileDesc>
      <encodingDesc>
         <projectDesc>
            <p>Cuvantul cheie de tip "receptare" indica numarul de comentarii critice formulate cu referinta la textul publicat.</p>
            <p>Cuvantul cheie de tip "republicare" indica numarul de editii ale textului in intervalul de 10 ani dupa prima publicare.</p>
            <p>Cuvantul cheie de tip "finished" indica stadiul realizarii operei de catre autor.</p>
            <p>Masura de tip "complete" indica faptul ca am gasit romanul in forma completa.</p>
         </projectDesc>
      </encodingDesc>
   </teiHeader>
    <text>
<body>
<p>Bătălia de la Călugăreni</p>
<p>Roman istoric</p>
<p>Extras din cea mai glorioasă epocă a vieții lui</p>
<p>Mihai Viteazul</p>
<p>de</p>
<p>N.D. Popescu</p>
<p>Ilustrată cu trei gravuri</p>
<p>București</p>
<p>Editura Librăriei H. Steinberg</p>
<p>18, Strada Șelari, 18.</p>
<p>1894</p>
  <div type="chapter" n="1">
<p>I</p>
<p>După primele victorii</p>
<p>Omul harnic și de valoare impune stimă, respect și admirație chiar adversarilor săi, chiar acelora pe spinarea cărora, și-a dat la iveală valoarea sa; meritul, nu se comandă, nici nu se inspiră prin simpatii și afecțiuni, ci se impune în mod involuntar, imperios, absolut oricui are ocazie să-l aprecieze, chiar dușmanului celui mai înverșunat. La această lege firească, imperioasă, neabătută fură nevoit să se supună chiar turcii și să admire fără de voia lor pe Mihai, deși îndurară de la el cele mai crude înfrângeri, cele mai sângeroase umiliri. Turcii au fost întotdeauna și sunt chiar azi din fire energici, sinceri și bravi; ei iubesc cu pasiune faptele cele mari, faptele războinicești și adoră cu fanatism și idolatrie pe eroi chiar când sunt în rândurile vrăjmașilor lor.</p>
<p>Fataliști cum sunt ei, ființe care cred în predestinare și în hotărâri divine, care decid de mai înainte asupra conducerii și deznodământului evenimentelor ei văd în omul superior o ființă supranaturală, un trimis al lui D-zeu, un instrument predestinat de a săvârși anumite fapte, fie spre gloria și mărirea lor, fie spre pedeapsa și smerirea lor după cum ei au mulțumit sau mâniat pe Alah.</p>
<p>Văzând că Mihai cu o mână de oameni a săvârșit niște fapte atât de extraordinare, niște fapte neașteptate, uimitoare și chiar imposibile, văzând că oștile sale învingeau armate îndoite și întreite, armate admirabil disciplinate și desăvârșit echipate, văzând că dinaintea armatei sale de adunătură fugeau mâncând pământul, fără să cuteze a se bate, ieniceri îmbătrâniți în lupte, care în mai multe rânduri smulsese în vârful armelor lor victoria din mijlocul dușmanilor lor aproape biruitori, văzând toate acestea, turcii începură să vadă în Mihai o ființă supranaturală, un trimis al lui D-zeu, un braț răzbunător ursit ca să pedepsească vreo faptă săvârșită de ei care n-a plăcut Celui de sus. Căpeteniile marelui devlet începură a împărtăși și ei credința în general împrăștiată între turci și a-și exprima într-un mod fățiș ideea cum că ar fi mult mai bine ca marele imperiu, prin conducătorii săi, să intre în tratative de pace cu Mihai, decât de a se război cu imposibilul, căci mai bine și mai înțelept lucru este să aibă amic în loc de dușman pe un om de o valoare atât de mare, care în schimbul amiciției sale nu-ți cere altceva decât să îl lași în pace să stăpânească poporul său în cuprinsul hotarelor sale.</p>
<p>Această părere care era împărtășită până și de marele vizir, până chiar și de sultanul, care ar fi dorit în fundul inimii sale să aibă pe Mihai aliat contra nemților în loc de dușman, ar fi putut să fie adusă la îndeplinire cu multă înlesnire și spre mulțumire tuturor, dacă nu s-ar fi întâmplat să aibă loc niște evenimente foarte secundare, care însă să aibă darul de a înăspri animozitatea unuia din cei mai mari demnitari ai Porții contra lui Mihai și de a-1 face din indiferent în dușman de moarte.</p>
<p>După sângeroasa bătălie de la Ruștiuc, Mihai fu nevoit să se întoarne în țară unde era chemat de treburile țării, fără să ia și cetatea care încă stătea în picioare, și lăsa în jurul ei ca s-o cuprindă prin foame pe Unguri, pe Cazaci și pe o parte din Români sub comanda lui Albert Kiraly. Pe când Mihai intra în București, unde populația capitalei de iarnă a țării îi făcu o primire dintre cele mai strălucite, pe când după aceia cei zece mii de ostași români ce-l însoțeau, își împărțeau în bună pace prada care fu foarte bogată, încât înavuți pe cel din urmă soldat și-i dădu ca parte cel puțin o haină de mătase, pe când Banul Mihalcea, trimis de Mihai ardea și pustia din nou Silistra, și apoi mânca o înfrângere strașnică și sângeroasă în preajma Brăilei de la nazerul acelei cetăți și de la Muza ceaușul Dobrogei, care căzuse asupra-i fără veste cu vreo 4000 de oameni oaste aleasă; pe când spătaru Preda și comisul Radu, frații Buzești repurtau o nouă victorie la Hârșova, pe care o dădu iarăși pradă focului, într-acest timp Albert Kiraly care era un viteaz de frunte și care nu putea suferi să mucezească împrejurul unei dărămături de cetăți, pe când frații săi de arme își încingeau frunțile cu laurii gloriei, ca să nu rămână mai pe josul camarazilor lor și în același timp, să nu înfrângă ordinul șefului său suprem, rășlui o parte din trupele sale fără ca să bage de seamă turcii din cetate, se puse în fruntea acestor coloane răzlețe, și împreună cu ele își roti fulgerătoarele sale arme mai prin toată Bulgaria, și dădu pradă jafului și focului: Șiștovul, Cernavoda, Rasgradul, Babadagul și Oblucița (Tulcea de azi), după ce nimici mai întâi mai toate garnizoanele ce le apărau. Văzând că opera sa de distrugere era încoronată cu un succes desăvârșit și că nicăieri nu întâmpina, o rezistență serioasă, el se întinse până la Dunăre și până la mare, pustii Varna, apoi trecu munții, devastă Burgas, dădu pradă focului a doua căpitală a imperiului, Adrianopolul, și se apropie chiar de capitala imperiului, mereu pustiind, arzând, prădând și fugărind cete nenumărate de turci și tătari care dau dosul de îndată ce auzeau de numele de român. Cu chipul acesta el ajunse ca la treisprezece stadii depărtare de Constantinopol, dar nu merse mai departe căci nu dispunea de prea multe oști și se întoarse la Ruștiuc încărcat cu multe prăzi, fără să fi încercat niscaiva pagube simțitoare. </p>
<p>Curând după aceea, tot în luna lui ianuarie anul 1595 o ceată de români aflând prin spioni că Sinan pașa, generalul armatei turcești care se lupta cu nemții în Ungaria, se înturna de la Belgrad spre Constantinopol, însoțit de o mică escortă, dar încărcat cu multe bogății răpite de la creștini, numaidecât trecură în Bulgaria pe unde se plimbau ca în țara lor fără ca să cuteze cineva a li se împotrivi, atât de mult îngrozise românii pe turci, înaintară până în munții Balcanilor din apropriere de Sofia; și ajungând acolo, se puse la pândă printre stâncile Dragodanului de-a lungul căii dintre Sofia și Filipopoli.</p>
<p>Sinan mergea în liniște și fără de nicio grijă ca în țara lui în care era a tot puternic, când se pomeni izbit fără de veste. Sinan văzându-se atacat nu se mai gândi deloc la avuțiile ce îi însoțeau, ci numai la viața sa, care era foarte rău amenințată, pentru că numărul agresorilor era cu mult mai superior ca al apărătorilor lui și ca să scape cu zile, el lăsă bogățiile sale în prada Românilor, și dădu dosul împreună cu escorta sa, punâdu-se pe o fugă nebună cu caii lor cei arăbești. În urma acestei fugi neașteptate, scuteluicii români lacomi de câștig ca orice oștean de adunătură, fură îndestul de nerozi ca să-i lase în pace și să se năpustească spre bogățiile lor, pe care le luară în stăpânire, și începură să le împartă. Acești români îndrăzneți dar nechibzuiți, dacă ar fi fost bine conduși de către un om cu cap și cu vederi mai largi și dacă ar fi reușit să piardă pe Sinan sau să pună mâna pe el, ar fi schimbat cu totul mersul evenimentelor; sângeroasa bătălie de la Călugăreni nu ar mai fi avut loc, dușmanul lui Mihai cel mai înverșunat n-ar mai fi fost în ființă, și n-ar mai fi putut ca prin sfaturile lui să împiedice o apropiere între turci și români, și pacea și alianța între aceste două popoare viteaze s-ar fi transformat de la începutul conflictului în realitate și ar fi dat roade folositoare ambelor părți.</p>
<p>Această mână de români, după ce-și împărțiră prăzile, nefiind prea numeroși, începură a se retrage spre Dunăre, dar întâlnind în cale o ceată numeroasă de ardeleni comandați de căpitan Gesti Ferenț, care venea în ajutorul lor, se uni cu dânșii, se înturnară înapoi, trecură munții Rodopului și ai Traciei, și înaintară pe altă cale până la porțile Constantinopolului, pe care desigur l-ar fi luat, căci grosul armatei turcești era tăbărât peste Dunăre în Ungaria, dacă românii ar fi numărat cel puțin atâta oaste cât avusese când atacase Ruștiucul, adică vreo 20000 de luptători cu artilerie îndestulătoare.</p>
<p>Ferenț văzând că s-a depărtat prea mult de baza de operațiune a armatei sale și că se găsea în neputință să atace și să cuprindă capitala imperiului otoman, începu a bate în retragere și a se înturna spre Țara Românească încărcat de prăzi atât de bogate și de numeroase încât cu multă greutate o puteau duce cu ei. Pe drum ei se întâlniră cu un corp de vreo 12000 de tătari, care văzându-i atât de puțin numeroși, în loc de a da dosul ca celelte cete turcești câte întâlnise românii în cale, cutezară să-i atace; hotărârea lor însă nu le fu de bine, căci românii, deși puțini erau îndrăzneți, aveau inimă bărbată și pe lângă aceasta duceau cu ei prăzi bogate; ei se luptară ca leii și în scurt timp sparse și puse pe goană pe tătari.</p>
<p>Văzând niște minuni de vitejie atât de strălucite, popoarele cele apăsate din imperiul otoman, și mai cu semă bulgarii, îndrăzniră să se revolte, să ia armele, să formeze un corp de vreo 2000 de țărani, să cuprindă Sofia, capitala sangiacului local și s-o dea pradă jafului și focului. Încurajați de acest succes, și mai cu seamă de cele 300 scuzi ce veniră parte fiecărui din prada Sofiei, ei se îmulțiră și lăsară orașul ce cuprinsese în părăsire, se împrăștiară în țară, prădară tot ce putură, prădară de la locuitorii turci, prădară un număr mare de care, cămile și ca la 40000 de vite ce se mânau spre tabăra turcească din Ungaria, ucise ca la 2000 oameni din escorta ce însoțea acel convoi, și pe când românii se înturnau nesupărați spre țara lor, ei, bulgarii, se îndreptară spre Constantinopol și merseră până la o depărtare de trei zile de acest mare oraș. Ajungând acolo frica îi opri pe loc și îi sili să se împrăștie și să se întoarne fiecare pe la casa sa.</p>
<p>Într-același timp Mihai repurta alte succese pe alt câmp de luptă; el își mutase câmpul activității sale în Moldova. Aron Vodă, precum știm, de îndată ce se aliase cu Mihai, își dădu la iveală inamiciția sa contra Turciei, atacând cetățile din Basarabia ocupate de garnizoane turcești. Pe când se pregătea să intre în această expediție, cam pe la mijlocul lunii lui decembrie, află că vreo 14000 cazaci sub trei steaguri; unul cu vulturul negru, altul cu vulturul roșu și altul cu vulturul alb au intrat în Moldova sub căpetenia lor și au năvălit cu atâta iuțeală, încât Iașul fu cuprins pe dată și dat pradă focului și jafului, fără să apuce cineva să-i apere, iar Aron Vodă a scăpat din el numai cu doi boieri ai săi. Cazacii rămânând stăpâni pe țară, jefuiră din ea 26000 cai, 600 fete tinere, și o mulțime mare de lucruri prețioase, luară cu ei o mare parte din cele 70 de tunuri ce găsise în Iași, iar pe cele rămase le înfundară, și pe urmă, nemaigăsind ce jefui, trecură în Polonia ca s-o prade și pe ea.</p>
<p>După ce scăpă din mâinile cazacilor, Aron scrise lui Mihai și Batori cerându-le ajutor, își adună și el toate oștile ce putuse strânge, și după ce dobândi de la Batori un număr oarecare de oaste sub comanda lui Becea Andraș, se duse să atace Benderu, dar fu respins cu mari pierderi, de Mira Ahmed, comandantul cetății. După aceea se duse să-și încerce norocul la Chilia și la Cetatea Albă (Ackerman) și începu să le bată cu tunurile. Comandanții cetății, văzând că garnizoanele au început să slăbească, cerură ajutoare de la Ghazi Ghirai hanul tătarilor, și acesta trimise pe Adil Gherai cu un număr mare de Tătari, care sosi tocmai când garnizoana era gata să se predea. În fața unui număr atât de mare de dușmani, Aron nu mai cuteză să continue lupta, ci se înturna în grabă în țara sa.</p>
<p>Tătarii crezând pe Aron Vodă slab se luară după el, intrară în Moldova, începură să o prădeze după învățarea lor, adică fără îndurare, și căzură prostește în cursa pe care le-o întinsese Aron. Domnul Moldovei în fața marei primejdii ce-l amenința,  ceru din nou sprijin și protecție din partea tuturor amicilor săi, și după ce văzu că-i sosi ajutoare de pretutindeni, că țara se armase până la cel din urmă bărbat valid, că o mulțime mare de mercenari atrași de făgăduiala unor lefuri grase și a unor prăzi bogate, venise în număr mare să se înroleze în armata moldovenească, că o mare parte din cazaci ce se înturnau din Polonia intrară în serviciul lui Aron, și că Mihai Vodă care plecase din București împreună cu nevasta, copiii și floarea armatei sale; a sosit la hotarul Moldovei și a vestit pe Aron despre sosirea sa, atunci începu să prindă din nou curaj și să ia măsuri de ofensivă.</p>
<p>Îndată ce-și văzu tot rostul pus la cale după dorința inimii sale, Aron se repezi la Focșani pentru a da ochii cu Mihai, și după aceea, în urma unei consfătuiri ce avu loc între cei doi domnitori, Aron vodă, deși dispunea de oști superioare tătarilor, începu a se retrage dinaintea dușmanilor și-i lăsă să înainteze, prefăcându-se că s-ar teme de ei. Tătarii fură păcăliți, se luară fără de socotință după dânsul, și merse înainte până ce se găsi între oștile Moldovenești și cele Muntene. Atunci românii luară ofensiva. Muntenii izbiră pe Tătari în față, Moldovenii îi atacară pe la spate și în coastă, și după o luptă înverșunată și după trei atacuri respinse cu disperare tătarii în cele din urmă fură înfrânți și risipiți, 12000 de tătari afară de femei și de copii căzură morți pe câmpul bătăliei, un mare număr din ei fură răniți, mai toată călărimea fu nimicită, și chiar fiul hanului fu izbit de moarte. După această victorie strălucită, peste 1000 de creștini scăpară din robie, peste 1500 cai ungurești fură redați stăpânilor lor, și o mulțime de care pline cu provizii, puști, steaguri și muniții fură prada biruitorilor. Această înfrângere precum și cea de la Serpetești și Putinei costă pe tătari mai bine de 72000 de oameni, încât din 80000 abia se înturnară la vetrele lor vreo 8000.</p>
<p>După această victorie strălucită, principii români se grăbiră a vesti pe Sigismund și a-i cere ajutoare pentru a-și desăvârși: mai curând opera și a se face stăpâni peste litoralul Dunării, Batori însă nu avu vreme să se gândească la asemenea întreprinderi mântuitoare, care-l punea la adăpostul năvălirilor turcilor, ci își vedea în liniște de nunta sa cu Maria Cristina de Austria, fiica arhiducelui Carol, unchiul împăratului, precum și de a trimite la Viena ambasadori care cereau împăratului să-i acorde lui și urmașilor săi avantaje mari în paguba aliaților lor care își vărsau sângele  pentru siguranța sa. </p>
<p>Într-acest timp principii români, văzând că din Ardeal nu le mai sosea nici bani nici soldați, ci numai vorbe seci, făgăduieli late și amânări fără de sfârșit, își pierdură răbdarea, și pentru ca să-și asigure roadele victoriei ce repurtase, căutară a se folosi de spaima ce insuflase în rândurile vrăjmașilor și de a trage din acest, avantaj toate foloasele putincioase. </p>
<p>Aron Vodă se coborî cu armata sa spre Dunăre, trecu râul tot pe gheață, căci iarna dintre anii 1594 și 1595 a fost atât de aspră încât marele fluviu a stat înghețat până pe la finele lunii lui martie, cuprinse Măcinul; și răsculă toată Dobrogea cu cea mai mare înlesnire, pentru că locuitorii acestei provincii, compuși în mare parte din români și bulgari, urau atât de mult pe turci încât nu așteptară decât ivirea moldovenilor pentru a se ridica ca un singur om și a extermina pe apăsătorii lor. După ce două escadroane moldovene bătură o ceată însemnată de turci și-i luară două stindarde, aceste escadroane se uniră cu dobrogenii, trecură din nou Dunărea, luară cu sila Chilia și Benderu, tăiară în bucăți pe beiul acestei din urmă cetăți și vreo 600 de turci, și se duse după aceia să înconjoare din nou Cetatea Albă. Ajungând acolo arse toate împrejurimile sale, risipi numeroasa oaste trucească care se afla stabilită afară din cetate, și măcelări și aici pe turci cu atâta cruzime încât scăpă numai beiul și vreo șapte căpitani, lăsând în mâinile biruitorilor toate stegurile, tobele, trâmbițele și mai toate armele și munițiile oastei sale.</p>
<p>Într-același timp Mihai cuprinse Ismailul, unde tăia peste 1000 de turci și luă vreo 70 tunuri de cetate, dintre care două purtau marca împăratului Ferdinand și două pe a Regelui Ioan Huniade; aceste patru tunuri fură trimise în dar lui Batori principele Transilvaniei. După aceea Mihai lăsa acolo o garnizoană de vreo 2000 oameni, trecu Dunărea, pustii orașele turcești câte mai rămăsese în Bulgaria, și apoi se reîntoarse în grabă spre București ca să treacă Dunărea îndărăt mai înainte de a dezgheța. Cu toată graba sa la trecerea peste marele fluviu tot înfruntă o mare primejdie; fusese surprins de o ploaie torențială care, pusese deasupra gheții o apă ca de trei palme de adâncă; cu toate acestea viteazul căpitan nu stătu o clipă la îndoială, și ca să nu fie suprins de dezgheț dincolo de Dunăre, trecu prin acea apă cu toată oastea, artileria și prăzlile sale, și avu parte ca gheața dintre două ape să-i țină și să nu se scufunde.</p>
<p>Ajungând la București, află că beglerbegul Greciei a sosit în fine cu Ștefan Bogdan noul orânduit în Silistra, și că ajungând acolo, a trimis o parte din oastea sa împreună cu capigi-bașa și l-a însărcinat pe acesta ca împreună cu pașa Silistri să treacă Dunărea însoțit cu multă oștire de ieniceri turci și de tătari care să alunge pe Mihai după tron și să suie pe Ștefan în locu-i. Tot atunci află că un mare număr de tătari a năvălit în Moldova. Cum află aceste știri, mai întâi trimise spre Silistra pe viteazul Albert Kiraly cu o seamă de oștire: românească, și acesta cum se izbi cu dușmanii în Ziua de 3/13 martie, îi bătu de la prima izbitură, le sparse falangele și după ce-i puse pe goană, trecu împreună cu ei Dunărea tot pe gheață, căci geruise din nou, luă cetatea Silistra, pe care o cruțase până atunci, și o risipi până la temelie. După aceea se duse fără de întârziere la Turtucaia,orășel depărtat cale de o zi de Rustiuc, îl aprinse și pe el, ucise și aici un număr mare de turci, și apoi se înturnă fără zăbavă spre București plin de glorie și de prăzi. .</p>
<p>Într-același timp Banul Mihalcea se dusese spre Brăila ca să-și spele rușinea ce pățise cu ocazia primei asedieri, înconjură cetatea care era împresurată cu ziduri groase de piatră întărită cu pălimari de pari, și împreună cu Albert Kiraly care după victoria repurtată ia Silistra și Turtucaia fusese urnit de Mihai în partea locului, începu să bată cetatea cu un număr mare de tunuri, și cu ajutorul celor 20000 oameni de care dispunea, deschise și duse spre cetate șanțuri de apropiere din trei părți, și începu s-o bombardeze din noile poziții ce-și făcuse prin ajutorul acestor șanțuri.</p>
<p>Turcii nemaiputând suporta focul potopitor ce căzu peste ei în decurs de 16 Zile, fură nevoiți să ceară a se preda cu condiții. Mihalcea deocamdată se împotrivi și nu le acordă decât voia de a ieși împreună cu femeile și copii lor, lăsând tot avutul lor pe mâinile biruitorilor, însă după rugăciunile lui Casa Ciauș Mohamed bei și Mustafa ciauși, delegați trimiși de populația din Brăila, comandantul oștilor române consimți să dea voie turcilor ca ieșind din cetate să ia cu dânșii orice vor voi, și le îngădui să treacă dincolo peste Dunăre cu familiile și avutul lor. Acest eveniment se petrecu în ziua 29 martie, (7 aprilie) 1595.</p>
<p>Sinan pașa rușinat și despuiat de către români în munții Balcani sosi în Constantinopol mai o dată cu știrea neașteptatelor și uimitoarelor fapte săvârșite de Mihai. Sultanul al III-lea fiul sultanului Amurad care se suise pe tronul rămas vacant în urma morții tatălui său la 3/16 ianuarie și care abia apucase să se stabilescă bine pe scaunul părintesc; deocamdată nu crezu că ar fi fost cu putință ca un domn român, ca un biet creștin care dispunea numai de cel mult 20000 de oameni, a putut să fie în stare să bată zecimi de mii din oștile sale cele mai alese și să se facă stăpân peste două zeci și patru de cetăți și orașe întărite, și anume Orașul de Floci, Brăila, Ruștiucul, Turnu, Isaccea, Hărșova, Măcinu, Silistra, Ismailul, Chilia, Benderu, Cetatea Albă, Șiștovul, Cernavoda, Oblucița (Tulcea), Rasgradu, Provata, Dobricea, Zagora, Turtucaia, Nicopole, Vidinu și Vracea, în mai puțin de șase luni. După ce se încredința însă chiar prin martori oculari vrednici de credință, cum că Mihai era în adevăr un adversar foarte de temut, sultanul se înfricoșă atât de tare, încât dădu singur ordin îndeplinitorului cu funcția de mare vizir în lipsa lui Sinan pașa titularul, care încă nu ajunse în Stambul, ca să intre în tratative de pace cu domnul român și să încheie cu el un tratat de amiciție, chiar cu oarecare sacrificii, numai să nu dea răgaz și vreme îndestulătoare acestui hain ca să intre în înțelegere cu împăratul german și să pună imperiul său între două focuri primejdioase.</p>
<p>Sosind în Constantinopol și auzind de această hotărâre a sultanului, și convingându-se că ea era împărtășită și de Chehaiaoa funcției de mare vizir și de înalți demnitari ai regelui, Sinan pașa se mânie foc și se duse într-un suflet la sultan ca să împiedice la timp aducerea la îndeplinire a acestei hotărâri. El era vocea cea mai autorizată și mai autoritară a imperiului, pentru că era considerat ca sabia cea mai ageră, căpitanul cel mai însemnat, oșteanul cel mai capabil, eroul mahomedanilor. El nu spuse nimănui că dânsul, eroul, viteazul vitejilor, sabia cea nebiruită a semilunii, a fost ultragiat în modul cel mai rușinos și mai înjositor de către români, a fost jefuit și pus pe goană chiar în momentul în care se înturna de la câmpul de război aproape ca un triumfător, ci recurse la alte mijloace pentru a schimba părerile consilierilor Coronei. Ca să-și răzbune într-un mod teribil și să spele în torente de sânge afrontul ce i se făcuse, el se duse la palat unde era adunat întregul Devlet sub președința sultanului, se puse a escita amorul propriu și fanatismul compatrioților săi, care până atunci nu fusese de nimeni înfrânt, și ceru de la sultan, nu iertarea rebelului și o pace rușioasă cu beiul revoltat, ci o pilduire strajnică, o armată puternică cu care să zdrobească pe rebel, și prin exemplara lui pedeapsă să împiedice și pe alții de a-l imita. El se rosti faciă cu dadișahul cu atâta violență, îngâmfare și ton autoritar încât Sultanul, în loc de a-i da ascultare se supără pe el. Contra tuturor așteptărilor sale, încercarea sa nu dobândi efectul dorit, și sultanul, fiind captivat de Ferhad pașa rivalul lui Sinan și amicul lui Mihai, care se înturnase din exil numai de la suirea pe tron a noului sultan, nu primi propunerea lui Sinan, ci dimpotrivă în ziua de 4/13 februarie îl destitui din funcția de mare vizir și de general al oștilor, și puse în locu-i pe Ferhad, căruia îi dădu depline puteri de a face orice va găsi cu cale, fie prin puterea armelor, fie pe cale de împăciuire, iar pe dânsul îl trimese în exil la Malagara.</p>
</div>  
<div type="chapter" n="2">
<p>CAP II.</p>
<p> Puterea femeii</p>
<p>Pe când se petreceau aceste scene sângeroase, eroii acestei nuvele își petreceau timpul departe de patrie în mâinile turcilor. Maria sta închisă în haremul lui Caraiman Pașa la Andrianopol, iar finanțatul său Mârzea se zbătea în ghearela lui Țicalidi.</p>
<p>Patru luni stătu Maria în haremul lui Caraiman Pașa fără să vadă pe înfricoșatul său tiran și fără să poată gusta un minut de pace și de odihnă în colivia sa aurită. Într-acest timp încercase de mai multe ori să fugă prin gratiile de la ferestrele temniței sale, coborându-se jos în grădină prin ajutorul mai multor pânze înodate una de alta, și de multe ori rătăcise printr-un adevărat dedal de arbori și de alee, fără a putea să-și ajungă scopul, fiindcă mulțimea servitorilor care o păzeau și o pândeau, o găseau rătăcind prin acea grădină mare înconjurată de toate părțile de ziduri înalte și o reîntorceau în închisoarea ei; de mai multe ori încercase a muri de foame prin nemâncare, dar imboldurile naturii o sileau să renunțe la astfel de sinucidere și să se decidă a-și suferi soarta cu mai multă supunere, acceptând hotărârea ursitei.</p>
<p>După ce se mai potoli puțin, intră într-alte griji; i se păru nenaturală acea nesupărare ce-i acorda răpitorul său, și începu să se gândească la vreo cursă ascunsă care s-o dea în mâinile inamicilor săi nemișcată și fără nicio putere mai cu semă după ce-și aduse aminte că odată în, copilăria sa, crescătoarea sa, între mai multe basme și povești, îi spusese că orientalii, și mai cu semă turcii, erau foarte dibaci în compuneri de băuturi adormitoare. Cum îi dete prin cap asemenea gânduri, nu mai voi să guste din feluritele bucate sau băuturi ce-i puneau înainte servitorii săi, și le arunca pe toate pe fereastră, deși erau foarte frumoase la vedere și cu bun miros, ca să nu ațâțe bănuială cuiva, și se mulțumea a mânca numai pane și fructe și a bea numai apă curată.</p>
<p>În urma împlinirii celor două luni, într-una din zilele lunii lui ianuarie auzi în curte un zgomot mare de tropăituri de cai și alerga numai decât la fereastră și o deschise, crezând un moment că acea ferestră da în curte, dar scose un lung oftat văzând înaintea sa înfățișarea pustie a grădinii și aducându-și aminte că ea se afla într-un harem turcesc, în care femeia este cu totul oropsită de restul lumii! Văzând unele ca acestea sărmănica căzu pe un scaun în prada unei descurajatoare melancolii. Adierea vântului primăvăratic ce pătrundea înăuntru, parfumul arborilor ce începuseră a îmboboci, cântul pasărilor ce se jucau printre frunzele născânde, toate aceste frumuseți ale naturii reînnoite îi făcură mult bine și îi alină oarecum durerile ce îi copleșeau sufletul.</p>
<p>Pe când sta astfel adâncită în fel de fel de cugetări, iată că ușa camerei sale să deschise fără zgomot, un om apăru în pragul ei, intră înăuntru, se opri în mijlocul camerei, privi câteva momente cu mirare pe juna prizonieră, și nemaiputându-se stăpâni, strigă în limba română:</p>
<p>— Pe Alah! tu ești cea mai frumoasă din toate odraslele pământului!</p>
<p>Maria auzind limba părinților săi, pe care n-o mai auzise de când plecase din București, întoarse înapoi capul cu spaimă, și zărind pe acela ce rostise cuvintele de mai sus, tresări, să sculă repede de unde era și se ghemui într-un unghi strigând:</p>
<p>— Fugi, depărtează-te, lasă-mă, demone.</p>
<p>— Tu mă gonești din casa mea? răspunse Caraiman — căci el era noul venit—; mă gonești adăugase el cu un ton dulce și dezmierdător, apropiindu-se și mai mult de locul unde se refugiase Maria, o! tânără creștină, pentru binele tău și a neamului tău nu fi atât de câinoasă.</p>
<p>— Fugi că mă îngrozești, strigă Maria acoperindu-și privirea cu mâinile, depărtează-te, depărtează-te mai iute, și dacă ai nevoie de sângele meu, vino cu oamenii tăi și poruncește-le să mă ucidă, dar de mine nu te atinge, nu te apropia, fii om de omenie, ai o scânteie de milă!...</p>
<p>— Pentru ce te sperii atât de rău de mine, dragă fată? replică Caraiman oprindu-se în loc și silindu-se a-și ascunde sub masca unei prefăcute blândeți, firea sa de turc, care nu e deprins cu împotrivirile, te rog nu te teme, căci nimeni nu vrea să-ți facă rău.</p>
<p>— Dacă nu-mi vrei răul, de ce mă ții închis aici departe de ai mei de atâta vreme? dă-mi drumul să mă duc acolo de unde m-ai iuat, du-mă înapoi în casa părinților mei și lângă fratele meu.</p>
<p>— Să-ți dau drumul? să mă lipsesc de vederea frumuseții tale? nu mi-ar fi cu neputință.</p>
<p>— În numele a tot ce ai mai scump te rog, trimete-me în țara mea, fă-mi acest mare bine dacă vrei ca să te binecuvânteze tot neamul meu în veci.</p>
<p>— Ceea ce-mi ceri îmi este cu neputință, răspunse Caraiman plimbându-se prin cameră posomorât ; tu nu știi, adaugă el cu aprindere stând în loc și uitându-se la ea cu o privire arzătoare, tu nu știi, copilă fără minte ce ești, că eu te iubesc cum n-am iubit pe pământ pană acum, și mă mai rogi să-ți dau drumul? dar asta ar fi mai presus de puterile mele.</p>
<p>— Mă iubești!... și vrei să mă ții închisă fără voie! strigă fata cu o ironie amară; mă iubești!... și vrei să mă faci nenorocită?.... mă iubești și mă faci să mă culc plângând, să mă scol plângând și să nu simt nici plăcerile zilei nici dulceața nopții?.... adevărat iubire trucească!....</p>
<p>— Ce vrei să fac ca să te încredințez că în adever te iubesc? spune-mi... cere-mi, și comorile mele sunt ale tale. - .</p>
<p>— Nu se dobândește iubirea prin bani, răspunse juna sculându-se în picioare și aruncând asupra turcului o privire disprețuitoare.</p>
<p>— Poate că ai dreptate, răspunse Caraiman plecând fruntea în jos; așa trebuie să fie căci până acum eu prin mulțimea banilor ce am cheltuit nu am putut dobândi altceva decât o nesimțitoare supunere la toate voințele mele, fără să știu încă ce este măcar o mică scânteie de dragoste curată și neinteresată venită numai din inimă.</p>
<p>— Prin răpire și cumpărare nu vei găsi. Pașo, aceea ce dorești, măcar de ți-ai cheltui toate comorile tale și ți-ai petrece toată viața căutând.</p>
<p>— Dacă e așa, dacă vrei să-mi faci un mare bine, te rog și îți jur, pe tine singura ființă ce am iubit din inimă de când sunt pe pământ, pe tine singura femeie ce ai subjugat neîmblânzita mea inimă, pe tine aceea ce m-ai învățat a iubi, învață-mă cum să fac ca să fiu iubit.</p>
<p>— Nu voi putea eu niciodată să te învăț aceia ce-mi ceri câtă vreme vei avea inima ce ai; nu te pot învăța să simți că un om, ca un creștin, până ce tu nu vei înceta de a fi turc, răspunse cu oarecare cochetărie fiica Evei, căreia îi trecu într-acel moment prin minte o viclenie.</p>
<p>— Cere-mi, cere-mi orice jertfă vei voi, și vei vedea cu ce grabă mă voi supune ca să-ți dovedesc că te iubesc; numai nu-mi zi că vrei să mai pleci, că dorești să te desparți de mine.</p>
<p>— Ah ! ce ți-am făcut eu ca să-ți insuflu această iubire, izvor a toate nenorocirile mele?</p>
<p>— Ce mi-ai făcut? te-ai uitat la mine și m-ai robit cu frumusețea ta cea îngerească, cu vitejia și bărbăția cu care ai știut să-ți apări viața și neatârnarea, în sfârșit cu netemerea de moarte. Când te-am zărit pentru întâia oară, te-am găsit frumoasă peste măsură și am hotărât, cu orice preț să te prenumăr între odraslele seraiului meu, dar pe urmă, când am văzut cu ce bărbăție le apări, mi-am adus aminte de fiicele Arabiei, surioarele noastre, care se luptă alături de iubiții lor și împarte împreună cu ei slava biruinței sau moartea pe câmpul de luptă, și am zis în fundul inimii mele: o asemenea femeie este vrednică de Caraiman Pașa.</p>
<p>— Oh! nenorocită frumusețe, oh! iscusință în arme și mai nenorocită! strigă sora lui Radu înecându-se în suspine; voi pe care altădată vă credeam podobele și darurile mele cele mai scumpe, astăzi vă blestem, căci voi sunteți pricina nenorocirii mele.</p>
<p>— Nu mai plânge, îi zise Caraiman cu o voce blajină, luându-i o mână într-ale sale și mângâind-o cu bunătate, te rog nu mai plânge căci eu nu am gând să-ți fac cel mai mic rău; dimpotrivă aș voi să te văd cea mai veselă și cea mai fericită dintre femei.</p>
<p>— O, pașo! în zadar încerci ca să mă îndupleci să primesc de bună voie ceea ce-mi ceri o! nu, nu vei izbuti niciodată.</p>
<p>— Nu-mi răpi nădejdea, nu mă face rău din bun cum m-a făcut dragostea ta; căci deznădăjduirea m-ar face fiară spurcată, fără inimă și judecată.</p>
<p>— Ce vrei să-ți fac? întrebă cu naivitate Maria, aruncând asupra gâdului său o privire mai blajină.</p>
<p>— Insuflă-mi o oarecare nădejde dacă vrei să încetez de a fi turc cum îmi ziceai adineaori.</p>
<p>— Singura nădejde ce-ți pot da este aceea de a te ruga să aștepți, de a lăsa să treacă vremea, de a da voie inimii mele să fie liniștită, pentru ca să poată a se supune fără siluire unor firești înrăuriri. </p>
<p>— Nu înțeleg ce vrei să zici.</p>
<p>— Silește-te a înțelege.</p>
<p>— Adu-ți aminte că sunt turc, și vorbește-mi turcește, adică fără ocoluri, ca să te pot pricepe.</p>
<p>— Dacă vrei să-ți vorbesc fără de ocoluri, iată ce-ți cer: respectă nevinovăția mea întocmai ca pe a surorii tale, pentru ca inima mea să se poată deda cu înfățișarea ta, să priceapă dragostea ta, să recunoască bunătatea ta și să prețuiască mai bine darurile tale.</p>
<p>— Să aștept!.... să aștept! dar până când?</p>
<p>— Până ce voi înceta de a-mi mai fi frică de tine; atunci poate voi începe să te iubesc.</p>
<p>— Poate că nu mă vei iubi niciodată.</p>
<p>— Ce femeie poate să nu iubească o inimă bună și îndatoritoare?</p>
<p>— Fermecătoare Mario! tu mă faci să uit că sunt turc înfuriat și nerăbdător ca și o fiară sălbatică și mă îndupleci a face o faptă care n-aș fi făcut pentru orice femeie, cât de frumoasă ar fi fost.</p>
<p>— Dacă zici că mă iubești, fă și tu pașă aceea ce fac pe la noi toți aceia ce în adevăr iubesc; astâmpără-ți nerăbdarea, înfrânează-ți patima, și din leu schimbă-te în miel.</p>
<p>— Iată că mă învoiesc; îți primesc cererea, îți dau o lună de zile de gândire și liniște; în astă vreme poți fi sub acoperământul casei mele sigură ca și sub al fratelui tău.</p>
<p>— Îți mulțumesc, Caraimane, răspunse Maria luându-i cu repeziciune mâna și sărutându-i-o cu recunoștință.</p>
<p>— Te las sănătoasă, Mario, răspunse Caraiman; când vei voi să-mi spui ceva trimite să mă cheme, și voi veni numaidecât; eu nu voi mai da pe la tine căci mi-e greu a te vedea fără a mi se aprinde capul meu cel de sălbatic.</p>
<p>Caraiman plecă și Maria cum îl văzu ieșind căzu în genunchi și zise:</p>
<p>— Mulțumescu-ți, Doamne, că mi-ai dat în gând ca prin bine și lingușire să domolesc această fiară sălbatică. Într-o lună bună este D-Zeu!</p>
<p>Trei zile Maria trăi foarte liniștită cum nu trăise pănă aici de când căutase în ghearele turcilor; ea se încrezuse în cuvintele turcului căci, pe atunci credința turcească era proverbială, și-i făcu mare bine acea încredere.</p>
<p>A patra zi Caraiman apăru în camera ei nechemat și-i zise:</p>
<p>— Mă iartă că am venit, și nu mă învinovăți că nu mi-am ținut cuvântul. Plec chiar azi într-o lungă călătorie, spre care mă pornește porunca celor mai mari.</p>
<p>— Unde te duci? întrebă Maria cu grabă.</p>
<p>— La război, răspunse Caraiman. Ghiaurii din părțile de jos ale împărăției s-au răzvrătit și s-au unit ca și cei de un neam cu tine împotriva stăpânului, și eu sunt trimis ca să-i pedeapsesc și apoi să zbor cu un minut mai curând lângă frumoasa mea Marie.</p>
<p>— Câtă vreme vei întârzia?</p>
<p>— Nu se știe; Cel de sus are cunoștință despre scrisa muritorilor; poate cât de curând, poate iarăși nici nu mă voi întoarce.</p>
<p>— Du-te sănătos și... întoarce-te înapoi.</p>
<p>— Atunci îți vei aduce aminte de ce mi-ai făgăduit? o întrebă Turcul cu o voce lingușitoare.</p>
<p>— Atunci nu, ci peste o lună după întoarcere.</p>
<p>— Îți iei vorba înapoi? întrebă Caraiman cu un ton întărâtat.</p>
<p>— Dimpotrivă, mă silesc a nu mă abate nici cu o iotă din ceea ce ți-am făgăduit; ce ți-am zis eu? lasă-mă să mă dedau cu înfățișarea ta, să pricep dragostea ta, să recunosc bunătatea ta și să prețuiesc mai bine darurile și bunele însușiri ce ai; cum voi putea a mă deda cu tine și a-ți cunoaște însușirile, pe câtă vreme nu vei fi aici, în ochii mei?</p>
<p>— Ai dreptate, răspunse turcul convins, facăți-se și această voie; pentru soția ce iubește este dator și musulmanul să facă ce fac ai voștri, adică să se jertfească mai mult decât pentru sine însuși, și mai cu semă de cât pentru roaba ce cumpără ca pe o marfă. Rămâi cu bine, trăiește liniștită și fără de temere, dar nu te cerca să fugi, căci cercarea-ți va fi zadarnică, toate ușile și ferestrele ce ai în juru-ți au ochi ca să te vadă, toate zidurile ce te înconjoară, urechi ca să te audă, și toate cărările gradii picioare care să te urmărească și mâini care să te prindă și să se grăbească a te aduce înapoi.</p>
<p>— Nu voi face nicio încercare, răspunse Maria înfiorându-se de această înștiințare, însă încredințându-și speranța în voința celui Atotputernic.</p>
<p>A doua zi Caraiman plecă și întârzie mai mult de cinci luni de zile pe țărmurile arhipelagului și Mediteranei, războindu-se când cu grecii, când cu egiptenii.</p>
</div>  
<div type="chapter" n="3">
<p>III</p>
<p>OSMAN</p>
<p>În lipsa lui Caraiman, Maria își petrecea timpul preumblându-se toată ziua prin diferitele camere ce compuneau apartamentul său și prin grădina de la spatele lui, care era întreagă rezervată pentru ea, fără a vorbi cu niciuna din sclavele ce erau puse la dispoziția sa, deși învățase multe cuvinte din limba turcă, și fără a da voie cuiva să o întovărășescă sau s-o conducă.</p>
<p>Într-una din primele zile ale lui Iulie, juna prizonieră ieși din camera sa favorită și intră în sala de baie care era o minune de frumusețe și de eleganță orientală; ajungând acolo, încuie ușa, și uitând să lase jos perdelele de la unica fereastră ce da în grădina sa, se dezbrăcă de ușurelele sale veșminte și singură, singurică, dete drumul la robinetele de apă rece și caldă, lăsă apa să curgă până ce se umplu bazinul cel de alabastru ce se afla în acea cameră pardosită cu mozaic de marmură multicoloră, și după ce aruncă în vaporoasele și cristalinele unde cu apă încropită mai multe flacoane de esențe parfumate, intră în acest noian călduț și aromatic, cufundă nenumăratele tezaure ale corpului său în apa pe care esențele o transformase într-un lapte alburiu și îmbătător, și începu a se juca prin apă întocmai ca un peștișor rumeor. După ce se zbengui mai bine de o jumătate de oră într-acea undă fumegândă, ieși din baie, își înveli frumosul său corp în fularduri de India subțiri ca gazul pe care singur le pusese pe o măsuță lângă baie, încălță delicatele sale piciorușe cu niște papuci numai catifea, aur și mărgăritare împletite cu măiestrie, să apropie de moalea și eleganta sofa ce se afla așezată în fundul camerei, în fața mai multor oglinzi de Veneția cu plăcile de argint sclavisit și lustruit, se aruncă pe dânsa cu o moliciune de adevărată Orientală, se înveli cu o pânză moale și delicată și rămase câtva timp într-o plăcută nemișcare. Peste o oră și ceva se sculă în picioare, lepădă după sine toate vălurile ce o acopereau, rămase goală, golișoră și începu a se uita cu cochetărie și mulțumire spre gentilele sale forme, care întreceau în albețe pânzele ce zăceau la picioarele ei, și după aceea se puse a pipăi și mângâia cu mâna pielea corpului ei, care se făcuse mai moale ca puful lebedei. După ce se admiră îndestul, își aruncă ochii spre oglinzi ca să se admire și prin oglindă. Ce vreți? deși era educată ca un bărbat tot era fiică a Evei.</p>
<p>Însă când își arunca ochii în oglinzi, scoase un țipăt de groază, se aruncă pe sofa uimită și rușinoasă și se grăbi a se înveli cu tot ce găsi în juru-i tremurând ca varga. Ce credeți că se întâmplase? nimic altceva decât văzuse arătându-se în oglinzi împreună cu răpitorul său corp și capul unui bărbat june și frumos care se zărea printre zăbrelele de la ferestră. După ce-și ascunse corpul și chiar capul în pândăturile de pe sofa, stătu mai o jumătate de oră nemișcată, ținâdu-și chiar respirația ca să nu facă zgomot, și pe urmă văzând că într-acel timp nu se auzi în camera sa nimic, cuteză a ridica capul în sus, se uită mai întâi prin cameră, după aceea în oglindă și apoi spre ferestra prin care se zărise acel cap misterios, și nevăzând nimic luă îndrăzneală a se ridica în sus, a se da jos de pe sofa înfășurată în pânzeturi, după aceea cuteză a se apropia de ferestră și chiar fu îndestul de bărbată ca să se uite în grădina în care răspundea acea fereastră, dar nu văzu nici de astă dată nimic.</p>
<p>— De bună seamă mi s-a părut, murmură ea reținâdu-și un suspin fără de voie, și numaidecât lăsă jos perdelele ferestrei, se îmbrăcă iute cu hainele sale și se duse să se încuie în camera sa, unde stătu două zile fără să iasă din casă.</p>
<p> Tocmai a treia zi îndrăzni să părăsescă închisoarea sa voluntară, și cum ieși din casă, coborî în grădină, și numaidecât își arunca ochii spre ferestrele băii; dar văzându-le că erau cu doi stânjeni deasupra pământului și neînvecinate de orice soi de vegetație, se convinse că acel cap a fost numai o nălucire, căci nimeni n-ar fi putut ajunge la acea ferestră fără scară sau fără ghiare de pisică. După ce se liniști în asta privință, își roti ochii prin grădină și îndată ce se asigură în destul că în adevăr era sub bună pază, îndrăzni să înainteze mai mult în acel paradis oriental și să zboare cu ușurința gazetei spre chioșcul ei favorit ce era umbrit de o pădurice de castani. Cum ajunse, acolo intră înăuntru, se aruncă pe un divănaș moa1e ca bumbacul ce se găsea în el și rămase nemișcată acolo mai mult timp, respirând cu o plăcere nespusă parfumata adiere a zefirului care pătrundea prin ferestrele ce erau deschise și se juca cu părul său de albanos.</p>
<p>Stând astfel adâncită într-o dulce și lâncedă adormire, i se păru că aude aproape de sine un zgomot ușor precum cel produs de târâirea șarpelui, dar nu deschise ochii, nici nu se mișca, căci era așa de moale și fără de putere, asemeni unui filtru misterios ar fi circulat în acel moment prin vinele sale; scoase numai un lung și dulce oftat și rămase tot nemișcată.</p>
<p>Dacă ar fi deschis ochii, ar fi văzut ceva care ar fi făcut-o să tresară, să se înspăimânte și să nu știe cum să fugă mai curând. N-ar fi văzut apropiindu-se de sine vreun șarpe veninos, nici vreo fiară setoasă de sânge, ci ar fi zărit mai întâi tufișul de rododafini ce înconjura chioșcul desfăcându-se și apărând între frunzele lor un cap de bărbat june, brunet, bine făcut, sub fruntea căruia străluceau ca două luminări niște ochi mari, negri și scânteietori; ar fi văzut după aceea ieșind din tufiș și restul corpului bine făcut și bine îmbrăcat al unui tânăr, ai cărui ochi se uita în toate părțile să vadă dacă nu va fi surprins de cineva; pe urmă ar fi văzut pe acel june apropiindu-se încetinel de ușa chioșcului, deschizând-o astfel ca să nu deștepte nici musca, și apoi târându-se până lângă divan pe brânci întocmai ca pantera când voiește să-și surprindă prada, și în fine de toate, ar fi văzut pe acel june îngenunchind lângă divanul ei, privind-o și admirând-o cu lăcomie, și după aceea rămânând în extaz înaintea-i mai multe minute; după aceea l-ar fi văzut apropiind buzele sale focoase de una din albele sale mâini ce atârna pe marginile divanului și depunând pe ea un înfocat sărutat.</p>
<p>Dacă n-a văzut nimic din toate astea, Maria simți însă astă atingere arzătoare și cum o simți sări în sus precum ar fi simțit ceva înțepător, dete la o parte stuful de păr ce se despletise și-i acoperea figura sa precum un văl negru de zăbranic, aruncă o căutătură sălbatică în jurul său și văzând îngenunchiat lângă divan pe necunoscutul străin, scoase un țipăt de groază, sări întocmai ca o tigroaică și strigă tremurând în limba părinților ei: </p>
<p>— Cine ești? ce vrei? </p>
<p>— Nu te speria, hanimă cerească, răspunse necunoscutul în aceeași limbă cu o voce dulce și rugătoare, târându-se puțin spre dânsa și aruncându-i o căutătură duiosă.</p>
<p>— Fugi, fugi, departe de mine, răspunse Maria lipindu-se de peretele chioșchiulul, fugi că voi chema să îmi vie ajutor.</p>
<p>— Pe Alah îți jur că nu sunt un făcător de rele, strigă junele împreunând mâinile spre semn de rugăciune.</p>
<p>— Dacă nu ești, lasă-mă să ies.</p>
<p>— Nu fugi, strigă el cu o vece de leu, făcând o săritură și punându-se în dreptul ușii, nu te mișca că sunt în stare să te ucid - și să mă ucid: te rog nu fugi adaugă apoi cu o intonație nespus de dulce căzând din nou în genunchi în pragul ușii, nu fugi, pană nu mă vei asculta; pe urmă poți să asmuți asupra mea toți eunucii haremului, poți să mă dai morții, poți să te desfătezi privind chinurile ce mă vor face să sufăr oamenii ce sunt puși ca să te păcălească, căci mie nu-mi va părea rău, nu te voi defăima, ci dimpotrivă te voi binecuvânta că m-ai făcut să mor pentru tine și m-ai scăpat de o viață ce mi-a ajuns o povară.</p>
<p>— Ce cauți aici și ce voiești de la mine?</p>
<p>— Ce caut? caut să te văd, să mă îndulcesc privind frumusețea ta și auzind dulceața glasului tău; ce voiesc? voiesc să fii bună și blajină cu un nenorocit care te iubește mai mult decât lumina ochilor.</p>
<p>— Și el mă iubește! oftă cu un ton dureros juna fată; de bună seamă că și el uneltește ceva rău pentru mine.</p>
<p>— Voiesc să nu mă gonești, urmă junele care în aprinderea ce-l cuprinsese nu putuse auzi oftatul Marei, voiesc să-mi asculți păsul meu și pe cât poți să mă ajuți.</p>
<p>— Ce pot eu să fac pentru tine? întrebă cu o voce domolită naiva fată, uitându-se cu milă spre junele străin care sta tot în genunchi cu mâinile încrucișate pe piept și cu fața înecată de niște lacrimi ce curgeau șiroaie din ochii săi cei negri și plini de foc.</p>
<p>— Poți mult, hanim, însă nu cred să ai atâta voință cât ai putință.</p>
<p>— Eu nu pot să fac nimic altceva decât să te plâng, dacă ești nenorocit.</p>
<p>— Ba ai putere să mă faci cel mai fericit din muritori, dacă n-ai ține așa de mult să fii umilita roabă a unui Pașă neînfrânat, care după ce se va sătura de darurile cu care te-a împodobit cel de sus, va pune pe unul din eunucii cu care te-a înconjurat să te pârască că i-ai călcat cinstea; atunci se va face că el crede, se va preface că este înfuriat, te va băga într-un sac, va lega sacul la gură bine, va atârna de el un bolovan greu, și pe urmă te va arunca într-o luntre, va vâsli până la adânc, și acolo doi inși vor lua sacul, în care vei fi vie și sănătoasă, și-l vor prăpăstui în adâncimile mării, ca trupul tău să piară mâncat de pești și sufletul să-ți zboare în lumea umbrelor mustrat de cuget că a vrut mai bine să fie roaba unui tiran decât soția unei ființe, care te va iubi mai presus decât partea lui ce-i este făgăduită în rai.</p>
<p>Auzind aceste cuvinte Maria nu se putu opri de a se cutremura și de aș pune mâna la piept ca să i se aline pulsațiile violente ce simțea într-acel minut; după un moment ea se mai liniști și răspunse:</p>
<p>- Eu nu sunt odaliscă, nici roaba lui Caraiman.</p>
<p>— Nu!... exclamă junele împietrit, atunci ești soția lui! îngână el cu descurajare.</p>
<p>— Nu sunt nici soția lui.</p>
<p>— Ce ești dar? întrebă străinul din ce în ce mai cu mirare.</p>
<p>— Sunt româncă și creștină.</p>
   <p>— Am priceput din minutul ce ai deschis gura și mi-ai vorbit într-astă limbă.</p>
<p>— Sunt răpită de oamenii lui Caraiman din casa părintească, care era în vecinătatea Bucureștilor, sunt adusă aici fără voia mea, și tot fără voia mea stau închisă în saraiul lui, însă îl amân din zi în zi ca să pot găsi vreme cu prilej ca să fug de la el și să trec în țara mea unde mă așteaptă...</p>
<p>— O ființă iubită, strigă junele cu aprindere.</p>
<p>— Da, murmură Maria roșind și coborând ochii în jos, fratele meu.</p>
<p>— Fratele tău! Atunci poruncește-mi ori în ce minut vei voi, și eu îți voi da mijloace de fugă din acest cuib blestemat; hai să fugim chiar acum.</p>
<p>— Să fug? Să scap din mâna unui turc ca să cad în mâna altuia? Să părăsesc un rău cunoscut ca să urmez unul necunoscut, poate și mai rău? Nu! nu, mai bine rămân aici, îmi apăr nevinovăția prin bine cât voi putea; când nu voi mai putea, atunci voi găsi destule mijloace de a mă scăpa de o viață atât de nenorocită.</p>
<p>— Deși tăgăduești, se vede însă că mai iubești și pe altcineva afară de fratele D-tale în țara d-tale!... murmură junele suspinând.</p>
<p>— Nu, răspunse Maria, după ce se gândi puțin; nu mai iubesc pe nimeni.</p>
<p>— Nu? răspunse junele ridicându-se în sus vesel de fericire, atunci ar fi cu putință ca să mă iubești pe mine, dacă n-aș mai fi turc?</p>
<p>— Nu știu, nu pot să-ți spun nimic acum, poate, răspunse Maria aruncându-i o căutătură, care ar fi îmblânzit un tigru, nicidecum un turc, dar murmurând în fundul inimii sale: iartă-mă Doamne, că întrebuințez minciuna și prefăcătoria ca să scap din ghiarele celor răi.</p>
<p>— Dacă e așa, răspunse junele palpitând de bucurie, încrede-te oricând vrei în mine, fugi împreună cu mine; eu te voi duce neatinsă de cea mai mică suflare a vântului la casa părinților tăi, voi lepăda această lege, care îmi este nesuferită încă de când am locuit în București pentru că învață pe om să fie rău și izbânditor; și dacă voi putea a mă învrednici să-ți insuflu puțină milă și iubire, voi pune la picioarele tale viața mea și comorile părinților mei.</p>
<p>— Încă unul! murmură Maria în sine suspinând, și apoi adăugase cu voce tare: Cine ești? de unde mă cunoști și cum ai venit aici?</p>
<p>— Mă numesc Osman, sunt singurul copil al lui Servet Pașa; mama mea a murit născându-mă și tatăl meu a pierit cu sabia în mână luptându-se cu hainiții din Rumelia; cum vezi sunt singur într-astă lume, stăpânul unei averi mari și domn desăvârșit pe voința mea. Acum trei ani am fost împreună cu tata în țara d-tale, am petrecut acolo trei luni, am cumpărat de la un turc o roabă creștină foarte frumoasă; tata mi-a dat-o mie, eu am adus-o acasă; m-am purtat cu ea precum cu o soră, căci era mică, delicată, totdeauna tristă, totdeauna cu fața înecată în lacrimi; mie mi s-a făcut milă de ea și, după ce am încercat un an de zile ca s-o împac și am văzut că nu izbutesc, am dus-o singur pană la Giurgiu și de acolo am încredințat-o unui român bătrân și cum se cade ca s-o ducă la părinții ei. Ea m-a învățat a vorbi limba părinților d-tale și a iubi legea creștinilor, care învață pe om a fi bun și iertător, iar nu fiară sălbatică răzbunătoare. După ce a murit tata, am plecat în lume, m-am dus prin țara ungurilor, a nemților și a francilor, și apoi m-am întors în țara mea. Caraiman care era prieten de aproape al tatălui meu și care de curând venise din București, m-a înfățișat lui Sinan-Pașa, acesta lui Mustafa Pașa, marele Vizir, și Mustafa Sultanului Murad, care m-a primit cu mult bună-voință, m-a numit Pașă numaidecât, m-a încins cu sabie de mușir, mi-a dat o seamă de oștire sub povățuirea mea și pe urmă mi-a poruncit să plec a mă război în Morea. Am fost, m-am luptat ca un leu, am dobândit prieteșugul și iubirea lui Caraiman și m-am întors acasă biruitor ca să mă odihnesc de ostenelile războiului care erau noi pentru mine. Am fost cruțat de a doua osteneală și am rămas acasă, iar Caraiman iarăși a plecat. Casa mea este alături cu a răpitorului d-tale, grădinile noastre sunt despărțite numai cu un zid înalt și armat în vârf cu cioburi de sticlă și piroane ascuțite. Într-o zi stăteam în foișorul meu din grădină cu ciubucul în gură și văzui intrând în foișor o babă care-mi zise: — Efendi! dacă voiești să trăiești o noapte dulce și plăcută lângă o hurie care întrece toate frumusețile pământești, urmează-mă. Era tocmai miezul zilei; am urmat-o mai mult de curiozitate, am trecut mai multe potecuțe din nenumăratele cărări ale grădinei mele și am ajuns în dreptul zidului de care era rezemată o scară lungă; la un semn ce mi-a făcut am suit acea scară în urma babii, am călcat peste o scândură ce așezase ea în vârf ca să nu mă înțep în cioburi și cuie, am tras scara sus, am pus-o în cealaltă parte; ne-am coborât jos, și ajungând pe pământ; am trecut împreună cu dânsa mai multe din potecuțele grădinii vecinului meu. După ce am mers câtăva vreme pe acele potecuțe, am intrat într-un chioșc asemenea acestuia și am găsit în el o femeie tânără și frumoasă, care mi-a spus că mă iubește și că s-a îndrăgostit de mine de când m-a văzut, din capul scării ce rezemase ea cu câteva zile mai înainte de zidul ce ne despărțea; cum mă preumblam prin grădină. Fiindcă era frumoasă am spus și eu că o iubesc, am petrecut împreună cu ea în râsuri și nebunii două ceasuri întregi, și apoi am plecat cu baba, ca a doua zi la același ceas să vin nechemat tot în același chioșc și să petrec cu dânsa aceleași ceasuri; Eu ca tânăr fără de minte nu m-am gândit că fac pe o femeie să-și înșele stăpânul, căruia îi este datoare credință neabătută nici că înșel un prieten care mă iubește și-mi vrea binele, ci am venit de mai multe ori însă o dată am greșit drumul, și în loc să intru în partea de alături care după cum se vede este orânduită pentru roabe, am intrat într-acesta care, după cum înțeleg, este deosebită pentru stăpână, am văzut chioșcul care semăna cu celălalt, dar n-am găsit în el pe nimeni. Văzându-mă singur și de nimeni tulburat am rătăcit multă vreme prin grădină, am îndrăznit a mă apropia de case știind bine că la asemenea ceas și pe asemenea căldură, paza și privegherea sunt prea slabe pe la noi prin țara turcească, m-am uitat spre ferestre și am văzut prin geamurile de sus un chip de femeie care se uita spre grădină. Cum am zărit-o mi s-a părut din depărtare că era foarte frumoasă și numaidecât m-am repezit la scara mea, am adus-o sub fereastră m-am urcat și am văzut o priveliște care-mi va rămâne în veci neștearsă în mintea mea.</p>
<p>— Tu ai fost! strigă Maria, acoperindu-și cu mâinile obrajii roșii de rușine; va să zică nu m-a înșelat oglinda?</p>
<p>— Cum am văzut că m-ai zărit, m-am coborât iute jos, am luat scara, am pus-o la locul ei, m-am urcat pe zid și am reintrat în chioșcul meu tremurând ca varga de frică, că vei fi chemat eunucii tăi, și aceea prinzându-mă mă vor măcelări fără de cruțare. De atunci inima mea nu mai este la mine, ci neîntrerupt la tine; de atunci chipul tău este neîncetat în fața mea, de atunci știu ce este iubirea. Am uitat într-o clipă pe acea femeie care era destul de frumoasă și mi-a spus de la întâia întâlnire că mă iubește, am uitat toată lumea împreună cu tot haremul ce mi-a pregătit mama, cu toate că încă sunt un copil, și nu m-am gândit la altceva decât la mijlocul de a te vedea, de a te întâlni și de a te face a mă iubi puțin. Astfel am venit cu gândul de a intra în casă, de a înfrunta moartea și de ați spune păsul meu, dar din nenorocire pentru mine, te-am zărit preumblându-te prin grădină și am tresăltat de o fericire cerească. Cu toate acestea am avut destulă putere ca deocamdată să mă ascund. Tocmai după ce te-am văzut intrând în chioșc, atunci am ieșit din ascunzătoare, m-am târât până lângă tine, și când am văzut acea mână frumoasă și albă atârnând pe marginea divanului nu m-am putut stăpâni, și fără să vreau, fără să știu ce fac am lipit de ea înfocatele mele buze; de aici încolo știi tot ce s-a mai petrecut. Iată, cine sunt, iată istoria mea, mă urmezi? </p>
<p>— Nu.</p>
<p>- Nu! oftă junele cu durere, atunci cheamă slugile, tirano, căci eu sunt gata de moarte.</p>
<p>— Nu am zis nu, pentru că nu te cred, răspunse Maria după o clipă de gândire, ci pentru că de aici nu vom putea scăpa fără a înfrunta mari primejdii. Caraiman are multe străji ascunse care mă spionează, aici, afară de aici, în Stambul și chiar aiurea; de ce să încercăm o primejdie aproape sigură și să nu pândim vremea cea cu mai bun prilej? îndată ce va sosi Caraiman el va pleca spre Dunăre cu oști multe; cred că și tu vei merge împreună cu el; atunci putem scăpa mai cu înlesnire de astă priveghere care nu știu cum se face că doarme într-acest minut.</p>
<p>— Fie și așa, murmură turcul oftând.</p>
<p>— Atunci îmi făgăduești să mă ajuți?</p>
<p>— Din toată inima, răspunse junele cu grăbire; — Vei avea răbdarea ce am eu?</p>
   <p>-Vei avea răbdarea ce am eu?</p>
<p>— Voi avea dacă-mi făgăduiești că vei primi a fi doamna și stăpâna mea. .</p>
<p>— Îți făgăduesc o veșnică recunoștință și o iubire nefățarnică.</p>
<p>— Asta e tot ce-mi trebuie.</p>
<p>— Acum du-te ca să nu căzi în vreo primejdie. </p>
<p>- Într-acest minut, cel mai fericit din viața mea, nu mă mai tem de nicio primejdie. </p>
<p>— Faci foarte rău, căci pentru tine poate moartea într-acest minut să fie o fericire, dar pentru mine?</p>
<p>- Ai dreptate, mă duc; când ne mai vedem?</p>
<p>— Aici, niciodată.</p>
<p>— Prea ești tirană. </p>
<p>— Pentru binele amândurora trebuie să fim răbdători și cu băgare de seamă.</p>
</div>  
<div type="chapter" n="4">
<p>IV</p>
<p>Fuga </p>
<p>Două sau trei zile după cele petrecute în chioșc, mari și variate evenimente se petrecură în capitala Osmanliilor; mai întâi avu loc intrarea triumfală a oștilor de sub comanda lui Caraiman Pașa, care învinsese pe rebeli, după aceea abia peste câteva zile se întâmplă moartea neașteptată a Sultanului Amurat III-lea, și în fine veni suirea pe tron a fiului său, teribilul Mehemed.</p>
<p>Îndată ce intră în seraiul său, victoriosul Caraiman alergă nerăbdător, dar în același timp sfiicios ca și o fecioară nevinovată să zică seleam alekim iubitei sale prizoniere, iar orgoliosul Mehemed, îndată ce se sui pe tronul părinților săi, făcu mare vizir pe redutabilul Seraschier Sinan-Pașa și porunci tuturor căpeteniilor ca în fruntea tuturor armatelor sale de uscat ce pot fi disponibile, să purceadă sub comanda personală a Marelui Vizir, spre Dunăre ca să spulbere ca pleava din fața vântului, pe acel vasal care a îndrăznit să se ridice cu arme împotriva suzeranului său și să șteargă din cartea națiilor acea semeață mână de oameni care se numesc români.</p>
<p>După ce se dete acest ordin, o sumă de aproape douăsute de mii de oșteni se puse pe picior de război. Caraiman comanda un corp de armată și Osman era locotenentul său.</p>
<p>Când intră Caraiman la sclava sa, ea tresări de spaimă și îngălbeni văzându-l, el însă o liniști cu un gest blând, și iată ce vorbi cu ea:</p>
<p>— Bine te-am găsit sănătoasă, iubita inimii mele, zise Pașa apropiindu-se de ea cu sfială.</p>
<p>— Bine ai venit sănătos și biruitor, răspunse Maria cu un ton dulce și fermecător de acum încolo cred n-ai să mai fii supărat, ci te vei bucura în pace de o odihnă trebuincioasă.</p>
<p>— Dimpotrivă, poimâine iarăși plec, răspunse Caraiman cu întristare.</p>
<p>- Iarăși! exclamă Maria mirându-se și prefăcându-se că i-ar fi părut rău, dar bine, încotro te mai duci? </p>
<p>— Spre Dunăre, spre țara ta, ca să astâmpărăm pe cei de un neam cu tine.</p>
<p>— Oh, slăvite Doamne, dacă în adevăr simți o scânteie de milă, dacă nu de dragoste pentru mine, te rog, te juruiesc, nu mă mai lăsa singură; uite cad în genunchi la picioare-ți, nu mă mai ține închisă între aceste ziduri urâcioase. Ia-mă și pe mine du-mă unde te duci, fă-mă să împărtășesc chiar primejdiile tale, numai nu mă mai lăsa iarăși într-această singurătate ca să mor de urât.</p>
<p>— Ce zici tu? exclamă turcul, încruntându-se și aruncând spre sclava sa o căutătură bănuitoare și scurtătoare; ce spui? să te iau cu mine? o! nu, nu vreau să te fac să înduri primejdiile și greutățile războiului; nu, nu, asta nu se poate.</p>
<p>— Știi bine că sunt în stare să le sufăr!</p>
<p>— Se vede că vrei să glumești ori vrei să cauți prilej de fugă? </p>
<p>— Oamenii care mă păzesc aici pot să mă păzească și acolo.</p>
<p>— Femeile sunt oprite de legea noastră de a petrece la un loc cu mai mulți bărbați.</p>
<p>— Mă voi îmbrăca și eu bărbătește și mă voi purta astfel ca nimeni să nu priceapă cine sunt.</p>
<p>— Vei scoate sabia împotriva neamului tău?</p>
<p>— Nu, nu-ți făgăduiesc o minciună; dar voi rămâne în dosul câmpului de război ca să leg pe cei răniți.</p>
<p>— Mi-este cu neputință ca să mă învoiesc.</p>
<p>— Bine, atunci să știi că mă găsești moartă când te vei întoarce.</p>
<p>— Ce ești, copilă?</p>
<p>— Nu sunt copilă, dar simt numai că dacă aș rămâne încă, aici singură, n-aș putea să mai trăiesc căci îmi este groaznic de urât departe de tine!</p>
<p>— Oh, Mario, strigă turcul cu furie, te rog, te jur mai poftesc încă o dată aceste vorbe cu dulce vers.</p>
<p>— Și dacă se va întâmpla ca să pot scăpa cu un pic de viață, urmă Maria, aruncând spre Caraiman una din acele căutături diavolești care înfurnică sângele în corpul omului celui mai împietrit, să știi că drept pedeapsă luna de zile va începe de când te vei întoarce.</p>
<p>— Dar dacă te voi lua împreună cu mine? strigă turcul cu emoție.</p>
<p>— Va începe chiar de azi.</p>
<p>— Atunci pregătește-te de plecare.</p>
<p>— Mă voi pregăti. </p>
<p>— Haine îți voi aduce eu.</p>
<p>— Bine!</p>
<p>— Și te voi înfățișa lui Sinan-Pașa sub numele unui tânăr ce îl aveam sub poruncile mele, care-a murit pe drum de rănile ce a primit.</p>
<p>-Cum se numea acel tânăr?</p>
<p>— Murad.</p>
<p>— Ei bine, de azi încolo nu mă mai numesc Maria, ci Murad;</p>
<p>— Fermecătoareo! nu știu cum faci că toate voile ți le împlinesc.</p>
<p>Caraiman își împlini promisiunea, la ziua hotărâtă trimise iubitei sale un frumos costum de ofițer de spahii, și după ce ea se îmbrăcă cu dânsul figura sa se transformă atât de mult încât în trăsăturile chipului ei frumos, dar bărbătesc, nimeni; nici chiar sclavele haremului ei, nu ar fi putut recunoaște pe odalisca din ziua precedentă. Văzând această transformare neașteptată, Caraiman se minună foarte și se grăbi a o prezenta Vizirului sub numele de Murad cu rangul de căpitan și cu funcția de adjutant al său.</p>
<p>Toți ofițerii turci se minunară de tinerețea, frăgezimea și frumusețea acestui necunoscut adjutant al lui Caraiman, dar nimeni nu intrase în ispită a bănui sexul său, din cauză că dânsul călărea cu siguranța și eleganța celui mai experimentat cavaler, mânuia sabia cu ușurința și vitejia unui oștean îmbătrânit pe câmpul de luptă, și se juca cu armele de foc ca copii cu jucăriile. Patru din cei mai credincioși eunuci ai Pașei erau puși la dispoziția sa spre a-i servi, însă în secret erau însărcinați ca să-l privegheze și să-l urmărească la distanță.</p>
<p>Înțeleapta Maria se păzi de a se da de gol pe drum prin cel mai mic pretext de prepus; ea cât ținu călătoria în cursul zilei nu se dezlipi mai deloc de generalul său, se purtă cu el cu tot respectul ce se cuvenea unui superior, și se recomandă prin faptele sale ca bărbatul cel mai ascultător și mai disciplinat, iar în cursul nopții se retrăgea de cu vreme în cortul său și-și îndeplinea singură toate nevoile personale. Față cu camarazii săi de arme ea se purta cu acea sinceritate și acel cavalerism ce șade așa de bine soldatului, și știu a se preface așa de bine, încât toți crezură că junele Murad era cel mai perfect și cel mai delicat cavaler. În același timp făcu pe Caraiman să creadă că în pieptul său a început să încolțească germenii acelui amor așa de mult dorit. Viteazul general nu se putu opri de a o iubi și mai mult și de a o admira, chiar văzând-o cu ce spirit și dibăcie știa să-și ascundă sexul și cu o sinceritate și îndrăzneală se purta cu cei de un sex care nu era al său, și care pentru o musulmană ar fi fost provocatorul a o mulțime de ispite denunțătoare.</p>
<p>Într-o seară conăcind într-o câmpie și rămânând din întâmplare numai singuri în cort, Caraiman îi zise:</p>
<p>— Fac tot ce pot ca să te mulțumesc și să nu-ți pricinuiesc neplăceri, răspunse Maria cu o voce francă și cu totul degajată.</p>
<p>— Faci mai mult , ca atâta, răspunse el luând-o cu gingășie de mână, îmi aperi viața, căci Șah-Islamul m-ar osândi la moarte, oricât de Caraiman-Pașa sunt eu, îndată ce ar afla că am mânjit veșmintele unui bărbat punându-le pe un trup de femeie, c-am dat numele unui bărbat unei muieri și că am făcut să se preumble o femeie printre bărbați cu fața descoperită. </p>
<p>— N-am știut că prin cererea ce ți-am făcut te-am supus la asemenea primejdii, căci n-aș fi mai cerut-o sau mi-aș fi dat și mai mare silința de a mă păzi.</p>
<p>— Păzește-te, fata mea, păzește-te căci ferindu-mă pe mine, te ferești însăți pe tine; păzește-te sau mai bine urmează cum ai început, că de unde nu focul care m-ar arde pe mine de viu, sau sacul care m-ar arunca pe mine în mare, te-ar arde sau te-ar arunca și pe tine.</p>
<p>— Lasă-mă de mână și depărtează-te, căci aud pași prin prejur și poate veni cineva, care să ne vadă și să ne bănuiască, răspunse Maria smuncindu-și brațele lui Caraiman, care după ce-i luase mâna tot vorbind, îi cuprinsese talia și voia s-o ia cu tot dinadinsul în brațe.</p>
<p>. — Ai dreptate; era să fac o nebunia, tu ești mai cu minte ca mine, răspunse Pașa supunându-se și depărtându-se puțin.</p>
<p>În acel minut intră în cort Osman.</p>
<p>Osman și Maria când se văzură pentru prima oară, se prefăcură că nu se cunoșteau, și nu se salutară și nici nu schimbară vreo căutătură. Caraiman nu bănui nimic și când se găsiră odată amândoi sub cort, îi prezentă unul altuia.</p>
<p>— Pașă, zise el adresându-se către Osman, tânărul care este înainte-ți este Murad, fiul nenorocitului Selim-Pașa de la Damasc, care pieri sub urgia ghiaurilor hainiți. Era un copil când l-am luat cu mine după ce a rămas fără avere și părinți, și cu toate astea, în fața primejdiei nu m-a dat de rușine. Vezi-l cât este de tânăr, cu toate acestea s-a războit în Morea sub ochii mei drept cel mai viteaz și mai ispitit din oșteni; el a văzut căzând sub el trei cai uciși, fără ca să-și piardă cumpătul Murad; zise el apoi adresându-se către Maria, îți înfățișez pe Seraschierul meu Osman-Pașa, pe care te rog să-l iubești și să-l respecți întocmai ca pe mine, și să te supui lui ca și bine făcătorului tău.</p>
<p>De atunci ambii tineri în tot decursul călătoriei, ori de câte ori se vedeau, se salutau cu răceală mai întâi apoi începură a se lua de mână, apoi a-și vorbi, apoi a fi mai prietenoși, și merse înainte până ce ajunse a lega între dânșii o strânsă amiciție, pe care o mărea potrivirea etății lor și întâlnirea ce o aveau unul cu altul în tot cursul zilei pe drum și în bivuacuri.</p>
<p>Osman intrând în cortul șefului său în ziua în care avu loc convorbirea de mai sus, îngălbeni și începu să tremure văzând pe iubita lui singură împreună cu răpitorul ei, dar iute se stăpâni, salută pe Caraiman în mod oriental, strânse cu cordialitate alba mână a ciohadarului Pașei, și pe urmă se întoarse iarăși către șeful său și îi zise:</p>
<p>— Stăpâne; iată o carte din partea vizirului ce mi-a dat-o să v-o aduc în grabă.</p>
<p>Caraiman desfăcu ordinul vizirului îl citi și după aceea zise:</p>
<p>— Mă cheamă vizirul la sine, căci ține sfat împreună cu toate căpeteniile; rămâneți voi aici și așteptați-mă, căci eu mă întorc îndată ce voi scăpa.</p>
<p>Caraiman plecă fără de niciun prepus pentru că el era sigur că Osman nu cunoastea sexul Măriei, îi lăsă pe amândoi în propriul său cort fără să se gândească măcar că Osman ar cunoaște sexul adjutantului său, și se duse drept la cortul unde se ținea sfatul. Îndată ce plecă pașa și se asigură că cei patru eunuci nu se zăreau în jurul cortului, Osman se aruncă la picioarele Măriei și-i zice: </p>
<p>— Stăpână ziua cea mult dorită, ziua scăpării se apropie.</p>
<p>— Scoală în sus, și vorbește mai încet, îi zise ea cu grăbire, căci de multe ori întunericul ascunde niște ochi nevăzuți care văd tot și poate descoperi tot ce văd; fii înțelept ca șarpele și răbdător ca cămila.</p>
<p> Osman se supuse, și sculându-se în sus, se așeză la o mică depărtare de ea pe un mic scăunel de stil maur și-i vorbi în termenii următori:</p>
<p>— Mâine pe seară vom intra în Ruștiuc, și poimâine vom trece Dunărea spre a năvăli cu toate oștile noastre în țara ta; odată ajunși acolo, mijloacele de scăpare devin mai lesniciose. Pentru a ajunge la acest scop am luat toate măsurile trebuincioase ca să-mi îndeplinesc făgăduiala, am trimis un om mai dinainte ca să ne pregătească caii trebuincioși și toate mijloacele de fugă până la Târgoviște, ești gata a mă urma? </p>
<p>— Da, răspunse Maria, aruncându-i o căutătură plină de recunoștință.</p>
<p>— Vei avea încredere în mine? adăugă junele palpitând de emoție.</p>
<p>— Ca în fratele meu, fiindcă trebuie să ai o inimă bună, dacă o dată primești a te pune în o asemenea primejdie pentru o nenorocită ca mine.</p>
<p>— Astă primejdie este prea mică pe lângă dorința ce am de a mă jertfi mult mai mult ca să pot a te sluji după vrednicia.</p>
<p>— Cum vom face ca să scăpăm de privegherea lui Caraiman și a celor patru eunuci care mă urmăresc întotdeuna din depărtare întocmai ca niște umbre.</p>
<p>— Voi îndrepta aiurea băgarea lor de seamă, voi pândi vremea cu prilej, și când voi vedea că nimeni nu se va uita la noi, îți voi face un semn, atunci să fii gata.</p>
<p>— Ce semn vei face?</p>
<p>— Când voi vedea că noaptea este mai negricioasă și mai târzie, când voi recunoaște că priveghierea va fi mai slabă și străjuirile mai negrijitoare, atunci mă voi retrage din cortul lui Caraiman zicându-i: Alah să te binecuvânteze! O jumătate de ceas după plecarea mea să ceri voie de la Pașa, ca să te retragi și tu în cortul tău, și numaidecât să intri în el, să te închizi, trăgând perdelele după tine, după aceea să stingi orice umbră de lumină și să aștepți pănă vei auzi un țipăt de cucuvea care va fi semnul că străjile dorm, tabăra este liniștită, păzitorii înlăturați și calea fără piedici. Atunci să tai binișor cu sabia fundul cortului, să te târăști pe pântece ca să ieși din el, și să mergi mai mult de-a bușilea printre corturi, îndreptându-te spre partea spre care te va povățui repetatele țipăte de cucuvea, și să nu te oprești până nu va înceta țipătul cucuvelei. Dacă vei auzi trei țipăte prelungite unul după altul, să te întorci cum ai venit și să te închizi, în cortul tău, căci calea ne va fi oprită de vreo primejdie, iar dacă va înceta acel țipăt, să te ascunzi cât vei putea mai bine și să aștepți. Dacă îl vei auzi reîncepând iar, să înaintezi până ce te vei apropia de el și te vei întâlni cu mine; dacă nu-l vei auzi reîncepând cel mult, peste un ces, să te întorci la cort cu încredințare că într-acel minut eu nu mai sunt în rândul celor vii, și dacă vei întâlni tu vreo piedică sau vei avea nevoie de ajutor, vestește-mi prin un semn oarecare.</p>
<p>— Voi cânta ca pitpalacul.</p>
<p>— Prea bine; eu atunci voi alerga a te mântui; dacă însă vei ieși din cort și nu vei auzi niciun țipăt în vreme de un sfert de ces, reintră în el, căci, precum ți-am spus, eu atunci voi fi pierdut; în sfârșit dacă te vei întâlni cu mine să știi că ai scăpat de orice primejdie și nimeni nu va mai fi care să se împotrivească fugii noastre. Ești în stare să înfrunți atâtea primejdii și osteneli?</p>
<p>— Sunt, căci sunt deprinsă cu dânsele și am mare dorință de a scăpa de jugul acelor ce m-au răpit de lângă fratele meu și mă țin prinsă.</p>
<p>După aceea, după ce vei fi scăpată de primejdie și te vei vedea la loc sigur, spune-mi hotărât îți vei aduce aminte de făgăduiala ce mi-ai dat?</p>
<p>— Da, murmură Maria abia din buze.</p>
<p>— Astă dulce nădejde mă face să înfrunt orice primejdie putincioasă și să le biruiesc pe toate.</p>
<p>— Tăcere!... zise Maria punându-i mâna la gură, căci aud pași apropiindu-se de cort. </p>
<p>Abia închise gura Maria și îndată se dădu perdelele cortului la o parte și intră Caraiman însoțit de patru ofițeri pe care îi concedia cu un gest de la ușa cortului.</p>
<p>— Să ne gătim de drum, prietenilor, zise el amicilor săi, după ce rămase numai cu ei, căci vom porni chiar în astă noapte, vom merge mâine toată ziua, și mâine seară, în loc de a dormi în Ruștiuc; vom trece numaidecât Dunărea și vom tăbărî în dreptul Giurgiului, ca a doua zi înainte de răsărirea soarelui să pornim spre București ca să-l luăm fără de veste.</p>
<p>Auzind astă veste ochii lui Osman cu ai Măriei se întâlniră precum s-ar fi zis că astă știre le schimba planul propus în privința timpului și că aveau nevoie de oarecare explicații. Caraiman nu observă nimic fiindcă astă convorbire mută nu dură mai mult ca o secundă.</p>
<p>— Haideți, mergeți de vă pregătiți, adaugă el. adresându-se către favoriții săi, căci peste un ceas pornim.</p>
<p>— Mâine noapte să fii gata, șopti Osman Măriei trecând pe lângă ea. </p>
<p>— Am înțeles din semne, răspunse Maria abia din buze intrând în cortul său.</p>
<p>— N-a mai rămas mai mult de opt zile între azi și ziua cea fericită când voi dobândi prin voie bună aceste comori de frumusețe și înțelepciune, murmură Caraiman uitându-se în urma Măriei. Ah! iubire, adevărată iubire, iubire ieșită din inimă, cât de mult schimbi tu pe muritori !... Cât de mult le îmbunătățești firea, cum îi faci de blânzi, de miloși, de îndurători, de drepți și de răbdători! Mai înainte eram o fiară sălbatică, care nu cunoștea frâu și piedici la îndeplinirea patimilor sale; acum știu să mă înfrâng, știu să rabd, sunt om fiindcă iubesc.</p>
<p>Pe când el ținea în vârful buzelor acest monolog șoptit, perdelele cortului său să dete la o parte încetișor, și un om se strecură înăuntru cu ușurința unei târâtoare, acesta se apropie de pașă în vârful degetelor, și ajungând aproape de el, se lăsă binișor în genunchi, își încrucișă mâinile pe piept, și lovind țărâna, cu fruntea sa pronunță cuvintele următoare:</p>
<p>— Sărut urma picioarelor Măriei tale, domnul și stăpânul meu.</p>
<p>Auzind această voce neașteptată Caraiman tresări cuprins de spaimă, își aruncă o căutătură sperioasă în juru-i, și văzând pe cel ce pronunța aste cuvinte, zise cu un vădit aer de dezgust:</p>
<p>— A! tu ești, câine spurcat? m-ai făcut să mă sperii.</p>
<p>— Da, eu, Amfilochi Țicalidi, cel mai credicios din supușii Măriei tale.</p>
<p>— Mai bine zi cel mai lacom dintre cel ce-mi vinde prin greutatea aurului slujbele lor.</p>
<p>— După slujbă bună, D-ne, urmează totdeauna și plată bună.</p>
<p>— Ei fie acum ce mai vrei? ce mai cauți pe la mine?</p>
<p>—-Am venit mai întâi să aflu despre sănătatea Măriei tale, care îmi este scumpă ca lumina ochilor, al doilea m-am înfățișat ca să primesc porunci de la Măria Ta.</p>
<p>— Nu mai am nevoie acum de tine; fii bunicel de te depărtează de pe aici.</p>
<p>— Poate că mai ai câte ceva?</p>
<p>— Nu, niciuna.</p>
<p>— Cine știe?</p>
<p>— Sunt sigur că nu mai voi năzui la blestematul tău ajutor, căci am găsit ce-mi trebuia.</p>
<p>— Fetișoara de la Afumați? Tot o mai ții?</p>
<p>— Voi ține-o până voi muri! </p>
<p>— Tot o mai iubești?</p>
<p>— Mai mult ca oricând.</p>
<p>— Are haz s-o iei de soție? </p>
<p>— Să știi că o s-o iau.</p>
<p>— A făcut multe nazuri până să se obișnuiască a fi odeliscă de harem?</p>
<p>— Află nenorocitule, că ea este neatinsă și curată de orice prihană ca în ziua în care spurcatele tale mâini o smulse din casa părintească.</p>
<p>— Să mă îngropi! exclamă grecul surprins; nu glumești, Pașo?</p>
<p>— Să știi că nu.</p>
<p>— Vai de mine! Marele Caraiman Pașa îmi vorbește sau un copilandru fără minte?</p>
<p>— Eu îți vorbesc, eu care am izbutit ca prin bine să înduplec o ființă căruia i-am făcut atâtea rele, a-mi făgădui de bună voie să mă iubească și să fie credincioasa mea soție.</p>
<p>— Te înșeală, stăpâne, strigă grecul din ce în ce mai surprins, fii încredințat că te amăgește mincinoasa.</p>
<p>— Nu, nu mă înșeală.</p>
<p>— Ea iubește pe altul, pe un ghiaur.</p>
<p>— Minți; încetează cu flecăriile dacă vrei să nu te pedepsesc după cum ești vrednic.</p>
<p>— Iată răsplata celor mari! strigă grecul cu ciudă, apoi pas de mai îți pune altădată viața în primejdie, pas de mai născocește fel de fel de tertipuri și de curse ca să pui mâna pe cel mai primejdios din vrăjmașii fericirii stăpânului, dacă voiești ca în loc de mulțumire, să auzi înjurături și îngroziri!</p>
<p>— Ce ai mai făcut? ce drăcii ai mai uneltit?</p>
<p>— Nimic, răspunse grecul arțăgos, eu nu sunt bun de nimic.</p>
<p>— Vorbește să văd dacă ești vrednic de pedeapsă sau de răsplată; ce drăcii ai mai făcut?</p>
<p>— N-am făcut nimic altceva, decât am răpit, prin o viclenie bine alcătuită, din mijlocul Ruștiucului, care pe atunci era în mâna ghiaurilor, pe vestitul căpitan Mîrza, și l-am pus la închisoare unde zace și acum, fiindcă am aflat că el este iubitul Măriei și o caută cu multă stăruință.</p>
<p>— Mîrza este în mâinile tale? întrebă Pașa cu mirare.</p>
<p>— Da stăpâne, răspunse grecul cu mândrie.</p>
<p>— Nu minți?</p>
<p>— Feresscă D-zeu.</p>
<p>— El iubește pe Maria? </p>
<p>— Da, o iubește.</p>
<p>— Unde este închis?</p>
<p>— În pivnița unui serai din vecinătate.</p>
<p>— Bine! ca să-ți dovedesc că nu mă tem de el și că sunt sigur de dragostea Măriei mele, iată că îți dau poruncă să mergi numaidecât să-i dai drumul din închisoare, să-1 lași să se ducă la ai săi nesupărat, și să-l ajuți a trece Dunărea, iar tu îți vei lua plata precum ar fi tot în obezi.</p>
<p>Grecul salută până la pământ și plecă murmurând: </p>
<p>— Banii îi voi lua, dar pe el nu-l voi slobozi până ce nu voi mai pune mâna și pe alți bani de ai lui.</p>
<p>A doua zi pe seară oștile lui Sinan Pașa intrară în Ruștiuc, pe care Mihai îl părăsise îndată ce aflase prin spionii săi că au pornit spre dânsul oștiri turcești nenumărate și se convinsese că aliații nu mai soseau ca să-1 susțină în pozițiile ce ocupase cu așa bărbăție. Îndată ce ocupară acest oraș fără cetate, fără garnizoană și mai fără de locuitori, turcii puseră la cale preparativele necesare pentru trecerea imediată peste Dunăre, adunară toate bărcile și caiacele pe care imprudenții români le lăsaseră nearse ca să nu sărăcească pe bieții locuitori ce se hrăneau, cu pescuitul, așezară barcă lângă barcă de a curmezișul Dunării în direcția Giurgiului care era pustiu, puseră scânduri pe deasupra, legară luntre de luntre cu funii groase și improvizară în câteva ore un pod destul de slab, dar în stare de a înjgheba, o comunicare lesnicioasă de la un mal la altul. După ce terminară aceste pregătiri fără a fi împiedicați de cineva, turcii trecură tunurile și furgoanele de provizii precum și călărimea pe pod, iar oștenii de pedestrime intrară în bărcile și caiacele ce mai rămăseseră în mod considerabil neîntrebuințate la facerea podului, și înaintară cu toții spre malul opus.</p>
<p>Sinan rămase mai în urmă ca să împiedice fuga codacilor și să asigure paza podului de orice întâmplare; el nu părăsi malul turcesc decât după ce se încredință că toate mergeau bine, că oastea a ajuns dincolo de mal nesupărată de nimeni și că podul era bine păzit. După ce se încredință că toate mergeau bine, se pregăti și el a se arunca în barca ce-1 aștepta, împreună cu Mihnea Vodă Turcitul care-1 însoțea. Dar când să se depărteze de mal, dădu ordin vâslașilor să oprească căci văzuse venind din spre oraș o ceată de cavaleri care-l striga să stea. O! ce mirare-l cuprinse când se apropiară cavalerii de dânsul și recunoscu în fruntea lor pe Pașeaca Vidinului și pe Alexandru Vodă cari fugise din Rușciuc în vremea pericolului într-un mod atât de mișelesc.</p>
<p>— De unde vii, Pașo? întrebă vizirul pe noul venit cu un ton răstit și cu o înfățișare posomorâtă.</p>
<p>— Din pribegire, stăpâne, răspunse Pașiaca descălecând și salutând pe Sinan cu umilință.</p>
<p>— Cum ți-ai apărat cetatea ce ți-a încredințat-o Padișahul? întrebă din nou vizirul cu un ton și mai răstit.</p>
<p>— Cum am putut s-o apăr eu singur, părăsit de o oaste de fricoși și de fugari.</p>
<p>— Pentru ce n-ai murit sub zidurile ce n-ai avut putere să aperi?</p>
<p>— Pentru ca să scap sfântul Sangeac al credinței ce se afla în păstrarea mea, pe care mi l-a trimis Șah Islamul, ca să bag inimă și vârtoșie în oșteni. </p>
<p>— Și n-ai izbutit?</p>
<p>— Nu.</p>
<p>— Unde este Sangeacul?</p>
<p>— Iată-l, răspunse pașa, scoțând de sub largul său burnuz o flamură verde ornată cu o semilună de aur.</p>
<p>— Adu-l încoace și du-te peste pod de te unește cu oștile mele; pe urmă ne vom lămuri în privința nebărbăției purtări ce ai avut.</p>
<p>Mustafa salută până la pământ și nu mai zise nimic de teamă să nu supere prea mult pe teribilul vizir și să-și îngreuneze și mai mult poziția care deja era destul de neplăcută.</p>
<p>— Dar tu, Alexandre bei? unde ai fost pe când sprijinitorii tăi mureau apărându-ți drepturile, și cum te-ai luptat spre a-i scăpa?</p>
<p>— Am urmat pe Mustafa Pașa, care fugea și striga: să fugim căci nu mai este nădejde.</p>
<p>— Astfel îți vei păzi și apăra tronul, pe care mila Padișahului voiește să ți-l hărăzească cu așa mari jertfe?</p>
<p>Alexandru tăcu mâlc și plecă după Mustafa.</p>
<p>Când ajunse vizirul dincoace de mal, tabăra era așezată, corturile întinse, santinelele la posturile lor și oștenii în corturi gata a se arunca în brațele somnului. După ce chemă pe șefi în jurul său și convorbi cu ei o oră spre a hotărî planul de atac, se aruncă și el pe un divan de câmp îmbrăcat cum era, și se înveli cu un burnuz gros, căci noaptea era rece și întunecoasă și cădea pe pământ o ploaie a cărei răcoare pătrundea pe om până în măduva oaselor.</p>
<p>Caraiman nu dormea, deși trecuseră patru ore din noapte după ceasul turcesc, ci stătea de vorbă în cortul lui, împreună cu ajutătorii lui Osman și Murad. După ce vorbiră multe și de toate, Osman se sculă în picioare și zise lui Caraiman:</p>
<p>— Dă-mi voie, stăpâne, să mă retrag în cortul meu.</p>
<p>— Ce! ți s-a făcut somn, somnorosule? întrebă pașa surâzând.</p>
<p>— Da, stăpâne, m-a ajuns osteneala.</p>
<p>— Bine, du-te și dormi, căci mâine ai de lucru.</p>
<p>— Alah să te binecuvânteze, stăpâne, zise Osman sărutându-i mâna ca niciodată.</p>
<p>— Și pe tine, fătul meu, răspunse pașa sărutându-l pe frunte. </p>
<p>Când auzi acest semnal convenit, Maria tresări, dar se stăpâni de teamă să nu fie descopierită de Caraiman. Cum ieși Osmam răpitorul ei se apropiară de dânsa, îi luă mâna în mâinile sale, și-i zise:</p>
<p>— Plânge-mă, Mario, plânge-mă, căci împotriva voinței mele sunt silit a scoate sabia împotriva fraților tăi.</p>
<p>— Nu te plâng, Doamne, răspunse Maria, căci îți faci datoria după cum trebuie să facă oricare muritor pentru țara care l-a născut.</p>
<p>— Ai o inimă de adevărat oștean, zise pașa înduioșat, dar cu toate astea tot ești femeie: sângele îți face rău și mă tem că nu mă vei iubi din minutul ce vei ști că mâinile mele au fost, învăscuite cu sângele fraților tăi.</p>
<p>— Inima care a început să iubească nu mai poate să se întoarcă înapoi, orice piedici ar întâmpina în cale, răspunse fiica Putoianului cu bărbăție.</p>
<p>— Ai început să mă iubești tu, Mario? strigă Caraiman nebun de bucurie.</p>
<p>— Poate, răspunse fata cu o voce aproape stinsă.</p>
<p>— Și vei primi a fi a mea?</p>
<p>— Nu mă întreba acum, ci îndată, ce va trece ziua ce ți-am hotărât.</p>
<p>— Ah! pentru ce nu azi? pentru ce nu în acest minut?</p>
<p>— Pentru că femeia de inimă urăște foarte pe omul care își calcă jurământul, și eu nu voiesc să te urăsc.</p>
<p>— Ai dreptate, fermecătoare ce ești; haide, du-te, lipsește-te din fața mea, căci mi-e teamă de virtutea mea, și nu voi să-ți dau prilej de a mă urî.</p>
<p>Maria ieși și numaidecât intră în cortul ei ca și o umbră ușurică, stătu într-însul pe întuneric câtva timp, până ce nu mai auzi în juru-i niciun zgomot și până ce auzi în depărtare un cobitor țipăt de cucuvea, iar pe urmă, cam peste o oră de la intrarea sa în cort, sfâșie cu sabia ce purta la brâu fundul cortului, și după ce se văzu afară, în mijlocul taberei, se uită în juru-i repede pe acel dedal de corturi răspândite fără simetrie pe un câmp umed de ploaie și foarte alunecos și stătu în loc puțin până ce auzi într-o mare depărtare un alt țipăt de cucuvea. Cum auzi acel țipăt plecă spre acea parte, strecurându-se prin străzile de pânză și pitulindu-se la pământ ori de câte ori trecea pe lângă un cort în care se mai afla lumină, sau târându-se prin tină ori de câte ori se furișa pe lângă o santinelă ce dormita stârcită în noroi, și astfel merse înainte, merse mereu, urmărind țipătul acelei cucuvea care din când în când se repeta și din ce în ce se depărta. </p>
<p>Anevoința și osteneala ce încerca mergând o oră întreagă pe un pământ clisos, prin ploaia care din ce în ce se îndesa, printre corturi care nu se mai sfârșeau și pe lângă santinele care se îndesau cu cât se apropia de extremități, este anevoie de descris. Pe lângă aste osteneli grele pentru o jună fată, oricât era deprinsă era ea cu viața de soldat, fu silită să înfrunte și diferite alte piedici ce întâmpina mai la fiecare pas. Acele piedici se compuneau din șănțulețe de scursoare și din bârne groase, otgone și lanțuri puse de-a curmezișul drumului în diferite direcții, menite de a feri tabăra de un atac nocturn și de o surpriză neașteptată ; aceste piedici pe care întunericul i le ascundea, o făcu ca adesea să cadă în brânci în noroi și să se zgârie până la sânge.</p>
<p>Toate le suferi, toate le răbdă cu bărbăție juna fugară, căci dorința de libertate înfrâna slăbiciunea și oboseala, dar într-un moment când încetă țipătul cucuvelei sale mult dorită, când trecură mai multe momente și nu mai auzi nimic, fu în stare de a pierde tot curajul, de a cade jos fără de cunoștință, și de a se lăsa plină de disperare în voia sorții. În minutul însă când era s-o părăsească cu totul bărbăția, auzi iarăși țipătul cucuvelei ceva mai apropiat, se umplu de bărbăție, și începu să alerge mai repede și mai fără fereală. Astă nesocotință era s-o piardă; o santinelă pe jumătate adormită, se deșteptă tocmai în momentul în care juna fugară o rupse de a fugi, și văzând-o strigă cu o voce sălbatică:</p>
<p>— Cine e acolo?</p>
<p>Auzind astă întrebare Maria tresări, dar nu se gândi mult, ci mai repede decât cugetarea, se năpusti asupra somnoroasei santinele, în mână cu un cuțit ascuțit ce scoasese de la brâu, îl înfipse în pieptu-i până la plasele, și după ce-l văzu răsturnat la pământ, îl lăsă să se zbată cu moartea fără să scoată cel mai mic geamăt, și porni spre locul arătat de cucuvea, al cărei țipăt se apropia din ce  în ce mai mult.</p>
<p>În fine ieși dintre corturi, mai căzu încă de câteva ori împiedicându-se de lanțuri, bușteni și șanțuri, se mai zgârie puțin, dar dete slavă lui D-zeu căci se văzu scăpată. Însă după ce făcu câteva zecimi de pași pricepu că s-a amăgit; înaintea ei era un zid compact de trăsuri și care de bagaje puse și legate una lângă alta. Ajungând în dreptul lor stătu puțin să se gândească, și după o rapidă cugetare își grăi sieși în modul următor:</p>
<p>— Dacă acea cucuvea țipă dincolo de aste căruțe, negreșit că Osman a găsit mijloc ca să treacă prin ele; dacă el a putut trece, trebuie să pot trece și eu.</p>
<p>După ce-și făcu astă închipuire, înghenuchie în noroi, se puse pe brânci și începu să se târască ca o șopârlă pe sub mai multe șire de care și de căruțe; trecu astfel pe lângă un câine ce dormea încolăcit sub căruța stăpânului său, dar care nu zise nimic fiindu-i frig, să strecură printre mai multe posturi de santinele cari, conform obiceiului de moliciune trucească, dormeau duse înfășurate până la ochi în cojoaceiele lor, fără să bage în seamă ploaia ce le uda cealmaua, trecu pe sub mai multe rânduri de furgone., și în fine nu mai întâlni altă piedică decât un șanț mare și lat plin cu apă.</p>
<p>Ajungând pe malul lui cel înalt, care se scufunda sub picioarele ei, își făcu semnul crucii, se avântă și sări tocmai pe marginea opusă a șanțului; acolo îi ieși înainte un om învelit într-un cojoc negru; era Osman.</p>
<p>— Acum suntem scăpați, zise el plin de bucurie; să dăm fuga spre locul unde ne așteaptă caii și să mulțumim cerului căci n-am fost văzuți de nimeni.</p>
<p>— Te înșeli, Osman, răspunse Maria, uită-te la mâinile mele. </p>
<p>— Sânge! strigă Osman îngrozit, ai fost zărită și rănită?</p>
<p>— Ba nu, am întâmpinat în cale o strajă deșteaptă care îmi punea piedecă, și eu cu vârful cuțitului din această teacă l-am înlăturat astfel ca să nu mai poată zice nici circ.</p>
<p>— Vitează și curajoasă copilă! strigă Osman plin de admirație.</p>
<p>După o alergare de un sfert de oră ajunseră într-o pădurice de salcii, găsiră acolo caii ascunși de cu ziuă, încălecară, dădură pinteni cailor, și merseră în goană mare și fără a respira spre miază-noapte. Când începu cerul a se colora spre răsărit ca să se reverse zorile, se întâlniră cu o ceată de călăreți români, care văzându-le costumul și luându-i drept turci, întinse armele spre ei.</p>
<p>— Stați! strigă Maria în românește, căci ne dăm prinși; duceți-ne numai înaintea lui Mihai Vodă, dacă voiți să dobândiți o bună răsplată.</p>
<p>Oștenii auzind aceste cuvinte și limba lor proprie pronunțată fără accent străin, înconjurară pe presupușii turci și-i duse înaintea comandantului lor.</p>
</div>  
<div type="chapter" n="5">
<p>VI</p>
<p>PREPARATIVELE DE RĂZBOI</p>
<p>Mai înainte de a se desfășura toate aceste peripeții și acele ce vor urma, datori suntem spre a fi înțeleși ca să spunem în câteva cuvinte cele ce se petrecură în Constantinopol și în întreaga Turcie mai înainte de trecerea lui Sinan dincolo de Dunăre.</p>
<p>Precum am văzut din capitolul precedent, Sinan Pașa pornise spre Dunăre oștirea sa cea numeroasă, dar nu apucase să pornească și el, căci purtarea sa cea violentă de față cu sultanul, și intrigile de tot soiul urnite de Ferhad Pașa și de amicii săi, reușise a-l răsturna mai înainte de a porni și el spre câmpul de război. Ferhad fu fericitul său urmaș.</p>
<p>Ferhat Pașa reușise a răsturna pe Sinan Pașa și a-i lua funcția de Mare Vizir, dar nu putuse să nimicească și să risipească impresia ce produsese asupra sultanului și a opiniei publice cuvintele sale. Turcul urăște prin instinct pe creștin, el îl numește ghiaur, adică câine, adică o ființă înalt mai inferioară lui. Prin urmare cu mare anevoință, în ultima extremitate, atunci când nu va putea să facă alminteri, se înduplecă el a suferi jugul creștin, a recunoaște într-un creștin un om, a-și declara singur inferioritatea sa față cu creștin și a suporta greul lanț al supremației lui. Iată cauza nenumăratelor războaie ce repurtară ei în decursul mărimii lor contra creștinilor, iată cauza provocării chiar nedrepte a celor mai multe din ele.</p>
<p>Pe timpul lui Mihai, turcii nu mai erau în apogeul puterii lor, ei deja pornise spre povărnâșul decăderii, dar încă nu își luase avânt în prăvălire, nu apucase să se rostogolească cu iuțeala cu care se suise, prin urmare mândria și orgoliul lor erau în toată puterea lor, urmașii lui Osman încă priveau de sus și cu dispreț spre creștini, care abia reușise să le dovedească din când în când că și crucea poate să învingă semiluna, prin urmare turcul tot era țanțoș și fudul ca pe timpul lui Baiazid II Ilderim. Succesele lui Mihai, nu e vorbă, pusese pe gânduri într-un mod foarte serios pe demnitarii marelui Devlet și chiar pe sultan, și exigențele combinațiilor politice îi îndemnase a se gândi la o apropiere, la o împăcare cu beiul ghiaur până ce vor sfârși războiul cu nemții, hrănind în gândurile lor intenția de a năvăli cu toată puterea lor imperială spre rebel îndată ce se va stinge focul dinspre apus, dar opinia publică, dar marea mulțime, dar habodnicii fanatici, ațâțați și asmuțiți de hogi, derviși și softale, care nu puteau suferi odată cu capul ca să-și mărturisească inferioritatea lor față de un ghiaur, și să se împace cu el mai înainte de a suferi o înfrângere simțitoare, ea care nu știa tainele cele de sus, căci în calitate de popor administrat de o putere absolută, nu avea reprezentanți care să ia parte în consiliul marilor regali, ea opinia publică îndată ce află că sultanul și marele vizir ar fi aplecați către o împăcăciune cu Mihai beiu hainul, începu să murmure, să vocifereze, să se agite și să câștige în favorea sa mai multe ortale de ieniceri, care nu așteptau decât un pretext, o scânteie care să aprindă mânia, să-i pună în mișcare, să-i pornească spre revoltă și să-i facă să iasă pe stradă cu cazanele înainte.</p>
<p>Ferhad Pașa era amic al lui Ianacache și prin urmare al ginerelui său Mihai-vodă, el suferise exil pentru că îi justificase răscularea în sfatul marelui Devlet, el surpase pe Sinan-pașa încredințând pe sultan că Mihai, Aron și Sigismund Batori s-ar fi revoltat contra suveranilor lor fiind numai împinși de ura ce le inspira Sinan, care se purtase cu dânșii într-un mod barbar și inuman, iar nici de loc că ar fi urât împărăția turcească și pe sultanul ei, dar nu putuse cu nici un preț să împiedice pe sultanul de a-și porni oștile spre Dunăre ca să pedepsească în chipul cel mai aspru pe Mihai, pentru că devletul, marele vizir și chiar sultanul tremurau ca varga în seraiurile lor de frica ienicerilor, ulamalelor, softatalelor și a tuturor dervișilor care formau opinia publică în Imperiul turcesc.</p>
<p>Cu toate acestea nu era poreclit el de surda Characlan, adică șarpe negru, nici nu era el degeaba arnăut, adică om șiret și îndărătnic.</p>
<p>El fiind crescut din mica sa copilărie în seraiul sultanilor, cunoștea pe de rost toate obiceiurile și apucăturile uzitate în acest câmp strâmt dar îndestul de vast pentru urzici de intrigi și uneltiri viclene. El era înțelept, prudent și foarte răbdător, știa să se prefacă la vreme de trebuință în modul cel mai perfect și să joace rolurile cele mai grele cu plăsmuirea cea mai bine meșteșugită. Văzând că acea cale dreaptă nu-i era cu putință să urmeze, alergă la cea piedișă, la calea prefăcătoriilor, și cu ajutorul ei reuși de minune. El era cunoscut de toți ca omul cel mai viteaz și mai iscusit în arta războiului, care din nimic a ajuns la cea mai înaltă demnitate a imperiului numai prin meritele sale; el numai prin vrednicia și însușirile sale militare ajunsese pentru a doua oară la demnitatea de mare vizir, prin urmare nu surprinse pe nimeni dacă se transformă într-un mod subit din adversar în partizanul cel mai înfocat al războiului; nimeni nu se mira dacă-l văzu că a cerut și obținut de la sultan toate cheltuielile necesare pentru a pune pe picior de război o armată dintre cele mai numeroase, și nimeni nu-l sudui dacă-l văzu că s-a pus cu multă ardoare la adunarea și organizarea acelei mari armate.</p>
<p>Ca să adoarmă cu totul îndoiala celor mai neîncrezători dintre adversarii săi, el adună într-o zi în divan pe toți vizirii și pașialele cele mai de frunte, pe muftiul, pe cadischeri, pe nisamgiul, adică pe comandantul armatei de uscat, pe cei patru deftedari, precum și pe agii ienicerilor și ai bulucciilor și începu a se sfătui împreună cu dânșii și a-i întreba cum ar fi mai bine: să-și îndrepte armata mai întâi spre Țara Românească, ori spre Buda, ca să sfârșească mai întâi cu imperiul cel mare și pe urmă să cadă peste micile principate? Văzând că toți regalii în unanimitate fură de părere să înceapă mai întâi cu Dunărea și apoi cu Buda, el în urma aproabării ce dobândi de la marele devlet, dădu ordin tuturor pașialelor din vecinătate și de pe marginea Dunării ca să pună pe picior de război toate oștile și rezervele de care dispuneau, pe care apoi să le concentreze la Ruștiuc, dădu asemenea ordine ca fiecare, pe lângă oștire, să concentreze acolo un număr însemnat de lucrători și de material trebuincios pentru facerea unui mare pod peste Dunăre, și în același timp încredință comanda acelor oști și paza acelui pod pană la sosirea sa lui Lala Mohamed Pașa, beglerbey al Anatoliei, care și porni îndată spre Dunăre.</p>
<p>Ferhad Pașa se arăta zelos, prea zelos chiar în îndeplinirea sarcinii ce-i dăduse sultanul, adică de a strânge o armată mare, mare de tot cu care să strivească pe români, după aceea pe unguri și în cele din urmă pe nemți. El muncea cu neobosire ziua și noaptea pentru ca să aducă cu un moment mai curând la îndeplinire scopul său, dar vremea trecea, zilele se scurgeau, săptămânile se succedau și oastea tot nu era gata. Se numeau comandanți peste comandanți, serdari peste serdari, pașiale, peste pașiale, dar numărul soldaților, dar luptătorii, dar brațele de susținut și alimentat războiul nu creșteau nici se înmulțeau decât cu mare anevoință și o proporție numerică foarte mică. Hasan Pașa fusese numit beglerbeg al Anatoliei în locul lui Mohamed Pașa fiul lui Sinan Pașa; el fusese trimis la Vidin drept comandant al pieței, cu ordin de a pregăti întinderea unui pod peste Dunăre în partea locului; alți comandanți și demnitari fură trimiși în alte părți cu alte misiuni, dar primăvara sosise, aprilie venise și Ferhat Pașa nu mai pleca împreună cu armia sa care nu mai creștea.</p>
<p>Inamicii săi care nu dormeau nici ei pe când, el veghea și se zbătea pentru a aduce la îndeplinire planul său care nu se mai sfârșea, văzând că marele erou prin întârzierile sale a pierdut tot entuziasmul cu care fusese primită de gură căscă numirea sa, începură să spună în gura mare că el făcea mai mult zgomot decât treabă, dinadins ca să afle din vreme dușmanii imperiului de pregătirile ce se făceau la Constantinopol, și cheltuia un timp atât de îndelungat cu pregătirile pentru ca să dea răgaz dușmanilor ca să se pregătească și ei. Aceste acuzații formulate fără de nicio sfială de către partizanii lui Sinan și ai lui Cicala Pașa, alt dușman de moarte al său, provocară o revoltă între spahii care izbucni în ziua de 11/24 Aprilie 1595, și care fu cât p-aci să-l răstoarne și chiar să-i răpună viața. Noroc că avea bani mulți și că ienicerii îi rămăseseră credincioși, căci cu ajutorul acestor două sprijine, putu să înnăbușească răscoala și să rămână la postul său. </p>
<p>În adevăr rămăsese mare vizir, dar la Constantinopol nu mai putea să rămână dacă vrea să își păstreze înalta sa demnitate. Așadar de voie, de nevoie plecă din Constantinopol cu mare alai în ziua de joi 16/7 aprilie 1595 împreună cu toată armata sa, și tăbărî la Daut Pașa. Zece mii de ieniceri comandați de Zagargi Pașă, câteva baterii de artilerie și foarte puțină călărime tăbărî împreună cu el și se adăposti sub corturile ce fusese întinse pe platoul de la Daut Pașa cu câteva zile mai înainte; iar mai toată cavaleria lefegiilor și cavaleria străină atât din aripa dreaptă cât și cea stângă rămase în Constantinopol ca să păzească pe sultan. Cum vedeți, atâta ostășime putea opune marele imperiu turcesc lui Mihai, care singur și fără ajutorul aliaților săi, putea să le facă de petrecanie cu cea mai mare înlesnire, prin urmare expediția era condamnată de la început la nereușită.</p>
<p>Cu toate acestea, ca să amăgească pe români și să-i facă să creadă că a pornit împotriva lor o armată formidabilă, turcii porniră spre Varna zece galere încărcate, cu tunuri și muniție, care să intre în Dunăre pe la Sulina și să se oprească la Ruștiuc; după aceea se puse în mișcare pe uscat spre Balcani cu toată oastea și începură să înainteze foarte încet dar producând în jurul lor un zgomot asurzitor. Mai înainte de a pleca din Stambul, Ferhad numise ca locotenent al său și îndeplinitor al funcției de mare vizir, pe Ibrahim Pașa, care în față i se arătă foarte devotat, iar pe sub ascuns își da coate cu dușmanii stăpânului său, și plecând îi dădu ordin ca să urmeze cu mare activitate cu strângerea și trimiterea de oști spre câmpul de expediție. Ibrahim din gură făgădui, dar în realitate, după ce plecă stăpânul său, nu numai că nu făcu nimic, dar chiar risipi tot ce bruma lăsase Ferhad la plecare în stare de formație.</p>
<p>Peste patru zile de la plecare Ferhad sosi la Ciorlu și începu a trimite la Constantinopol curier peste curier, prin care comunica lui Ibrahim progresele ce făcea în mers și îi cerea întruna ajutoare peste ajutoare, într-acest timp Ibrahim Pașa nu se gândea la aducerea la îndeplinire a ordinelor primite de la stăpânul său, ci la mijloacele și intrigile prin care să înnegrească și să răstoarne pe Ferhad.</p>
<p>În toate scrisorile ce primea Ibrahim de la Ferhad marele vizir cerea cu insistență trimiterea de ajutoare pentru ca să încurajeze oștile ce i se încredințase, care cu cât se apropiau mai mult de Dunăre cu atât se supuneau mai puțin ordinelor sale și se împotriveau mai tare de frica lui Mihai de a merge mai departe într-un număr atât de mic și atât de rău înarmați. În adevăr turcii se temeau serios de Domnul român, pentru că numai cu câteva săptămâni mai înainte el bătuse și sfărâmase oști îndoit mai numeroase și mult mai bine echipate, și împrăștiase o spaimă groznică între turci, dar de surda fură toate cererile și scrisorile vizirului!</p>
<p>Ibrahim în loc de a da ascultare șefului său, se duse la sultan, își dădu pe față inamiciția sa contra lui Ferhad, și îi spuse padișahului categoric că nu frica de Mihai ci ura și neîncrederea ce le inspira Ferhad, făceau pe oști să nu se grăbească de a se apropia de hotarele Țării Românești. Pentru ca să fie crezută afirmația sa, el aduse ca mărturii pe marele muftiu Bostan Zadel, pe cadiascherul Bahi, pe vizirii Gherah Pașa, Hasan Pașa și pe fiul lui Cicală Pașa, toți partizani ai lui Sinan sau cumpărați de el cu câteva pungi cu bani, și aceștia cu toții într-o voce mărturisiră că Ibrahim Pașa avea dreptate. Această mărturisire zdruncină mult credința ce avea sultanul în aptitudinea lui Ferhad, dar nu-l opri de a-i trimite 1000 pușcași și un număr oarecare de spahii puși sub comanda lui Husein bei. </p>
<p>Ferhad neștiind ce se pregătea la Constantinopol în lipsa sa, continua a-și juca, înainte rolul său de temporizare și de a merge spre Dunăre agale, agale. El ajunse la Șiumla pe la 10/20 aprilie și zăbovi acolo vreo zece zile. Cât stătu în acel oraș el se pusese să facă pe grozavul și să jupoaie pe urs mai înainte de a-l scoate din pădure și a pune mâna pe el; așadar ca să lingușească vanitoasa dorință a turcilor, transformă principatele române (din gură se înțelege) în ialeți, adică în pașalâcuri turcești, și se grăbi a numi pe Giafer Pașa fostul beglerbeg al Savanului ca beglerbeg al Moldovei, iar pe Satirgi Mehemed Pașa beglherbeg al Valahiei. Nu se opri cu imaginația sa organizatoare în sens turcesc numai până aici, ci numi pe Mehemed-beiu de la Ieni-Sagra defterdar pentru ambele principate și hotărî 12000 oameni cu lefuri grase ca să ocupe ca garnizoană acele două principate, și pentru ce nu? imaginația nu costă nimic.</p>
<p>Într-acest timp Mihai care abia sfârșise norocoasa expediție din Moldova, din Dobrogea și de la Brăila, sta în București și se ocupa fără de preget la organizarea mijloacelor prin care să combată și să risipească acea furtună atât de îngrozitor preparată, care izbucnise atât de aproape de hotarele țării.</p>
<p>El ca totdeauna în timp de repaus, se ocupa cu organizarea armatei, cu strângerea unor glote mai numeroase și cu îmbunătățirea resurselor, țării sale. Într-acest timp unul din căpitanii săi aflând că un convoi foarte bogat în bani, bucate și în vite venea din Constantinopol și se îndrepta spre Ungaria, plecă în goana cea mai mare împreună cu oștenii săi spre partea locului.</p> 
<p>Lupta ținu multă vreme între români și turcii apărători ai convoiului, norocul zbură pe rând când într-o parte când într-alta, dar în sfârșit românii izbutiră a dovedi pe turci și după ce-i risipiră puse mâna pe trei corăbii pline cu felurite bogății, care corăbii tocmai terminase cu încărcatul, și se pregăteau să ridice ancora în momentul în care fusese atacate de români. Acest atac norocos avu loc într-unul din porturile Rumeliei din apropiere de Constantinopol și tocmai în momentul în care armata lui Ferhad Pașa se pregătea a ocupa orașul vecin și împrejurimile sale. Românii aflase la timp de astă vecinătate atât de primejdioasă, dar nu se înspăimântase de ea, nici nu fuseseră împiedicați de frica atâtor oști ca să pună mâna pe atâta pradă și s-o ducă la loc sigur într-unul din porturile Dobrogei, care precum știm căzuse de curând în mâinile românilor. </p>
<p>Turcii asemenea aflară la timp de acest atac atât de îndrăzneț, dar nimeni nu se gândi nici cuteză să scoată un număr oarecare de oștire și s-o trimită întru întâmpinarea românilor spre a le smulge prada din mână.</p>
<p>Pentru ce atâta netemere dintr-o parte și atâta indiferență dintr-alta? pentru că succesele repurtate de Mihai băgase în români atâta animoșie încât nu se mai temeau de nicio primejdie, și tot aceleași succese băgase în sufletele turcilor atâta spaimă, încât nu mai cutezau a se mai izbi cu niște ființe supranaturale, care desigur i-ar fi bătut oricât de puțini ar fi fost dânșii și oricât de mulți ar fi fost ei. </p>
<p>Grație acestei superstiții, Sigismund Batori care trimisese în Banat la Caransebeș pe generalul său George Borbeli cu un număr mic de armată avu norocitul prilej să se facă stăpân mai fără de luptă peste două castele turcești: Bocșa și Varoș. Turcii crezând că aveau a face tot cu români, fugiră fără a mai cuteza să se apere, dar după ce aflară că aveau în fața lor pe unguri, se înturnară înapoi, se uniră cu garnizoanele din Guila, Csanad, Hipova și Ineu, și cu toate că George Borbeli era cel mai mare și  mai viteaz dintre generali unguri, îl bătu ca pe el, îi făcu pusderie o mare parte din oștile sale, îi luă orașul Iofo împreună cu șapte sate dimprejur, pe care le trecură prin foc și sabie și năvăliră ca un torent furios în Ardeal. Aflând Batori de aceasta pierdere neașteptată, de frică să nu se pomenească cu turcii în Alba Iulia, trimise spre partea locului oști îndoit mai numeroase, care unindu-se cu restul oștilor lui Borbeli care se afla în preajma Făgetului, după cele mai mari și mai sângeroase opintiri, reuși în cele din urmă să împingă pe păgâni, să pună mâna pe beiu Giulei și Zsanadului, să pună în goană pe pașa Timișoarei și să ucidă un mare număr de prizonieri.</p>
</div>  
<div type="chapter" n="6">
<p> VII</p>
<p>CONSPIRAȚIA BOIERILOR</p>
<p>Mihai nu rămăsese în necunoștință despre ceea ce se petrecuse la Constantinopol și în jurul său în timpul formării și urnirii marei armate dușmane ce se pornise în contra sa; el prin ajutorul amicilor săi secreți din Stambul și chiar din sânul marelui devlet aflase la timp tot ce se urnise și toate dispozițiile ce se luase în contra sa, dar încrezător cum era el în steaua sa protectoare, nu se înspăimântă, nici își pierdu firea, ci se puse cu stăruință și cu sânge rece ca să ia toate măsurile cuvenite pentru a preîntâmpina răul și a-i micșora consecințele, dacă nu va putea să le înlăture.</p>
<p>Îndată ce află această noutate, el se grăbi a scrie aliaților săi și a le cere ajutoare îndestulătoare, însă în același timp se puse cu îndoită ardoare a-și strânge oștirea și gloatele sale, pe care le trimisese pe acasă ca să se odihnească, și a le chema înapoi sub steag. Într-acest timp două crime greu de calificat se comiseseră într-același timp, amândouă cu scopul de a zădărnici măsurile de apărare luate de Mihai și a primejdui existența patriei. Iată mai întâi descrise în câteva cuvinte peripețiile primei crime:</p>
<p>Dan Vistierul a fost întotdeauna, precum știm, un dușman neîmpăcat al lui Mihai, fără însă a înceta de a fi unul din sfetnicii săi și de a păstra funcția de mare vistier, pe care vodă i-o reînnoi la fiecare început de an, cu toate că știa bine că Dan nu-i era prieten, însă de când îi arsese casa cu ocazia omorârii emirului turcesc, și nu i se mai restaurase, cu toate repetatele promisiuni ce i se făcuse, dușmănia sa se schimbase într-o ură de moarte. Banul Manta asemeni ura pe Mihai, însă nu îndemnat de un interes personal, ci pentru că, precum făceau mai toți boierii învârstiți din acele timpuri, nu împărtășea ideile lui Mihai, nu avea încredere în puterea și bărbăția românilor, nu spera ca o mână de români să poată izbuti a înfrânge până la sfârșit cerbicea turcilor, deși vedeau cu ochii minunile nesperate și victoriile strălucite repurtate de români contra turcilor.</p>
<p>Aceste două căpetenii ale boieriior bătrâni, porniți, precum am zis mai sus, unul de ură contra lui Mihai și altul de frica de turci, începură să semene între boieri sentința zavistiei, a spaimei și a nenorocitelor împerecheri. În loc de a admira energia și alesele calități ale lui Mihai care-i scăpase de turci și de asupririle lor într-un mod atât de grabnic și de puțin sperat, ei începură să înfățișeze pe domn înaintea celor fricoși ca pe un ambițios primejdios care ar vrea să calce pe urmele foștilor Domni: Mircea cel mare, Vlad Dracu și Vlad Țepeș, care ca și el au vrut să zdrobească prin gloate puterea, supremația și vechile privilegii ale boieriior, pentru ca să pună în locul puterii lor atotputernicia domnească întărită prin puterea armată a gloatelor, și să înlocuiască actuala oligarhie printr-o domnie absolută fără de niciun control, fără de niciun frâu.</p>
<p>Ei începură să descrie celorlalți boieri în culorile cele mai negre primejdiile ce-i așteptau în timpul cel mai scurt din partea turcilor în caz în care vor mai păstra credință lui Mihai, el le spuse și-l încredințară prin jurământ că Poarta a numit domn în locul lui Mihai pe Ștefan Bogdan fiul lui Ion Sasu, care mai domnise încă o dată, el le destăinuiră marele secret ce aflase prin niște curieri veniți de curând din Constantinopol, cum că deja a pornit de acolo marele vizir în capul a unei armate numărând așa ca nisipul mării, care se apropia cu mare iuțeală de Dunăre și venea să pedepsească semeția lui Mihai, zile enumerară în cele din urmă groaznicele pedeapse ce-i așteptau încât când vor mai sprijini pe Mihai, și bogatele recompense ce li se vor acorda în caz când îl vor părăsi și vor conlucra la pieirea lui, ei în cele din urmă le spuse că pașa de la Diiu (Vidin) era gata să treacă Dunărea pe un pod din vase ce putea fi întins de azi până mâine și-i îndemnară pe toți să fugă de la curtea lui Mihai peste Olt. Ei le mai spuse în fine că la Craiova deja se făcuse pregătiri ca să se formeze din scutelnicii și lefegiii Dăneștilor și Pârvuleștilor o armată puternică, care împreunându-se cu turcii ce vor veni de la Diiu să năvălească dincolo de Olt, să cuprindă Târgoviștea, să pună pe tron pe Domnul orânduit de Poartă, și apoi să pornescă spre București unde se stabilise Mihai de la revolta sa contra turcilor, și să-l izbească dinspre apus, pe când turcii veniți de la Ruștiuc îl vor izbi dinspre miazăzi. </p>
<p>Boierii la care se adresase Dan și Manta nu rămase nesimțitori față cu propunerile lor, ci dimpotrivă le aprobară și le încurajară, pentru că se potriveau de minune cu părerile lor. Unii din ei fură îndemnați să ia această hotărâre mai mult de frica ce le-o inspirau turcii și de teama că războiul început nu va fi tot așa de norocos până la sfârșit; alții, cei mai mari și mai numeroși, fura mânați de patima invidiei, a ambiției personale, și a urii ce simțeau pentru acest Mihai care țintea să se perpetueze la domnie și să impună chiar pe urmașii săi mulțimii prin îndrăznețele sale fapte, care lingușeau prostimea și o făcea să se simntă mândră și fudulă cu asemenea Domn viteaz.</p>
<p>Aceste două facțiuni de boieri, deși aveau scopuri deosebite și doi candidați, unii pe alesul turcilor, iar alți pe unul din ei, totuși își dădură mâna și se uniră ca deocamdată să doboare pe Mihai și să cheme pe turci, iar pe urmă văzând și făcând îndată ce luară aceasta hotărâre, într-o noapte unii din ei părăsiră Bucureștiul, se duse la Craiova și își dădură mână cu ultimile rămășițe ale Pârvuleștilor Dăneștilor, care stau mereu la pândă în vechea capitală a banilor, fără a primi să ia parte la afacerile statului, bunămi-te oare ca legitimiștii din Francia în timpurile noastre, și așteptau cu răbdare momentul priincios de a pune mâna pe mult doritul tron, pe care îl credeau că ar fi firescul și nedisputatul lor patrimoniu. Dan și Manta rămase în București spre a nu deștepta bănuiala lui Vodă.</p>
<p>Cum se văzură adunați la un loc și înțeleși în privința unui unic scop, adică răsturnarea lui Mihai, numaidecât se cotizară, strânse bănet îndestulător, pentru că pentru fapte rele omul este mai bucuros să dea decât pentru fapte bune, și numaidecât băgară în Craiova un corp de vreo 5000 sârbi strânși cu lefuri bune, și imediat se declarară pe față ca dușmani ai lui Mihai și ca partizani ai turcilor. Din norocire Mihai nu era cu totul abandonat de către, boierii săi mai rămăsese mulți, și mai cu seamă în Oltenia și Craiova, care îi păstrase credința și nu se învoise a se alia cu dușmanii săi. Aceștia cum simțiră și văzură uneltirile boieriior haini, numaidecât se grăbiră a vesti pe Domn prin curier special și a-l îndemna cu insistență ca să trimită oști îndestulătoare care să le taie mai din  vreme gustul de răzvrătire.</p>
<p>Mihai nu prea era om care să lase lucrurile pe mâine; el cum află de hainia boierilor săi, numaidecât trimise la Craiova un corp puternic de armată, care izbi pe rebeli fără de veste, goni pe străini din Craiova și-i fugări până ce-i sili ca de frică să treacă Dunărea înot, iar pe boieri îi prinse pe toți, îi legă cot la cot și-i aduse în București pe jos ca pe niște vinovați. Într-același timp Mihai căruia i se trimisese din Craiova toate hârtiile ce găsise asupra răzvrătitorilor, hârtii care dovedeau cu prisos toată vina făptuitorilor, precum și numele tuturor complicilor lor din București se duse în persoană însoțit numai de credincioșii lui Preda și Stroe, frații Buzești, intrară în locașul lui Dan în care conspiratorii țineau consiliu în toate serile, îi găsi chiar ținând sfat pentru ca să-i răstoarne și să-i dea pierzării, și în loc de a pedepsi pe vinovați cu toată asprimea cuvenită se mărgini numai a-i mustra cu blândețe, a le imputa lipsa de patriotism, a se pune la dispoziția lor singur și dezarmat pentru ca să-l dea pierzării dacă îl credeau vinovat, și după aceea rupse de față cu ei toate hârtiile compromițătoare, deschise temnițele și dezlegă lanțurile celor aduși din Craiova care sosise chiar într-acea seară încărcați cu obezi, și le dădu tuturor deplină iertare, ba încă nici nu îi scoase din funcțiile ce ocupau. Aceasta purtare generoasă și cavalerească mișcă atât de mult pe Manta și încă pe câțiva boieri bătrâni, încât îi făcu să cadă în genunchi la picioarele sale, să se jure că de atunci încolo îi vor păstra credință până la moarte și se vor schimba din dușmani în partizanii săi cei mai zeloși. Chiar Dan fu mișcat, se jură și el că îi va păstra în viitor credință, dar în fundul inimii sale rămase tot dușman, tot slugă, necredincioasă și rău-voitoare. Astă tactică iscusită și eminamente politică, permise lui Mihai ca să se cortorisească de dușmani fără vărsare de sânge și să înmulțească într-un mod considerabil numărul partizanilor săi pe viață și pe moarte.</p>
<p>Acestă crimă urâcioasă nu putea să rămână singură; alta nu mai puțin urâcioasă veni să-i țină companie și să îngreuneze și mai mult situația îndestul de grea a lui Mihai. Farcaș, viteazul aga Farcaș, sabia cea mai ageră a lui Mihai, preotul din județul Romanați care depusese crucea pe altar și încinsese sabia și alergase pe câmpul de luptă ca să apere prin arme de nimicire de către semilună, sfânta cruce aga Farcaș, căzu victima celei mai negre trădări: o parte din boierii grațiați cu atâta generozitate de Mihai se jurară a-și răzbuna în tot chipul și prin toate mijloacele contra acestui Domn care îndrăznise a-i ultragia în modul cel mai sângerând prin umilirea sa, generozitate măcar de ar pune în primejdie chiar și existența patriei lor cât și împotriva sfetnicilor lor cei mai credincioși. Așa au fost întotdeauna boierii noștri: rău dacă te-ai purtat către ei rău și aspru, rău dacă te-ai purtat cu ei într-un chip îngăduitor și iertător.</p>
<p>Acești boieri ca să-și răzbune acest afront se hotărâră să nimicească câte unul pe cei mai aleși și mai viteji dintre căpitanii lui Mihai; vârându-i în câte o cursă în care să găsească pieirea; ei și oastea ce aveau sub comanda lor. Cel întâi ales fu aga Farcaș, pentru că el se brozise a fi mai aproape de dânșii, mai îndemâna lor, tăbărât împreună cu oastea sa în apropiere de Calafat, unde se oprise ca să-și odihnească soldații după ce reușise a despresura pe căpitan Velicu și ceata sa, care pe când se întorcea de la Babadai fusese izbită și înconjurată la locul numit al Comisului de un puternic detașament de turci rămași dincolo de Dunăre din corpul de pagini ce trecuse ca să se unească cu oștile boieriior rebeli, corp pe care vitejii lui Mihai îl bătuse, îl sfărâmase; îl pusese pe goană și îl gonise peste Dunăre.</p>
<p>Ca să aducă la îndeplinire planul lor trădător de patrie, boierii cumpărară cu 2000 de aspri doi soldați români puși de santinelă ca să păzească granița pe malul Dunării, și-i îndemnară ca prin vreo minciună să atragă în o cursă de mai înainte pregătită pe frații lor de arme. Din nenorocire se găsiră doi mizerabili care consimțiră ca pentru bani să comită cea mai neagră mișelie, trădarea! Acești mizerabili se duse la aga Farcaș și-i spuse că dincolo, de Dunăre la mică depărtare de râu trecea un convoi foarte bogat păzit numai de vreo sută de turci. </p>
<p> Farcaș dispunea de vreo trei mii luptători aleși și setoși de a se distinge prin o faptă strălucită și îndrăzneață; el credincios executător al politicii lui Mihai, care într-adins își împărțise armata în mai multe cete îndestul de tari și le imprăștiase în diferite puncte de pe marginea Dunării, ca de acolo să zboare cu înlesnire, peste Dunăre oriunde va afla că se afla pradă bună de jefuit și victorie lesnicioasă de repurtat; acestea toate pentru ca pe de o parte să întrețină spiritul, războinic între români și să bage spaima morții între turci, iar pe de alta, să plătească cu produsul, acelor prăzi lefurile soldaților și să mai strângă și ceva bani și producte pentru vremuri rele. </p>
<p>Cum află această noutate, Farcaș nu mai stătu nici măcar o clipă în cumpănă, își puse în mișcare ceata, trecu împreună cu ea Dunărea în apropiere de Ciuperceni, și când se pregătea împreună cu roșiorii săi să se ia după convoi, în goana cailor lor de Slam Râmnic, cei mai vestiți în iuțeală dintre toți caii călărimii românești, deodată se pomeniră înconjurați de un corp de 30000 de turci. Noroc, că se înnoptase și încă nu ieșise din o dumbravă de sălciile ce acopereau malurile Dunării.</p>
<p> Românii se luptară ca niște lei; disperarea, mândria și amorul lor propriu rănit îi făcu să săvârșească fapte de vitejie nesperate; fiecare se luptă deodată cu zece dușmani, și cu toate acestea fiecare reuși a culca la pământ doi sau mai mulți păgâni, dar în cele din urmă puterea omenească are un hotar, se istovește și ea atunci când oboseala îi cuprinse, numărul dușmanilor începu a-i copleși, și puterea numărului îi făcu să se înmlădie și în cele din urmă să cadă învinși. Cu toate acestea niciunul din ei nu se lăsă a fi prins; toți se  luptară cu deznădejde  până la moarte, toți își vândură scump viața și nimeni nu căzu fără suflare mai înainte de a lua împreună cu sine măcar un suflet de turc. Mulți căzură dintre români, numărul lor se număra cu miile, dar numărul turcilor era aproape întreit. Dintre români abia scăpară câteva sute între acestea fu și Aga Farcaș și încă patru căpitani care purtau asupra lor făcut fâșii steagul regimentului lor, steagul  roșiorilor, la care reușise să-l smulgă deși mutilat din mâinile inamicilor victorioși.</p>
<p>Știrea acestei înfrângeri fiind comunicată lui Mihai amărî foarte mult pe eroul român dar nu-l lăsă mult timp nemângâiat; dezastrul de la Ciuperceni fu spălat în scurt timp după aceea prin sângele turcesc ce fusese vărsat în strălucita și victorioasa luptă de la Brăila, despre care am vorbit mai sus, luptă ce fusese provocată iarași de o mișelie, de o trădare. </p>
<p>Curând după aceea o a treia mișelie veni să pună vârf celor alte două! și să amărască până la descurajare pe mult îndrăznețul Mihai; această a treia mișelie fu comisă de amicul și aliatul său Sigismund Batori care găsi de cuviință a-și plăti prin cea mai neagră ingratitudine anul liniștit și nebântuit de nicio primejdie ce-i hărăzise Mihai prin expunerea de nenumărate ori a vieții și patriei sale.</p>
<p>S-o descriem și pe ea: </p>
</div>  
<div type="chapter" n="7">
<p>VIII</p>
<p> VICLEȘUGUL UNGURILOR</p>
<p>Grație lui Mihai și a uriașelor sacrificii de oameni și bani făcute de el Sigismund Batori putuse să trateze în liniște cu curtea Germaniei clauzele căsătoriei sale cu arhiducesa Maria Cristina și a se logodi cu dânsa. După aceea, văzând că membrii Casei Austriei amânau întruna ziua cununiei, crezând că acea amânare provenea numai din cauza micului rang ce ocupa el printre suverani, adică pe acela de Domn al unui principat mic și vasal, ambiția îl sili să se gândească la întinderea hotarelor statului său și la schimbarea coroanei sale de principe printr-una de crai. Neputându-se face stăpân peste patria sa care gemea în mâinile turcilor pe care nu se bizuia a-i goni dintr-însa, el crezu că ar fi fost mai lesne și mai puțin primejdios dacă ar încerca să-și mărească țara în paguba aliaților săi munteni și moldovenii, care nu puteau să i se opună, într-un mod serios, pentru că se aflau în război cu turcii. A plăti prin ingratitudine binefacerile ce primise de la domnitorii acestor principate și a se face rege al Daciei fără vărsare de sânge și fără de sacrificii, această monedă i se păru lui că ar fi plata cea mai leal și mai în curs pentru o ființă cu sângele și inimă de ungur.</p>
<p>Că să aducă la îndeplinire acest plan, el nu cuteză să înceapă cu Țara românească, pentru că alături de Mihai nu se prea glumea, căci el nu știa de glumă și pedepsea pe îndrăzneț cu o pilduire strașnică; începu dar mai întâi cu Moldova, al cărui Domn, Aron II Vodă era urât de boieri și de popor pentru tiraniile și hrăpirile sale din trecut, și nu era înzestrat cu însușirile lui Mihai, care pe lângă marea popularitate de care se bucura, impunea prin faptele sale respect și admirație chiar dușmanilor săi cei mai înverșunați.</p>
<p>El începu mai întâi să aprindă focul urilor și împerecherilor dintre moldoveni și a semăna buruiana zâzaniei și a pismei între boieri față cu Domnii lor; Așadar chiar în momentul în care aflase ca Ferhat Pașa reușise în cele din urmă a aduna și a avea o armată formidabilă, că trecuse cu ea Balcanii și că se apropia în grabă de Dunăre, tocmai în aceste momente critice urzi cu ajutorul boierilor moldoveni care nu puteau să uite tiranica purtare a lui Aron contra lor, intriga cea mai urâcioasă plăsmui niște scrisori false care ar fi dovedit cum că el s-ar fi aflat în înțelegere cu turcii și cu cardinalul Andrei Batori care trăia în Polonia, îndată ce puse mâna pe acest pretext, trimise în Moldova un corp de armată pus sub comanda lui Gaspar Corniș și Francisc Daczo și-l porni să treacă granița ca dușman. Acest corp unguresc de îndată ce trecu dincolo de munți, își împreună puterile cu oștile ungare puse de mai înainte la dispoziția Domnului Moldovei, și ajungând aproape de Suceava, făcură cauză comună cu oștile adunate de boierii moldoveni care se aflau sub comanda hatmanului Ștefan Răzvan, care din țigan ajunsese prin extraordinarele sale calități militare la cea mai înaltă treaptă ostășească a Moldovei, și cu toții   năvăliră spre reședința lui Vodă care pe atunci se afla în Iași.</p>
<p>Aceste căpetenii năvăliră fără veste în Iași cu oștile  lor în ziua de 13/23 aprilie 1595, puse mâna pe Aron Vodă împreună cu nevasta și cu fii lor, îl trântise împreună cu familia sa în Ardeal sub pretext ca să se dezvinovățească față cu Sigismund de pâra ce i se aducea și încredințară provizoriu administrarea Moldovei în mâinile lui Răzvan.  Sigismund se feri de a da pe Aron judecății și de a asculta dezvinovățirea sa, ci se grăbi a-l arunca ungurește, adică nejudecat în temnița cetății Vintulul, orășel pe Mureș nu departe de Alba unde stătu până în mai 1597 când muri de mâhnire și de boala contractată în acea închisoare, deși nu avea mai mult de 50 ani. Averea sa cea mare fu confiscată și vărsată în tezaurele sale pentru a servi, zicea el, la acoperirea cheltuielilor războiului. Familia și partizanii săi fură pedeapsiți unii cu moartea și alții cu închisoarea și cei mai mulți cu confiscarea averilor lor, iar tronul său fu încredințat într-un mod definitiv lui Răzvan, care primi a se pune sub suveranitatea sa și a închina țara peste care domnea voievodului Ardealului sub niște condiții foarte umilitoare pentru Moldova. După ce dobândi într-un chip atât de ușor și de ieftin supremația asupra Moldovei, Sigismund se hotărî a o întinde și asupra Țării Românești. El lăsă pe turci și se apropie de Dunăre fără să scoată, la iveală cea mai mică pretenție, dar îndată ce află că Ferhad a trecut Balcanii, și îndată ce primi de la Mihai o  scrisoare trimisă prin curier într-adins, prin care-i cerea grabnic ajutor, atunci răspunse eroului român că mai înainte de a trimite un singur țechin și un singur soldat, vrea a încheia cu Domnul României un tratat format de alianță ofensivă și defensivă, care să stabilească într-un mod clar relațiile dintre ei.</p>
<p>Pentru a ajunge cu un moment mai curând la acest dorit rezultat, el invită pe Mihai să trimită fără de zăbavă delegații căpuiți cu depline puteri desăvârșite de a încheia un asemenea act, fără să mai aibă nevoie de a cere dezlegări ulterioare de la București. Mihai înțelese că era la mijloc vreo cursă, dar neavând putere să o evite într-acele momente atât de critice, fu nevoit să se supună necesității, și trimise la Belgrad delegație, compusă din Eftimie Mitropolitul Ungro-Vlahiei, Teofil episcopul Râmnicului, Luca episcopul Buzăului, marii vornici Mitrea și Hristea, marii logofeți Dumitru, Preda și Borcea, visterii Dan și Teodosie, postelnicu Radu Buzescu și Stamate și crucerii Radu și Vintilă, care sosiră la Alba Iulia în ziua de 3/13 mai, și care după ce fu primiți de Batori intrară imediat în tratative cu Ștefan Iojica sfetnicul și cancelarul principelui și cu George Ravadzi sfetnicul și comandantul cetății Samos-Uivar delegați ai Ardealului.</p>
<p>Din lista de mai sus reiese lămurit că, pe când Batori alesese numai două delegații și acei sfetnici ai lui de taină, Mihai ca să împace toate pretențiile și să nu jignească ambiția neamului trimisese o deputație compusă din 14 persoane, dintre care inamicii săi personali se găseau în majoritate. Mulțumită nevoii în care se găsise Mihai de a compune deputația sa într-acest mod rezultatul negocierilor nu fu astfel cum dorise el, nu fu un tratat de alianță inegală prin care Mihai se închina lui Sigismund, ci un act de supunere desăvârșită și de întruparea Țării Românești cu Ardealul, act care fu încheiat la 10/20 mai pe care Mihai fu nevoit mai apoi să-l rectifice ca să poată căpăta cu un moment mai curând ajutorul promis. </p>
<p>Iată un rezumat clauzelor acelui tratat:</p>
<p>1) Mitropolitul, episcopii și boierii împreună cu Mihai și toată țara își alese de domn stăpânilor pe Sigismund Batori și pe urmașii săi, căruia vor depune jurământ de credință și îl vor recunoaște ca principe al lor. </p>
<p>2) Acest Domn neputând reșade necurmat în Țara Românească, el o va cârmui printr-un vicedomnitor ales de țară care să știe limba și obiceiurile locale, căruia principele îi va trimite steag, buzdugan și sabie, stemele domniei.</p>
<p>3) Vice-Voievodul va alege un sfat de 12 boieri mai bătrâni, între care să nu intre nici un grec, și cu care să cârmuiască țara.</p>
<p>4) Veniturile principatului se vor impune de îndată Ardealului și se vor strânge de vice domni care nu se va mai numi: „Din mila lui D-zeu” nici va numi orașele țării ale sale, ci va funcționa numai ca un slujbaș al Principelui.</p>
<p>5) Banii trebuitori Domnului pentru treburile țării și ale sale se vor elibera din veniturile țării de către Principe în vistierile căruia se va vărsa, prisosul. </p>
<p>6) Toate actele publice se vor elibera numai în numele Principelui și se vor aduce la îndeplinire de vice Domnitor. Numai principele va avea drept de viață și de moarte asupra boieriior, dreptul de a face danii la pământeni, dreptul de-a declara război și a încheia pace, precum și acela de a tracta și a încheia cu puterile străine orice fel de învoieli de orice natură. Vice-domnul nu va putea încheia nici un tratat fără prealabila învoire și ratificare ulterioară a Principelui Ardealului.</p>
<p>7) La dietele Ardealului se va trimite din Țara Românească un număr oarecare de deputați, care vor lua parte la dezbateri și vor vorbi și vota precum ceilalți deputați ardeleni.</p>
<p>8) Religia ortodoxă va rămâne neatinsă. Libertatea și veniturile clerului și ale călugărilor vor rămâne intacte ca și mai înaintea cărora Principele le garanta în toată întregimea lor toate privilegiile de mai înainte, iar juridițiunea mitropolitului Ungro-Vlahiei se va întinde peste toate bisericile românești ce se aflau sub stăpânirea Principelui.</p>
<p>9) Titlu ce se va dă de vice Domn și de boieri Principelui va fi prea luminatul Domn Sigismund din mila lui D-zeu Principele Transilvaniei, Moldovei și Valahiei transcarpatine și al sacrului imperiu roman, domnul părților regatului Unguresc și contele Secuilor „Domnul nostru prea, milostiv”. Vicedomnul va fi numit de către Principe... Respectabilul și magnificul Domn Mihai, voievodul țării noastre transcarpatine „credinciosul nostru iubit”</p>
<p>10) Sigiliul oficial al Principatului Valahiei, va fi al Principelui.</p>
<p>11) Vice domnul voievod va face parte din consilierii Principatului Ardealului.</p>
<p>12) Pentru toate acestea principele Ardealului se lega, el și urmașii săi, a apăra cu toate mijloacele de care ar dispune Țara Româneșcă de orice vrăjmași. Mihai subscrise cu inima sângerândă acest tractat, pentru ca să capete cu un moment mai curând clauza conținută în art. 12 dar chiar în momentul în care îl subscrise, el făcu cel mai strașnic jurământ de a-l sfâșia în timpul cel mai scurt putincios cu ascuțișul sabiei sale, și de a se răzbuna în modul cel mai teribil contra acestor insulte înjositoare.</p>
<p>El era trist și mâhnit, el era cătrănit și amărât, dar vlădicii și boierii cei bătrâni erau veseli și mulțumiți, pentru că reușise a-și asigura și a-și înmulți privilegiile și imunitățiile lor; și într-același timp reușise a umili și micșora pe Mihai, pe care ei îl considerau, nu ca pe un patriot înflăcărat de dorul măririi  patriei sale; ci ca pe un orgolios și ambițios ordinar, care dorea să se înalțe de asupra tuturor și să subjuge pe toți. EI nu se gândeu nici deloc că patria lor, iar nu numai Domnul, a fost smerită și înfruntată când capul țării din Domn, suveran a fost scăzut la rangul de voievod vice domn deloc țiitor domnesc de slujbaș unguresc, ce se bucurară numai pentru că dușmanul care niciodată nu le-a făcut vreun rău, a fost silit să capituleze, să subscrie singur un act de înjosire. Dorul de răzbunare îi îndemna să comită un act de trădare națională să arunce patria lor sub supremația nației ungurești, dușmana cea mai veche și mai neîmpăcată a neamului românesc să înjosească moșia lor părintească.</p>
<p>Împreună cu ei se bucură foarte și Sigismund Batori care dobândise fără multă bătaie de cap un succes atât de neașteptat, și pentru ca să aducă la îndeplinire cu un minut mai curând măcar un început de aservire a tronului românesc la cel ardelenesc, se grăbi a trimite împreună cu deputațiunea românească când ea se reînturnă în țara, pe George Pălatici, sfetnicul său, împreună cu o iscoadă strălucită, care să ducă lui Mihai semnele voievodatului adică buzdugan și steag cu steaua ardelenească și să primească de la  Mihai și de la boierii săi jurământul de supunere prevăzut în tratat</p>
<p>Mihai avu curajul și tăria de inimă de a primi bine pe delegatul unguresc de a primi din mână-i cu mare solemnitate stemele noii sale demnități și de a săvârși jurământul pretins, însă în același timp se puse a lucra cu multă ardoare la organizarea și întărirea armatei sale, cu ajutorul căruia spera, și speranța sa n-a fost înșelată, cum vom vedea în o altă scriere ce urmează, ca odată să spulbere ca p-o movilă de praf toată clădirea alcătuită de unguri și de boierii români. Grație acestor neobosite stăruințe el avu satisfacția de a vedea legiunile sale sporind înmulțindu-se și înarmându-se bine, și de a atinge numărul de mai bine de 10000 oaste de elită curat românească. </p>
<p>Batori văzând că toate îi reușise de minune; că Valahia i se închinase, că Moldova i se închinase că în ziua de 22 mai-1 iulie încheiase cu delegații munteni tratatul mai sus citat și că imperiala curte germană care până atunci amânase din o zi în alta săvârșirea căsătoriei sale cu arhiducesa Maria Ana, acum după ce văzuse că se ținea după el curgând într-una măririle și onorurile, începuse a fi mai de înțeles, a se uita spre el ca spre o partidă cât se poate de convenabilă și a da din mâini pentru a grăbi realizarea acestui proiect; văzând asemeni că chiar turcii prin agaua curții din Constantinopol și prin Amat pașaua Timișioarei începuse să umble după el cu propuneri de pace, cu recunoașterea sa în calitate de crai al Daciei cu totul independent care să plătească Porții numai 5000 în loc de 15000 țechini că toate curțile europene începuse să-i dea titlul ce singur își alesese de Rege al Daciei și Principe al Crailor Ardealului, Moldovei, Țării Românești și a sfintei împărății române, văzând toate acestea Batori începu a nu mai încăpe în piele de mândrie și fudulie și a se crede mai deasupra decât orice măsură.</p>
<p>Mai întâi începu să ridice tonul față cu împărăția germană și să impună el, care până atunci primise cu supunere tot ce i se propusese, condiții sumețe împăratului pentru ca să consimtă a lua de soție pe vara sa. Iată unele din acele condiții:</p>
<p> 1) Împăratul se obliga la caz d-a vrea a încheia pace cu turcii să nu poată face acest pas decât cu consimțământul ambelor părți și în aceste tratări să fie cuprinse atât Transilvania, cât și Valahia și Moldova, care după voința Principelui Ardealului s-au substras de curând de sub robia turcească.</p>
<p>2) Împăratul, în calitate de Rege al Ungariei, se obliga a lăsa liberă Transilvania de sub suveranitatea sa și a-i garantă deplina sa autonomie.</p>
<p>3)Împăratul lua angajamentul a consfinți la căsătoria principelui Batori cu una din arhiducesle imperiului.</p>
<p>4)Împăratul se îndatora a depune în tezaurul de la Crapiau acum imediat, și de acum în fiecare an câte 100000 florini pentru trebuințele războiului comun.</p>
<p>5) În caz când s-ar pierde războiul și Sigismund ar fi nevoit să părăsească principatul său, împăratul se obliga a-i acorda adăpostire și găzduire în imperiul său.</p>
<p>Mai urmează încă câteva articole de puțină însemnătate.</p>
<p>Împăratul fiind strâns cu ușa războiului cu turcia, și primind informații sigure, despre tratativele secrete de pace și alianță ce se urmau, între turci și Sigismund, fu silit ca și Mihai să se execute, adică să elibereze Domnului Ardelean o diplomă prin care se obligă a urma înainte cu războiul cu Turcia în schimbul angajamentului ce ar lua Batori de a merge și el contra turcilor și nu de a încheia pace cu dușmanul decât cu consimțământul împăratului. Mai luă angajamentul de a recunoaște ca rege al Ungariei, autonomia Transilvaniei cu drept de moștenire a familiei Batoreștilor în linie coborâtoare bărbătească, iar la caz de stingere a acestei linii, Transilvania să se alipească de coroana ungară.</p>
<p>Cum vedeți toate ambițioasele sale dorințe le fusese realizate; mai rămânea doar să aducă și el la îndeplinire aceea ce făgăduise prin acte formale atât lui Mihai cât și împăratului Germaniei, și a nume de a-și trimite oștile spre câmpurile de luptă și a intra în război cu turcii. Această parte fu mai greu, de realizat, pentru că Sigismund se obișnuise a lua numai fără a da și pentru ca să se sustragă de la aducerea ei la îndeplinire, el da zi peste zi tot amânând-o și ocolind-o</p>
</div>  
<div type="chapter" n="8">
<p>IX</p>
<p>BĂTĂLIA DE LA NICOPOLE</p>
<p>Pe când se tratau și se încheiau aceste convenții, izvorâte mai mult din vanitoasa ambiție a lui Batori decât din o dorință sinceră și serioasă din partea sa de a opune rezistență puhoiului musulman, care năvălea spre creștinătate pentru ca s-o înece în valurile sale late și adânci, vizirul Ferhad se apropia încet, dar înspăimântător spre malurile Dunării, pentru ca să treacă dincolo de hotarele noastre și tot apropiindu-se, oștile sale se înmulțeau, se îndesau și se îngroșau întocmai ca un potop cotropitor. Asemenea și tătarii care primiseră ordin de la Stambul ca să plece din stepele lor; se apropiau întocmai ca o furtună întunecoasă spre malurile Nistrului, pentru ca la un momentdat să cuprindă pe ai noștri între două focuri sau mai bine între două potopuri.</p>
<p>Nu e vorba, turcii și tătarii mersese încet; prea încet, foarte încet, Ferhad dăduse îndestule dovezi că nu de voie bună, ci silit mergea în contra protejatului său Mihai, cheltuise aproape două luni în săvârșirea unei călătorii care cu toate dificultățile drumurilor dintr-acele timpuri, tot putea s-o facă în decurs de maximum douăzeci de zile, dăduse el lui Mihai tot răgazul dorit ca să se pregătească, să-și strângă oștile și rezervele și să cheme în ajutor pe toți aliații, cu conlucrarea cărora nu mai putea el să întemeieze oarecare speranțe, stătuse el chiar în loc pe drum, bună-mi-te ore la Adrianopole, dar în cele din urmă neputând face alminteri, fu nevoit să se apropie de hotarele Țării Românești și să ia măsuri de a trece Dunărea cu un moment mai curând, mai cu seamă că avea în coada oștilor sale un pașă orânduit să guverneze Țara Românească ca pe o provincie turcească, bez trei pretendenți, pe Ștefan Bogdan Surdu, pe Mihnea turcitul și pe Alexandru III, câte trei foști domnitori maziliți, cărora le promisese Porta la câte trei deodată tronul, aceleiași țări pe care să-l ocupe și să funcționeze în conformitate, cu vechile obiceiuri. Acești patru pretendenți care mureau de nerăbdare de a pune mâna, cu un moment mai curând pe ugerul vacii cel lăptos... da mai mult ghes decât propria sa voință lui Ferhad ca să înainteze mai iute. În cele din urmă, se ivi în marginea Dunării primele coloane ale antegărzii sale și ajunse mai întâi la Nicopole pe la începutul lunii lui iunie.</p>
<p>Mihai află prin numeroșii săi spioni cu care împănase laturile Dunării și ale Nistrului mai înainte ca oricine despre ivirea primelor detașamente de pași turcești pe malurile Dunării, și-și mușcă mâinile cu necaz și disperare pentru că din partea aliaților săi nu sosise, încă niciun picior din soldații promiși și el nu putea opune mai mult de zece mii de oșteni aleși și încă atâția de adunătură, potopului năvălitor ce venea despre Dunăre, vreo cinci mii celor ce veneau dinspre Prut și încă vreo zece mii de năimiți,  care erau încă în formație și care nu puteau lua cu folos parte la luptă decât peste câteva luni. Cu toate acestea nu-și pierdu nici capul, nici fireasca sa bărbăție, ci își armă fruntea și pieptul cu semnul sfintei cruci și zise:</p>
<p>— Ce o vrea D-zeu aceea să fie, dar neamul românesc n-are să piară.</p>
<p>El cunoastea bine pe turci, el știa că nenumăratele victorii ce a repurtat în iarna și primăvara trecută contra unui număr de dușmani întreit și încincit au băgat groaza morții în păgâni și i-a făcut pe ei, cei mai statornici fatali și să-l creadă a fi o ființa supranaturală, un bici D-zeiesc o sabie providențială, trimisă de sus ca să-i pedepsească pentru cine știe ce faptă neplăcută lui D-zeu ce ar fi săvârșit; el știa că turcii când auzeau de numele lui Mihai bei, pierdeau, toată energia și toată proverbiala lor vitejie și deveneau oamenii cei mai poltroni; el știa că dacă ar reuși să ia de la început sporul turcilor, ar putea să se facă după, aceea stăpân peste situație și să-și râdă cu puține jertfe de puterea lor, ori cât de mare le-ar fi fost numărul, pentru aceea ca să profite de toate aceste avantaje ce avea asupra dușmanilor săi, el se hotărî cu cea mai admirabilă bărbăție, să sacrifice viața sa și a câtorva  din ai săi și se decise, ca mai înainte de a afla altcineva despre trista noutate, să se repeadă peste Dunăre, în fruntea unui mic corp de oaste alcătuit din munteni, ardeleni și cazaci, să iasă înaintea antegardei într-un chip pripit și fără de veste, și să le tragă o sabie zdravănă care să bage spaima și zăpăceala între ei, și să silească a se înturna înapoi astfel cum nu le-a poftit inima.</p>
<p>Așadar aflând că la Nicopole se făceau mari pregătiri pentru întinderea unui pod peste care să treacă dincolo o armată întreagă, el luă cu sine o ceată de călăreți și pedestrași români împreună cu vreo 60 de călăreți ardeleni comandați de Caspar Todosi și pornind fără de veste din București, strânse pe lângă, el pe toți ostașii români și bulgari ce întâmpină în cale și pe o seamă de paznici din volentiri și ziua în amiaza mare trecu Dunărea pe vase chiar în dreptul Nicopolelui, în vederea și în fața oștilor turcești care se adunase acolo pentru a păzi și ocroti construcția vaselor necesare pentru podul proiectat, și îndată ce trecură ai noștri dincolo, numaidecât dădură năvală asupra turcilor, îi bătură, le sparse rândurile, îi puse pe goană în cea mai mare neregulă și îi sili să se retragă în fugă în tabăra întărită, la adăpostul șanțurilor ce o înconjura. Această tabără era construită între râulețul Schit și râul Osma ce curg la o mică distanță unul de altul la apusul Nicopolelui, și lângă dânsa erau îngrămădite la un loc uscat pe marginea Dunării ca la o mie de luntri cu tot materialul trebuincios pentru întinderea podului.</p>
<p>Deși numărul românilor nu trecea de 5000, și al turcilor trecea peste 12000, totuși ai noștri reușiră să ia tabăra cu asalt, să ucigă vreo 500 de dușmani, să robească vreo 1600, să pună foc tuturor luntrilor, care în scurt timp fură mistuite de foc, să pună pe goană tot puhoiul de păgâni care fugeau pretutindeni zăpăciți, cuprinși de o spaimă cu anevoie de descris, și să prade tot ce le căzuse în mână.</p>
<p>Se zice că un Agă turc însărcinat cu paza luntrilor văzând arderea lor, ar fi zis lui Todossi:</p>
<p>- Dacă oastea voastră ar fi luat astăzi prea puternicului Padișah patru cetăți, n-ar fi fost nenorocire mai mare la el decât paguba ce-i face arderea acestor luntri.</p>
<p>Această luptă memorabilă avu loc în ziua de 1/11 iunie. Românii câștigară din izbânda ce repurtară în acea zi șase steaguri, două tunuri falconate pe care turcii le luase de la nemți în anul trecut sub cetatea Raab, un mare număr de alt soi de tunuri, o mulțime de arme, praf de pușcă, muniții, grâu și alte producte foarte multe, pe care le trecu dincolo cu ajutorul a zece luntri ce întâmplarea le cruțase de foc și o mulțime de instrumente de fier pe care din pricina greutății lor nu le putu lua cu el ci le aruncară în Dunăre. Tunurile falconate împreună cu alte 16 tunuri, un mare număr de săbii, hangere și iatagane cu teci de mare preț, fură trimise chiar în acea zi lui Batori ca trufie prevestitoare victoriei definitive. Aceste daruri biet le trimisese Mihai craiului Ardealului ca să-l încurajeze și să-l îndemne a trimite mai curând ajutoarele promise.</p>
<p>A doua zi Mihai care dormise în tabăra dușmanilor, se sculă dis de dimineață, se apropie de oraș prin partea despre turnul român, îl lovi sub adăpostul viilor, și în scurt timp scoase pe dușmani dintr-însul, îl cuprinse și îl dădu pradă flăcărilor. Nemulțumindu-se cu atât, eroul român înflăcărat de norocoasa și lesnicioasa dobândă ce repurtase, îndreptă tunurile ce luase de la turci spre cetate, care precum știm se află pe o înălțime la Spatele orașului, începu a o bombarda și reuși a face lângă poarta cea mică o spărtură cât să poată trece doi oameni. Desigur și astă cetate ar fi fost luată ca tabăra și oraș dacă eroul român ar mai fi stăruit în bombardare și ar fi încercat două sau trei asalturi; însă văzând că turcii vărsau asupra oștilor sale un potop de fier și plumb din o mulțime de tunuri și puști care la minut îi ucise vreo 50 de oameni, și văzând că nu dispunea de multă muniție de tunuri nici avea cu sine artileriști experimentați, Mihai renunță de a lua cetatea în care nu putea să încapă mai mult de 2000 luptători și mulțumindu-se cu succesele ce repurtase până aici, care avusese avantajul de a băga spaima în dușmani și de a pune mâna pe o pradă bogată fără să încerce pierderi prea mari lăsa cetatea în mâinile apărătorilor ei, retrecu Dunărea și se reîntoarse în țară vesel și mulțumit că fiecare din soldații săi aducea cu sine o avere.</p>
<p>Această expediție avusese succesul dorit de Mihai, ea luase față cu turcii proporțiile unei înfrângeri, a unui dezatru anevoie de reparat, a unei bătălii generale, din care Ferhad pașa ieșise nu numai învins, ci chiar nimicit; de aici încolo numai împrejurările singure își luară sarcina de a se lupta pentru el, până ce dânsul se va pregăti îndestul ca să poată ține piept grosului armatei imperiale. Împrejurările îi serviră de minune; aceste mici insuccese fură mărite și umflate de către inamicii vizirului, până ce luară proporțiile unui dezastru; pe lângă aceștia și dușmănia dintre pretendenți se amestecară și ele ca să dea acestei ciocniri parțiale niște proporții cât se poate de exagerate, și politica, generală a imperiului care se urzea la Constantinopol, prin intrigile regialilor și amestecul elciilor străini, se amestecă și ea ca să îngreuneze situația lui Ferhad. Lupta de la Nicopole nu fusese deloc hotărâtoare, cu toate acestea chiar turcii, adică dușmanii lui Ferhad pașa, care se înmulțeau cu cât el se depărta mai mult de reședința sultanului, se grăbiră a-i da niște proporții cât se poate de mari și a împrăștia această știre neadevărată pentru ca să-l piardă mai cu înlesnire. El biet își dăduse toate silințele ca odată ajuns în Rusciuc pe la jumătatea lunii lui Iunie, să câștige o parte din timpul pierdut și să grăbească cu un moment mai curând deznodământul marelui episod, pe care-l pregătise cu atâta mare bătaie de cap și de care acum depindea chiar existența sa. Acum nu mai era vorba de a face toate chipurile ca să menajeze pe Mihai și să-i cruțe viața împăcându-l cu împărăția; chiar el dusesse lucrurile, prea departe încât împăcăciunea devenise cel puțin prematură, dacă nu imposibilă. Trebuia acum să-l nimicească pe el, să treacă peste cadavrul său, să-și facă prin Țara Românească și Ardeal un drum mai drept și mai sigur spre câmpul de război din țara nemțească, și să biruiască cu orice preț pentru ca să-și poată păstra capul pe umeri.</p>
<p>Pentru ca să-și realizeze acest scop, el puse în cea mai mare grabă lucrători numeroși ca să facă alte luntri, și după ce fu gata o flotilă îndestul de numeroasă, pe la 6 iulie dădu ordin să înceapă întinderea podului. Într-acel timp îi pică în mână din întâmplare sau trimis în adins de Mihai, un oștean român, care numaidecât fu dus înaintea vizirului și descusut din fir până în ață. El la început se cam codi, sau se prefăcu a se codi de a răspunde, dar după mai multe amenințări și făgăduieli, își descleștă gura și spuse că au sosit în tabăra lui Mihai ajutoare numeroase atât din Ardeal, cât și din Moldova și că Domnul român se găsea într-acel minut în capul a 70000 oșteni aleși. Auzind această minciună bine ticluită și meșteșugit spusă de prefăcutul prizonier, vizirul se înfricoșă foarte, căci oștile sale nu erau mai numeroase și erau de proastă calitate, mai mult adunătură de mercenari decât oșteni de elită și se puse cu ardoare pe lucru ca să împiedice pe Mihai de a se întări și mai mult.</p>
<p>Segban Pașa fu însărcinat împreună cu câțiva bei din Rumelia cu întinderea podului, iar el sta în tot decursul zilei și în o mare parte din noapte, sub un chioșc susținut de opt stâlpi, care fusese construit în capul podului, de unde putea să vadă în voie stăruința lucrătorilor și progresul podului, însă nu avu parte să se bucure de roadele acestor osteneli atât de sârguitoare, căci în cele din urmă dușmanii săi izbutiră.</p>
<p>Tocmai în ziua în care intră cu mare pompa în tabăra sa beiul Rumeliei Hasan Pașa aducând cu sine 500 robi creștini și un mare număr de capete de germani aduse în sulițe tocmai din câmpul cel mare al războiului, tocmai în ziua în care primi știrea că turcii în cele din urmă au bătut și nimicit o ceată numeroasă de români, pe care i-a atras în o cursă, și a năvălit peste ei fără de veste, tocmai în ziua de 8 iulie când Segban-Pașa veni să-i spună că podul s-a sfârșit, chiar în acea zi primi știrea printr-un curier secret trimis de un amic care veni de la Constantinopol în două zile și în două nopți, cum că a fost destituit pentru a treia oară și înlocuit iarăși cu Sinan Pașa.</p>
<p>Iată cum se petrecuse lucrurile până să ajungă la acest deznodământ neașteptat. Sinan reușise a câștiga în partea sa prin dare de mulți bani pe Kislar Aga și pe favoritele haremului, și prin ajutorul acestor persoane cele mai influente de la curtea padișahului, reuși a băga în urechile sultanului hula cum că Ferhad ar fi fost ghiaur, ar fi fost în relații secrete cu Mihaui, ar fi fost cumpărat de Ianacache socrul boierului cu dare de mulți bani, și s-ar fi lăsând într-adins să fie bătut, ca pe de o parte să slăbească numărul și prestigiul armiei turcești, iar pe de alta să silească marele develt să încheie cu beiul hain o pace rușinoasă pentru marele imperiu musulman. Acești agenți mituiți mai spusese sultanului că oastea de la Dunăre nu mai vrea sa se supună seraschierului său, că ienicerii fugeau de pe câmpul de luptă fără a se bate, căci nu mai aveau încredere în el, că la Nicopole turcii s-au lăsat de bunăvoia lor să fie învinși și robiți ca să scape de scumpetea și calicia lui Ferhad pașa care-i lăsa să moară de foame ;și mai spuse că el oprea pentru sine banii trimiși de la hasnaua împărătească pentru hrana soldaților, iar pe soldați îi lăsa să se hrănească singuri din prăzi și jafuri, și conchise picând limpede împăratului că dacă va mai lăsa pe Ferhad vizir și comandant al oștilor era mare temere să izbucnească între oșteni o revoltă provocată de ambiția și scumpetea lui care să aiba consecințele cele mai funeste.</p>
<p>Prin aceste pâri în mare parte adevărate, care fusese mai întâi rostite de eunucii și favoritele haremului și apoi confirmate de Ibrahim Pașa, locțiitorul de mare vizir, dușmanii lui Ferhad și creaturile lui Sinan Pașa reușiră a răsturna pe Ferhad și a îndupleca pe sultan să iscălească în ziua de 6 iulie firmanul prin care încredința sigiliul de mare vizii pentru a patra oară lui Sinan Pașa, care tocmai împlinise 83 de ani.</p>
<p>A doua după numirea sa, noul mare vizir porni pe Ahmed Aga chihaiaoa capigiilor spre Dunăre cu firmanul împărătesc care ordona lui Ferhad să-i predea pecetea cea mare, iar prin ordin secret i se recomanda să omoare pe fostul mare vizir dacă va avea ocazie priincioasă. Misiunile sale însă nu putu să le împlinească nici pe una, nici pe cealaltă, pentru că Ferhad, precum am mai zis, fusese vestit cu două zile mai înainte de sosirea capigiului împărătesc despre disgrația sa și cum aflase despre aceasta, chemase la sine pe Mehemd Satirgi Pașa și dându-i în mâini pecetea împărătească îi spusese că a fost mazilit și-l rugase să țină locul până la sosirea capigiului. După aceea își încărca bagajele și avuțiile pe spinările mai multor cămile și luând cu sine vreo trei mii de spahii călare avu naivitatea de a lua drumul spre Constantinopol, sperând că împreună cu meșteșugul graiului său și cu regele amicilor săi, va reuși să dobândească din nou grația și puterea. Din nenorocire, lucrurile nu ieșiră astfel cum dorise inima sa, căci după ce scăpă pe drum de oștile Siriei, pe care le trimisese Sinan înainte-i ca să-l prindă dându-le toate avuțiile sale în schimbul capului său, ajungând la Constantinopol fu întâmpinat cu urgie, aruncat în închisoare și dat morții fără de cruțare și lipsit de cineva care să-și plece urechea ca să asculte dezvinovățiile sale. Astfel pieri turcul cel mai înțelept și mai omenos care dăduse stăpânului său povețele cele mai bune cu rezultate prielnice pentru țara sa. Dacă ar fi fost ascultate îndemările sale și dacă s-ar fi încheiat un tratat de pace și de amiciție între turci și români de bună seamă, dezastrul de la Călugăreni și de la Turda n-ar fi avut loc și poate ambele țări ar fi avut o istorie cu mult mai crutată de prigoniri și dezastre sângeroase.</p>
</div>  
<div type="chapter" n="9">
<p>X</p>
<p>ÎN AJUNUL PERICOLULUI</p>
<p>Sinan cum reluă frâiele puterii în mâini, vru să facă pe grozavul și să-și afirme o reputație de om crunt, de dușman hotărât al creștinilor și de om cu mâna de fier grea și nemlădioasă. Ca să se arate și mai grozav, puse să scoată din diferite închisori din interiorul imperiului 112 creștini robiți în Ungaria, îi făcu să umble pe jos legați și chinuiți de foame și de sete în decurs de mai multe zile încât mulți muriră pe drum de osteneală, îi primi el însuși la porțile orașului și-i preumblă prin mai multe străzi cu o pompă zgomotoasă și batjocoritoare, în vederea sultanului și a populației fanatizată, care arunca în ei cu pietre și noroi, deși mulți din robi erau oameni înseninați: episcopi, dregători și căpitani renumiți, și după toate aceste osteneli și batjocore unii fură trași în țeapă înâintea înaltei Porți, și alții osândiți la galere. </p>
<p>După aceea merse într-o vineri în geamia cea mare a sfintei Sofii și făcu cel mai mare jurământ și cea mai strașnică legătură ca ajungând la Dunăre, va stinge cu totul neamul românesc, va da pradă focului și jafului toate orașele și satele lor, va rade din fața pământului toate bisericile lor și va popula această provincie cu oștile tătărești puse sub ordinele unui pașă Turc. După aceea ieși din Stambul cu mai puțină pompă ca Ferhad, în ziua de l7 iulie se odihni și el o zi la Daud Pașa și după aceea porni în mare grabă spre Rusciuc. Odată cu el plecă și Cicala căpitan pașa, adică amiralul flotei sultanului, și pe când unul se îndrepta spre Dunăre pe uscat și aduna în juru-i pe toate pașealele care primise ordin mai din vreme ca să-i iasă în cale, toți înconjurați de oștile lor, celălalt se îndrepta pe mare tot spre Dunăre și aduna în cale-i, toate corăbiile de război câte întâlni în porturile de pe coasta europeană a Mării Negre. Sinan trec Balcanii pe la Șipca, merse de acolo drept la Șiumla, apoi la Rasgrad și în cele din urmă la Rusciuc, unde sosi în ziua de 5 august oștile ce găsi acolo împreună cu cele aduse cu sine treceau numărul de l00000 de luptători, tocmai de zece ori atâta cât era numărul oștilor de care dispunea Mihai.</p>
<p>Aflându-se această știre la București ea produse o spaimă și o panică cu anevoie de descris; mai cu seamă jurământul săvârșit de Sinan, zgudui într-un mod puternic încrederea în inimile cele mai tari și mai oțelite cu primejdia, chiar Mihai care nu se sperie de fiece lucru fu mișcat și emoționat, dar după ce se gândi câtva timp, cu toate că nu sosi niciun ajutor de la aliați, zise cu resemnare: ce-o vrea D-zeu și se puse cu îndoită ardoare ca să-și pregătească toate mijloacele de rezistență de care ar fi putut dispune.</p>
<p>Boierii nu fură atât de tari nici așa de încrezători în steaua protectoare neamului românesc; ei se înspăimântară foarte, amici și inamici își pierdură cu desăvârșire cumpătul, cei mai mulți își porniră în grabă familiile spre munți și ei alergară în gloată la palat, căzură în genunchi înaintea lui Mihai și îl rugară cu lacrimi fierbinți ca să le fie milă de biata țărișoară și până mai era vreme, să fugă împreună cu doamna, copiii și avuțiile sale peste graniță în Ardeal, și să-i lase pe ei în plata Domnului spre a potoli pe turci și a abate deasupra capului sărmanei țări urgia și mânia păgânilor. Vodă însă auzindu-i se uită cu milă la ei și le zise:</p>
<p>— Dacă ați vedea un păstor fugind înaintea unei haite de lupi, care au năvălit spre oile sale, în loc de a-și asmuți cânii și și-ar pune viața pentru oile sale, ce ați zice? nu este așa că l-ați numi fricos, ticălos și nevrednic de a păstori?...; Cum? nu-mi răspundeți nimic? tăceți, vă plecați frunțile în jos, căci știți bine că n-ați putea zice altfel; ei bine, eu nu vreau să fiu ticălos, nici nu voi să fiu nevrednic de a păstori; sunt păstorul românașilor mei, voi să mă lupt cu ei și pentru ei până la cea din urmă picătură de sânge, ca să arăt lumii cum că avem drepturi și știm a le apăra.</p>
<p>— Turcii sunt numeroși, mai mult ca înzeciți decât noi, și ar fi o nebunie pe noi dacă am cuteza să ne măsurăm cu ei, zise Dan vistierul.</p>
<p>— Nu face niciodată nebunie acela ce se apără de vrăjmașul care-i calcă drepturile lui, oricât ar fi de mare nepotrivirea puterilor lor. Furnica e mică, dar nu se silește de a mușca piciorul nesocotitului care calcă peste mușuroiul ei, cu toate că ea știe că greutatea acelui picior este în stare să strivească mii de furnici. Se află sus în cer un D-zeu al dreptății; el apără întotdeauna pe cel slab și asuprit. </p>
<p> — Facă-se voința Măriei Tale, zise banul Manta, însă fii sigur că țara aceasta va pieri sub urgia turcească, și pricina pieirii ei va fi numai pofta Măriei Tale de Domnie.</p>
<p>— Tu ai vorbit astfel? tu, bătrânul meu Manta? tu în care credeam că bate o inimă cât două, tu unul din cei mai viteji oșteni?...</p>
<p>— Eu, căci eu cunosc mai bine ca alții slăbiciunea oștilor noastre și mulțimea oștilor turcești.</p>
<p>— Tu să mă învinovățești că voi puterea cu orice preț, chiar cu pieirea țării?</p>
<p>— Astfel n-ai fi închinat țara Ardealului.</p>
<p>— Ah! cât ești de greșit, când mă judeci astfel, strigă vodă cu amărăciune și descurajare; găsesc țara înăbușită d-o hoardă de păgâni, care nu mai respectă nici dreptatea, nici firmanele, nici averea, nici cinstea, nici viața; care jefuie cum vrea și ucidea pe cine vrea; o scap de astă năpastă grozavă, fac din nimic o oștire puternică, care să insufle groază în vrăjmași și mirare în toată lumea; duc steagul țării mele din biruință în biruință și din slavă în slavă, umplu visteriile țării cu bani, vă fac vouă toate îndestulările, vă satur toate poftele, răpesc din mâna vrăjmașilor vechiul pământ strămoșesc, și pentru că am scăpat țara d-o îndoită primejdie, umilindu-mă pe mine însumi, fără a arunca în spinarea țării și a viitorului ei vreo greutate sau vreo răspundere, pentru că am primit a mă face numai pe mine însumi mai micul unui creștin fălos, care e lesne de biruit la vreme cu prilej, numai ca să mântuiesc moșia strămoșească de groaza păgânului, pentru că eu și numai eu mă fac mai micul altuia, tu mă învinovățești că am închinat țara la străini numai ca să rămâm mare și tare?... Dar nu vă gândiți bine că spuneți cel mai mare neadevăr când îmi faceți aste învinovățiri, știind bine că eu de atunci am încetat de a fi cel mai mare și mai tare, și în locul meu sunteți dvs epitropii mei ?... Ei dacă e așa, ca să vă arăt că nu țin la nicio mărire și putere, iată că las frânele țării în mâinile voastre, alegeți-vă Domn după pravilele țării, mergeți înaintea turcilor cu capetele pe tipsii, și ca să-i împăcați și mai mult, duceți-mă legat pe mine și pe copiii mei; dați-ne în mâinile lor ca să ne pedepsească, fiind că v-am făcut să luați Ruștiucul, Silistra, Hârșova, Giurgiu și Brăila; Varna, Baba, Provotul, Dolrița și Zigara, și după aceea priviți-i cum ne vor măcelări și cum se vor năpusti iarăși peste sărmana țara fără de apărare. După ce veți face toate acestea, înfățișați-vă înaintea poporului și judecați singuri dacă ați făcut bine sau nu; dacă țara vă va binecuvânta sau vă va blestema. Haide, hotărâți!.....</p>
<p>— Noi nu hotărâm altceva decât te rugăm să te gândești și să faci tot ce te vei pricepe pentru binele și fericirea țării ce te-a pus pe tronul ei, răspunse Mitropolitul Eftimie cu voce mai blândă.</p>
<p>— Așa, așa, strigară toți boierii în unire.</p>
<p>— Atunci lăsați-mă să fac ceea ce știu și ceea ce pot, căci mai bine este ca o țară să piară luptându-se, decât să trăiască în robie și suferință care e mai amară ca moartea; mai bine o zi șoim decât un veac ciocă..</p>
<p>— Așa e, strigară iarăși boierii.</p>
<p>— Să ne apărăm cum vom putea, până ne vor veni prietenii în ajutor, și de nu vom putea și nu ne va sosi nimic, atunci să murim cu cununa vitejilor pe frunte, strigă Vodă tremurând de un sublim entuziasm; mai bine să ne jertfim pentru binele întregii creștinătăți decât să târâm împovărătorul lanț de robie.</p>
<p>— Așa, așa strigară boierii din ce în ce mai însuflețiți ; să biruim ca niște voinici sau să murim ca niște viteji, decât să trăim ca niște robi.</p>
<p>În momentul acela se deschise două uși deosebite care dau în sala consiliului și apărură doi ofițeri care se apropiară mai în același timp de locul unde era Mihai.</p>
<p>— Ce vreți, feții mei? îi întrebă Vodă pe amândoi deodată cu o voce dulce.</p>
<p>— Măria Ta, răspunse unul din ei salutând cu smerenie, un om urât la față și prost la îmbrăcăminte, care după port și vorbă pare a fi un străin, cere cu stăruință ca să fie înfățișat în taină înaintea Mărie Tale. </p>
<p>— Dar d-ta? întrebă Mihai adresându-se către cel de al doilea.</p>
<p>— Măria Ta, am prins două iscoade turcești și le-am adus aici.</p>
<p>— Bine; să-mi aduceți mai întâi pe acela ce vine de voie că poate ne va descoperi mai mult; adu pe străinul încoace vătașe.</p>
<p>— Măria Ta... îngână ofițerul, el dorea ca să vă descopere numai Vouă niște taine...</p>
<p>— Mihai nu face nimic pe sub ascuns, ci toate în vileag și în fața țării întregi.</p>
<p>Ofițerul nu mai zise nimic, ieși și numaidecât se întoarse cu străinul.</p>
<p>— Țicalidi! exclamă Dan Vistierul îngălbenind și ascunzându-se după spatele celorlalți boieri; suntem pierduți, ticălosul ne-a vândut.</p>
<p>- Ce vrei și ce ai să-mi spui? întreabă Vodă pe grec cu un ton răstit.</p>
<p>— Măria Ta, răspunse acesta cu un ton tremurător, iartă slugii M. Tale, dacă nu poate să-și deschidă gura ca să vorbească de față cu obrazuri străine...</p>
<p>— Nu este nici un străin aici, replică Mihai cu asprime, ci toți români cu dor de țară. </p>
<p>— Poate să se amăgească Măria Ta, răspunse fanariotul aruncând o căutătură ironică spre boierii între care unii tremurau, ca varga și doreau să se deschidă pământul ca să-i înghită, iar alții mureau de nerăbdare să afle ce avea să spună.</p>
<p>— Măria Mea, nu se înșeală, răspunse Vodă cu același ton; vorbește dar.</p>
<p>— Nu pot.</p>
<p>— Pentru ce?</p>
<p>— Pentru că poate mai am și alte cuvinte care mă opresc.</p>
<p>— Prețul tainei tale? N-avea nicio grijă, ți se va plăti oricât vei cere.</p>
<p>— Ești un Domn mare, stăpâne, striga grecul cu un ton prefăcut.</p>
<p>— Vorbește acum. </p>
<p>— Eu nu vorbesc nimic, ci las ca aceste hârtii singure să vorbească, răspunse Amfilochie scoțând din sân mai multe plicuri și punându-le în mâna lui Vodă. </p>
<p>— Ceasul nostru cel din urmă a sosit, murmură la urechea vistierului unul din boieri.</p>
<p>— Grec vânzător! vai ție va fi, dacă voi scăpa și de astă belea și vei cădea vreodată în mâinile mele, murmură vistierul.</p>
<p>Într-acest timp Mihai desfăcu plicurile unul după altul, le citi unul după altul, se încruntă de mai multe ori, și după ce le citi pe toate, aruncă o căutătură de vultur spre toți boierii, între care erau mulți care tremurau și le zise:</p>
<p>— Aceste hârtii sunt de la Mihnea Vodă, scrise de însuși mâna sa și adresate către unii din boierii mei, care sunt aici de față, dar pe care nu voiesc să-i numesc. Ele îmi spun, că sunt , mulți lupi ascunși între oile mele, care pândesc vreme cu prilej ca să se năpustească spre turmă și păstor, când vrăjmașul va fi aproape de grajd. Sunt și făgăduieli de bani mulți pentru vânzători. Văd cu ochii, dar nu cred aceste hârtii, nu cred să fie între români niște mișei așa de lepădați de lege și rup aceste mărturii mincinoase, le nimicesc, și fâșiile lor le arunc în vânt.</p>
<p>Pronunțând aceste cuvinte, rupse hârtiile, deschise o fereastră și le aruncă afară, după aceea adaugă:</p>
<p>— Să nu uite însă acei ce se văd numiți aici, că numele lor îmi sunt tipărite în minte, și că de aici încolo faptele lor vor fi luate în de-aproape băgare de seamă; să-și aducă asemenea aminte că sunt români și că țara le este în mare primejdie, și să să gândească că acum este vremea de a aduna, iar nu a risipi, de a îmbărbăta, iar nu de a înspăimânta, de a încuraja, iar nu de a pedepsi. Cei ce sunt români facă ca mine, jertfească și urile și necazurile pe altarul țării, cum fac eu, amână și supărările și izbândirile pentru altădată, și acum armează-și toți brațul cum mă armez eu, uite cum uit eu, și lupt pentru mântuirea moșiei sale cum mă voi lupta eu.</p>
<p>— Măria ta, ești mare și sfânt, cu tine, D-ne, vom intra chiar în foc, strigară toți boierii înduioșați atât cei nevinovați, cât și cei vinovați, cu tine vom zbura pretutindeni la viață și la moarte.</p>
<p>— Am pierdut și de astă dată, murmură Dan Vistierul care se presupunea de toți că era creatura lui Mihnea și a lui Alexandru al III-lea; tot bine însă adaugă aruncând spre Vodă o căutătură piezișă, că am scăpat cu viață; viitorul nu este pierdut.</p>
<p>-Du-te de-ți ia plata, zise Mihai așezându-se pe un scaun și adresându-se către grec.</p>
<p>Țicalidi, după cum ați înțeles, se făcuse spionul și emisarul lui Mihnea Vodă îndată ce pricepuse, că nu mai putea spera nimic de la Caraiman, iar după aceea vânduse pe acesta și pe ai lui Mihai Vodă îndată ce aflase aceea ce zisese Sinan Pașa lui Alexandru Vodă și înțelesese că va trece încă multă vreme până să sosească ziua în care acela se va sui pe tron. Cum auzi dar ordinul lui Mihai, el salută până la pământ și ieși cu gând să-și ia banii și să fugă în grabă spre Transilvania; însă Mihai îl înțelese, și adresându-se către vătaful care-l introdusese îi zise:</p>
<p>— Îngrijește de tot ce trebuie acestui om, dar pune-l la propreală și nu-l lăsa să scape cu niciun chip până la sfârșitul războiului; capul tău mă va chezășui de al lui.</p>
<p>Ofițerul salută până la pământ și ieși, iar Vodă se adresa către celălalt ofițer și-i zise:</p>
<p>— Acum adu iscoadele.</p>
<p>Ofițerul salută, ieși din sala pe unde intrase și reapăru mânând înainte-i doi oșteni îmbrăcați turcește. Amândoi erau juni, amândoi frumoși, amândoi falnici la înfățișare, dar cel mai mărunțel era cu neasemănare mai frumos și mai drăgălaș decât soțul său. Căpitanii și boierii văzându-i scoase un strigăt de bucurie și de mirare, iar Mihai le aruncă o căutătură piezișă și pătrunzătoare și-i întrebă cu vocea sa cea detunătoare.</p>
<p>— Cine sunteți voi și ce căutai împrejurul taberei mele?</p>
<p>— Sunt român, Măria Ta, răspunse cel mai jun cu un ton îndrăzneț, vin din tabăra trucească unde am stat rob aproape un an și de unde am scăpat înfruntând mari primejdii ca să alerg la chemarea țării mele, spre a mă lupta și a muri pentru dânsa.</p>
<p>Auzind acest timbru dulce și armonios, Radu Putoianu, care era acolo și ședea într-un colț, singur și gânditor, mai întâi tresări, apoi din ce în ce mai surprins se apropia de noul venit și după ce să uită la dânsul cu atenție, strigă ștergându-se la ochi:</p>
<p>— Oare nu mă înșeală vederea? oare ce văd înainte-mi este aievea iar nu vis? oare sub aste veșminte bărbătești și turcești recunosc în adevăr dulcile trăsături ale Măriei, scumpei mele surioare?</p>
<p>Exclamația lui Radu produse mare mirare între cei de față și-i făcură să se uite spre străini cu mai multă atenție. Junele turc însă nu-i lăsă mult timp în nedumerire și răspunse îndată:</p>
<p>— Ochii nu te înșală, frate; aceea ce vezi este aievea iar nu vis, eu sunt Maria, sora ta Maria care am fost răpită de păgâni și ținută în robie un an de zile.</p>
<p>Pronunțând aceste cuvinte smulse turbanul turcesc din cap și lăsă să-i cadă pe umeri în unde grațioase părul său cel negru și mătăsos. Cum o văzură astfel toți o recunoscură și alergară s-o ia de mână, s-o felicite și s-o roage a le povesti întâmplările sale; însăși Vodă se sculă în sus și se apropie de dânsa; ea însă văzându-l se prosternă la picioarele sale și-i sărută mâna cu smerenie. Măria Sa o sărută pe frunte și o rugă să-i povestească întâmplările sale. Maria primi bucuros, și începu să povestească tot ce i s-a întâmplat la Afumați, la București și la Stambul, și când ajunse la viclenia cu care s-a servit ca să înșele pe Caraiman, zise: </p>
<p>— Am fost nevoită ca să scap cu cinste din atâtea primejdii mari, ca să mint și cu chipul, și cu ochii, și cu gura și chiar cu inima; am fost silită să fac să amuțească toate simțurile mustrării de cuget, numai și numai ca să scap, neatinsă. Eu însămi mă miram de mine cum puteam să mă prefac așa de bine, eu însămi stam adesea în uimire și mă cruceam cum am putut să izbutesc a face dintr-un leu sălbatic un câine blând și supus, dintr-un turc fără de temere de D-zeu și fără de înfrânare, un om cu judecată și ascultător. Am fost nevoită chiar să mint pe binefăcătorul meu, adaugă ea arătând pe camaradul său de călătorie, pe acest tânăr plin de inimă și de bunătate, fără care n-aș fi putut scăpa, numai ca să pot izbuti a mă revedea între iubiții mei frați și prieteni.</p>
<p>Osman când auzi pe Maria mărturisind că l-a înșelat, îngălbeni, învineți, își simți inima rupându-i-se fâșii, fâșii, dar avu putere să se stăpânească.</p>
<p>— Acest tânăr, adaugă Maria, se numește Osman, el este fiul lui Servet Pașa care a murit în Morea pentru legea sa; era vecin cu temnița mea, m-a văzut și mi-a spus că mă iubește; îndată ce auzi astă mărturisire, o rază de nădejde luci în sufletul meu, o nouă țesătură de viclenie se născoci în mintea mea și făcui pe tânăr să nădăjduiască. Astă nădejde mi-o răsplăti prin mult bine, îmi făgădui a se lepăda de legea sa, a îmbrățișa creștinismul, a rămâne între noi, a se lupta pentru noi împotriva fraților lui; îmi ajută să scap din tabăra turcească, își puse de mai multe ori viața în primejdie pentru mine și izbuti în cele din urmă a mă aduce între ai mei teafără și nevătămată; cu ce bucurie i-aș împlini nădejdea sa, dacă mâna mea n-ar fi de mult făgăduită și dacă inima mea n-ar fi dată logodnicului meu.</p>
<p>După ce rosti aceste cuvinte, urmă cu șirul istorisirii întâmplărilor sale, și după ce termină povestirea și primi din partea tuturor o mulțime de felicitări de bucurie, ceru și dobândi voie de la Vodă să se retragă și ieși din sală însoțită de fratele său, de tristul Osman și de Radu Calomfirescu.</p>
<p>Îndată ce se văzu în camera fratelui său, ea îl întrebă cu nerăbdare: </p>
<p>— Dar bine frate, unde este căpitan Mîrza?</p>
<p>Radu auzind astă întrebare neașteptată deschise gura ca să răspundă, dar Calomfirescu, neștiind legăturile ce există între dânsa și junele căpitan, se grăbi a răspunde cu un ton trist:</p>
<p>— Vai! viteazul nostru frate, și-a plătit mai din vreme datoria către țara sa.</p>
<p>— Ce fel? a murit? strigă juna fată sărind din loc cu iuțeală.</p>
<p>— Da, răspunse tot Radu Calomfirescu, a murit ca un viteaz și ca un român pe câmpul de luptă.</p>
<p>— A murit Mîrza! logodnicul meu mort!strigă Maria cu un ton dureros, aruncând asupra fratelui său o privire întrebătoare.</p>
<p>— Da, răspunse Radu îngânând, a murit după bătălia de la Ruștiuc și după luarea cetății, urmărind niște spioni; eu cred c-a căzut într-o cursă întinsă de însuși Caraiman Pașa.</p>
<p>— Caraiman! chiar el! Ah! înțeleg acum, strigă juna leoaică tremurând de indignare și oțerire, îi înțeleg purtarea; păgânul a aflat că el este logodnicul meu și că sufletul meu este al lui, și pe când se făcea către mine că este așa de blând și de supus, pe sub ascuns da pierzării pe Mîrza ca să nu mai am ce iubi; o! Mîrzeo, scumpe Mîrzeo să știi că în veci vei fi iubit de sufletul meu și că amarnic voi răsplăti în sângele ucigașului tău moartea ta, și pe urmă voi zbura la tine, îmi voi curma singură niște zile care de aci încolo vor fi nefolositoare! Unde e mormântul lui?</p>
<p>— Nu i s-a găsit trupul pe nicăieri, cu toate căutările și cercetările ce am făcut, răspunse fratele său apropiindu-se de ea.</p>
<p>— Ce aud, D-zeul meu! nu mi-ai păstrat nici mângâierea de a plânge pe mormântul lui? ah! D-zeule crudă ursită am avut pe acest pământ!</p>
<p>Aceste cuvinte le pronunță juna fată cu un ton așa de sfâșietor, încât cei ce erau de față simțiră că le curgeau din ochi lacrimi de înduioșare.</p>
<p>— Mario, sora mea cea dulce, strigă Radu luând-o în brațe și așezând-o pe un scăunaș, liniștește-te, nu te oțări, nu te deznădăjdui, căci dacă el nu mai este, tu n-ai rămas singură, fratele tău trăiește.</p>
<p>— Ei, și ce-mi pasă mie? strigă disperată leoaică sărind din locul unde sta, de ce folos îmi ești tu? viața mea, lumea întreagă, dacă el a pierit?</p>
<p>— Mario! .... exclamă fratele său cu un ton imputător, nu mă așteptam ca aceste vorbe să iasă din gura ta.</p>
<p>— Oh! iartă-mă, Radule, iartă-mă, frate, răspunse nenorocita copilă căzând în genunchi la picioarele-i și acoperindu-i mâna cu mii de sărutări, sunt nebună, mintea-mi e sărită, dar dă-mi dreptate gândindu-te la câte am suferit, de unde vin, cu cine am trăit, și la câte am să mai sufăr de acum încolo?</p>
<p>— Nu te învinovățesc că-l plângi, fiindcă este vrednic de plâns, dar te învinovățesc că te deznădăjduiești, ceea ce nu este iertat unei creștine.</p>
<p>— Ai dreptate, așa e; dar ce trebuie se fac?</p>
<p>- Să trăiești și să ai curaj și nădejde.</p>
<p>— Să trăiesc?....; dar voi putea fără el? să am curaj! dar ce curaj să mai am când el lipsește pentru a pururea? să am nădejde! dar ce nădejde pot avea pe câtă vreme el este mort!</p>
<p>— Să trăiești ca să-l plângi și să-i ții locul apărându-ți țara, răspunse Radu.</p>
<p>— Să ai curaj ca să poți a izbândi în sângele vrăjmașilor săi moartea lui, strigă Osman ai cărui ochi scânteiau într-un mod straniu ca și cum ar fi fost înflăcărați de o speranță ascunsă.</p>
<p>— Și să nădăjduiești în Dumnezeu, care poate să ți-l dea când cu gândul nu te gândești, și nu te mai aștepți, zise și Calomfirescu .</p>
<p>— Voi trăi ca să-i țin locul, răspunse Maria uimită fără a ști ce vorbește, voi avea curaj ca să-i izbândesc moartea, dar nădejde, cum să am nădejde?</p>
<p>- Adu-ți aminte că nici trupul și nici mormântul său nu s-a găsit, răspunse Calomfirescu; poate că mormântul lui nu este săpat, poate că el este încă viu, poate că e ascuns cine știe unde și poate să vă mai întâlniți cândva.</p>
<p>— Oh! aceste nădejdi, aceste nădejdi sunt mai mult ca ucigătoare exclamă Maria apucându-și cu disperare capul între mâini și vărsând lacrimi înfocate... Ah! dați-mi arme, arme multe, strigă sărind în sus și aruncând în juru-i o căutătură rătăcită, ajutați-mă voi care vă numiți că sunteți viteji între viteji ca să-mi potolesc apriga sete în sângele dușmanilor care  mă face să sufer atât. Aduceți-mi un cal ca să zbor acolo unde era să zboare el, și un paloș îngrozitor ca să vărs sânge, sânge mult și să îmi astâmpăr focul ce mă mistuie. Haide, dați-mi arme și urmăriți-mă, căci turcii au trecut Dunărea pe poduri, sunt numeroși ca nisipul mării și sunt gata a se năpusti spre noi. Caraiman ucigașul lui Mîrza al meu păsește în fruntea lor. Uite a început a se lumina de ziuă, ce stați? ce întârziați? haidei să le ieșim înainte, căci altfel țara este pierdută, păgânii iarăși se fac stăpâni peste moșia noastră, iar ne răpesc fetele, cum m-au răpit pe mine și iarăși fac ființe nenorocite. </p>
<p>- Cât este de fericit el chiar de ar fi murit, chiar dacă ar fi în mormânt! oftă Osmah ștergându-și ochii; el este iubit și eu amăgit, el plâns și eu nesocotit! oh! mai bine moarte decât viața de aici încolo.</p>
<p>Pronunțând aceste cuvinte fiul lui Server Pașa, scoase de la cingătoare un cuțit ascuțit și și-l îndreptă spre piept, însă Radu Calomfirescu îl văzu, îi smunci cuțitul și zise:</p>
<p>— Ce vrei să faci, măi băiete?</p>
<p>— Vezi bine, vreau să mă omor, răspunse turcul.</p>
<p>- Să te omori și pentru ce? </p>
<p>— Pentru că ea iubește pe altul; pentru că eu o iubesc pe ea și ea nu mă iubește, pentru că m-a înșelat și eu nu pot trăi înșelat și neiubit.</p>
<p>— Nu fi copil, îi zise încet viteazul căpitan, liniștește-te căci și ea se va liniști, și după ce va mai uita, cine știe ce taine ascunde viitorul. </p>
<p>— Ah! ghiauri!... exclamă turcul cu dezgust, voi iubiți fără să știți ce este iubirea!... credeți că asemenea durere se uită vreodată? </p>
<p>— Noi știm a ne înfrâna durerile când nenorocirea ne izbește, răspunse Calomfirescu. </p>
<p>— Si încă mai iubiți pe alta după ce ați pierdut ce ați iubit! poate pentru că voi sunteți creștini, eu însă nu mă voi purta ca voi căci sunt turc.</p>
<p>— Aiurea poți fi orice vei vrea, dar aici nu.</p>
<p>— Nu? și pentru ce?</p>
<p>— Pentru că ești în mâinile noastre.</p>
<p>— Așa e, răspunse Osman lăsând capul în jos, sunt robul vostru, faceți cu mine ce vreți.</p>
<p>În acest timp Maria voi să iasă din cameră, dar fratele său o apucă în brațe și cu cuvintele cele mai dulci și mai tinere o rugă să se liniștească și o întrebă unde vrea să se ducă?</p>
<p>— Mă duc la Vodă, răspunse ea.</p>
<p>— Nu, stai, trebuie să rămâi aici.</p>
<p>— Trebuie?! dar bine nu înțelegeți că nu este vreme de pierdut, că turcii au intrat în țară și că e nevoie să pornim întru întâmpinarea lor!</p>
<p>— Adevărate sunt cele ce spui? întrebă Radu îngrijorat.</p>
<p>— Te mai îndoiești, nu vezi că m-am liniștit?</p>
<p>— Dacă e așa haide împreună să vestim pe Vodă.</p>
<p>— Să mergem, să-i spunem tot și să-i descoperim tot ca să nu ne împresare dușmanii și să ne dea pierzării cum dădu pe sărmanul meu Mîrza...</p>
<p>Deși începuse a se lumina de ziuă, cu toate astea Mihai încă nu se culcase, ci vorbea cu căpitanii săi cei mai apropiați și croia felurite planuri prin care s-o brodească mai bine ca să apăre țara cu mijloacele așa de neîndestulătoare de care dispunea, până ce vor sosi ajutoarele aliaților. Radu și sora sa fură bine primiți, Maria fu ascultată cu multă atenție, și după ce află groaznicul adevăr, Mihai zise căpitanilor săi: </p>
<p>— Nu mai este vreme de pierdut, trebuie să pornim mai înainte de a afla turcii că noi ne vom împotrivi. Mergeți de vă pregătiți, căpitanii mei, dați fuga la Văcărești cei ce aveți oștirile acolo și îngrijiți să fie toate gata; iar ceilalți să se pregătească de drum, căci peste un sfert de ceas plecăm spre Măgureni. Pe tânărul turc, care a însoțit pe Maria, păstrați-l aici cu bună îngrijire, ca nu din nechibzuință să ne aducă vreo stricăciune prin mărturisirea celor ce a văzut; pe grec să-l păziți cu multă băgare de seamă, căci el poate să ne fie și mai primejdios, și după ce veți face toate acestea înturnați-vă împreună cu toate căpeteniile, căci mai avem încă să chibzuim înainte de a porni.</p>
<p>Poruncile sale fură urmate, fanfara de alarmă începu să sune pe dealul Văcăreștilor, oștile începură să se adune, Osman fu pus la propreală într-o cameră Domnească, fără ca el să murmure și să se împotrivească, și Țicalidi fu închis într-o temniță tare și bine păzită. </p>
</div>  
<div type="chapter" n="10">
<p>XII</p>
<p>BĂTĂLIA DE LA CĂLUGĂRENI</p>
<p>În momentul în care află că turcii au început să treacă dincolo de Dunăre, Mihal își avea împărțită puțina sa oștire în două tabere una se află pe platoul Vacăreștilor din marginea de miazăzi a Bucureștilor, și cealaltă, cea ardelenească și moldovenească ocupa platoul din apropiere de Câmpina dintre Bubulia, Cocorești, Florești și Măgureni de-a lungul râului Prahova, pentru a fi pusă la adăpostul oricărui atac dat fără de veste și pentru a fi în apropiere de cea mai înlesnicioasă trecere peste munți în Ardeal, de trecătoarea Brașovului. Aste măsuri fusese luate de Mihai pentru ca o parte din oștenii săi să apăre Bucureștii de orice surpriză neașteptată, iar cu cealaltă să poată a-și împreuna oastea să mai cu înlesnire cu așteptata oaste ardelenească, și pentru a-și asigura într-un mod mai lesnicios o retragere în Ardeal pentru el și oastea sa în caz de înfrângere. Aceste dispoziții fusese luate de către Mihai mai mult după îndemnul boierilor săi cei mai bătrâni, care-i recomandau cu stăruință prudență, cumpănire și cruțare, decât din imboldul inimii sale care îl îndemna numai la fapte îndrăznețe și potrivite cu firea sa cea aventuroasă. Când sosi Maria și Osman, Mihai se afla în București, în palatul domnesc după Podul Beilicului, care nu era departe de tabăra de la Văcărești; de îndată ce află de la ei cum că turcii deja au început să treacă Dunărea pe poduri și pe vase multe, Mihai își luă căpitanii săi cei mai de frunte, și sfetnicii săi cei mai mari, încălecară cu toții pe cai ageri, zburară toată noaptea peste dealuri și câmpii, pe drumul mare dintre București și Câmpina, ocoliră satul Ploiești, apucară pe drumul Domnișorilor, și în zori de zi ajunse în tabăra ardelenească; și cum ajunse, fără a-și da trupul la odihnă, Mihai dădu ordin să se strângă imediat toți căpitanii și toți povățuitorii oștilor, precum și toți boierii de întâia și a doua clasă, căci boierii se stabiliseră aici cu familiile și tot avutul lor, gata de a trece dincolo, de hotar de îndată ce aflaseară că Ferhad pașa sosise la Ruștiuc.</p>
<p>Banul Mihalcea, Banul Manta, Aga Fărcaș sau mai bine popa Stoica din satul Fărcaș, cu care am făcut cunoștință într-un capitol de mai înainte, cluceru Preda Bărcănescu, Spătaru Preda, Stolnicul Stroe, Vistierul Dan, Comisul Radu, câte trei frații Buzești, Stolnicul Radu Calomfirescu, Radu Putoianu, Albert Kirali comandantul artileriei și a puținilor oști ardelene ce mai rămăsese în Târgoviște, Mihail Horvath, locotenentul său căpitan Cocea Moldoveanul și alți mulți căpitani de frunte, ale căror nume se înfrumusețară mai în urmă prin fapte vrednice de laudă, fură de față la marele consiliu de război ce chemase Mihai în câmpia Măgurenilor mai înainte de a porni spre astă luptă așa de îndrăzneață; fură asemenea chemați și toți boierii câți se găseau acolo. Bătrânii stâlpi ai țării încercară iarăși să revină la știuta lor povață de prudență, și își dădură iarăși părerea ca să lase țara întreagă a fi prada crudei răzbunări a păgânilor, și ei cu avutul și familiile, lor să se retragă în creierul munților, iar oștirea de care dispunea să le servească drept iscoade și călăuze care să păzească strâmtorile și potecile ca să respingă orice atac neașteptat.</p>
<p>Vistierul Dan cu toate că fusese încă o dată demascat, fu cel mai îndrăzneț și cel mai călduros apărător al acestei păreri egoiste și rușinoase. Multe fură cauzele care-l îndemnară să fie d-o părere atât de rușinoasă și fatală patriei sale, însă cea mai principală și cea mai aprigă din toate era aceea că Alexandru al III-lea se găsea în tabăra lui Sinan, și dorul său cel mai mare era acela de a face să pălească sub un val de rușine raza gloriei născândă a lui Mihai, inamicul stăpânului său, căci gloria sa deja începuse să fie prea strălucitoare, și să coboare acest colos de mărire pe aceeași treaptă înjosită, pe care stătuse neclintit patronul său, în decursul scurtei sale domnii.</p>
<p>Din nenorocire într-acea vreme țara în mare parte era armată, oștenii cei mai fruntași erau adunați la Măgureni, și numărul glasurilor eroilor covârșea cu asupra voturile bătrânilor sfetnici, cărora vârsta și lăcomia le înghețase sângele în vine și le domolise orice avânt nobil și generos. Vitejii oșteni, bravii căpitani în piepturile cărora clocotea sfânta iubire de patrie, de la prima vorbă se uniră cât părerea ilustrului lor căpitan, voiră mai bine moartea decât rușinea, și cu toții hotărâră ca să plece chiar în acea zi de la Măgureni, să treacă pe lângă București, să ocupe șesul Călugărenilor, dacă se poate înaintea turcilor, și acolo să se oprească și să facă toate preparativele de război, căci acel loc era cel mai bun și cel mai priincios de războire cu oarecare șanse de folos pentru o mână de oameni care avea ca potrivnică o armată așa de mare. Nu au greșit bravii luptători în alegerea locului, fiindcă acel loc ce a rămas memorabil, este închis de toate părțile de dealuri, care pe atunci erau acoperite cu păduri imense și greu de străbătut. Între acele dealuri, se află o vale nu prea mare și plină de crânguri printre care se strecoară nenumăratele și mocirloasele pârâiașe ce compun gârla numită Neajlovului, care în acele vremuri era o mlaștină de nămol, din care nu mai putea să iasă acela ce se întâmpla să intre. Drumul ce comunica între deal era numai o limbă de pământ strâmtă pe care nu putea să o treacă deodată mai mult decât un car; în mijlocul acelui drum, deasupra apei era un pod de lemn gros și strâmt, și dincolo de el erau trei cruci de lemn lipite una de alta și durate spre eternizarea memoriei fondatorului acelui pod. Această nouă Termopilă se numea și se numește și acum Valea Călugărenilor, poziția de astăzi este tot aceeași, dar în locul drumului de pământ șerpuiește o largă șosea cu pietriș; în locul podului celui strâmt și vechi se află un pod mai bine făcut și în locul celor trei cruci se găsește o cruce mai mare de piatră amintind, nu marea faptă de arme ce s-a săvârșit acolo, ci reconstruirea podului de către Șerban Cantacuzino. Mult timp a trecut de atunci de la 1595 mulți bani s-au cheltuit din visteria acestei țări pentru cheltuieli de mai mult sau mai puțin folos, dar nimeni însă, nimeni până acum nu s-a gândit ca să ridice în acel loc memorabil un monument, un semn, o indicație oarecare care să amintească că în acel loc Mihai a prefăcut în țărână cu o mână de viteji o armie întreagă de dușmani și a reînviat cu puterea brațului său autonomia României.</p>
<p>După ce se alese drept cel mai bun acel loc strâmt și favorabil pentru luptă, Mihai împărți oastea în modul următor: încredință banului Manta comanda aripei drepte, pe care o orândui să se așeze pe deal la dreapta podului, aripa stânga o încredință spătarului Preda Buzescu, centru îl dădu lui Aga Fărcaș, artileria lui Mihail Kirali și rezerva o împărți în două: o parte o dete Banului Mihalcea, care avea să se ascundă într-o pădure dinspre apus, și alta lui Mihal Horvath, care avea să se ascundă în altă pădure dinspre răsărit, spre a apăra corpul armatei de vreun atac de la spate, și la timp nenorocit să le sprijine retragerea. Mihai și junii săi căpitani rămase să comande călărimea Roșiorilor și să alerge acolo unde va fi pericolul mai mare și să îmbărbăteze cu fața sa pe cei descurajați. Radu și Stroe Buzescu, Radu Calomfirescu și Radu Putoianu aveau să facă, parte din numărul acestor bravi căpitani, iar juna amazoană Maria Putoianca, care nu voise cu niciun preț să rămână la Măgureni, se îmbrăcă și ea ca un oștean și dobândi grația de a servi de adjutant domnesc care să comunice ordinele între corp și corp.</p>
<p>După ce se împărți comenzile fiecăruia și se puse toate la cale cu tot șartul lor, Mihai dete poruncă să se sune adunarea și îndată tabăra care până aici era încă mută, tăcută și adâncită în brațele somnului, deodată se învioră, se animă ca prin minune și dobândi o viață care nu fu nici zgomotoasă nici zăpăcită. Într-un sfert de oră toată armata fu adunată într-un întins pătrat în mijlocul taberei, și Mihai intră cu statul său major în mijlocul pătratului și cuvântă cu o voce impunătoare și plăcută în modul următor:</p>
<p>«Căpetenii și soldați! </p>
<p>«ziua ce are să strălucească după ziua de mâine poate să fie cea mai însemnată zi pentru mântuirea țării noastre; de la isprava ce vom dobândi atunci atârnă viața noastră, ființa noastră, lăsa-veți voi ca să piară din cartea națiilor viteazul nume de român?... Nu, frații mei, voi nu sunteți vrednici d-o asemenea mișelie. Aduceți-vă aminte cine sunteți și ai cui fii sunteți; biruitorii de la Stânești și de la Ruștiuc și nepoții biruitorilor de la Rovine și de la Silistra nu se lasă să piară ca niște netrebnici. Aduceți-vă aminte că în locul unui  Mircea sau al unui Țepeș, aveți un Mihai tot cu același dor și iubire de țară ca și ei, aduceți-vă aminte că sunteți fii de viteji și fiți bărbați și neclintiți în curaj și vitejie. Dacă vom birui, numele nostru va fi nepieritor în veacul veacurilor; tot fiul de român ne va binecuvânta că i-am scăpat pentru vecie de turci, toată muma ce își va strânge pruncul la sân va zice: fiul meu, tu trăiești pentru că oștenii lui Mihai au jerfit fericirea lor pentru binele nostru. Dacă vom muri toată lumea ne va plânge și va da mână de ajutor fiilor noștri ca să ne izbândească, iar dacă vom pierde un prilej ca acesta așa de priincios pentru binele țării, pe care niciodată nu-l vom mai recăpăta, toată lumea ne va blestema și ne va urî ca pe niște mișei. Dar n-aveți grijă, românii n-au fost și nu pot fi mișei, nici e scris în cartea vieții să piară numele de român. Turcii sunt speriați de atâtea pierderi ce i-am făcut să îndure, oștile lor sunt înfricoșate văzându-se amenințate de pretutindeni, dintre căpeteniile lor numai Caraiman mai îndrăznește să se măsoare fățiș cu creștinătatea, și pe acela, vrând D-zeu îl putem doborî, spre a fi slava noastră îndoit mai mare. Nu vă speriați de mulțimea cea fără de seamă a vrăjmașilor, căci Sinan a lăsat oastea cea mai bună în cetăți ca să le apăre de năvălirile nenumăraților neprieteni ai păgânătății și a adus cu sine numai gloate nedeprinse la război, care vor face mai mult zgomot și încurcătură lor decât nouă vătămare. Afară de astea locul ce am ales pentru luptă face ca mulțimea să devină nefolositoare. Luptați-vă dar bărbătește, nu dați înapoi nici măcar cu un pas din locul ce v-am ales, și nu vă retrageți în câmpii, căci acolo este pieirea; nu dați dosul spre fugă, căci turcul urmărește amarnic, nici nu vă dați prinși, căci el nu iartă niciodată pe cei ce cad în mâinile sale fără putere de apărare, și mai cu seamă pe cei ce se dau de bunăvoie. Aduceți-vă aminte din ce grozăvii ați scăpat, din ce umilințe și înjosiri sunteți mântuiți, cum vă privesc străinii de când văd că știți a vă apăra drepturile, și siliți-vă a fi vrednici de mine și de numele ce purtați, căci și eu mă voi sili a fi vrednic de voi și de numele ce port».</p>
<p>— Vom fi cu toții vrednici de numele de român, strigară oștenii într-un glas.</p>
<p>— Daca e așa, fiii mei, dacă-mi făgăduiți că veți face tot ce vă va sta prin putință ca să nu mă dați de rușine, haideți să plecăm înainte cu nădejde în Domnul și Sfânta Sa Maică, a cărei adormire se serbează în curând. </p>
<p>În acel moment fanfarele începură să intoneze frumoase marșuri de război, și mica dar brava armată, se puse în mișcare spre podul de la Florești care era aruncat peste apa Prahovei. Peste câteva momente tabăra de la Măgureni rămase populată numai de femei, copii și bătrâni gârboviți.</p>
<p>Armata lui Mihal merse așa de repede încât a treia zi înainte de a se lumina de ziuă, ajunse în dreptul Călugărenilor fără a trece prin București și fără a întâmpina vreun pericol. Când ajunse în dreptul Copăcenilor, găsi acolo tăbărâtă oastea din tabăra Văcăreștilor și după ce se odihni câtva, se împreună cu ea și merse înainte. Cum ajunse la Călugăreni ocupă dealurile și pădurile de dincoace de Neajlov, întinse îndată corturile la adăpostul unui nemăsurat brâu de păduri, întări tabăra cu șanțuri și care legate între ele cu lanțuri, și-și întocmi armata în linie de bătaie gata la orice atac neprevăzut. Banul Mihalcea se retrase cu rezerva sa în pădurea dinspre soare-apune, care era mai apropiată de câmpul de luptă, și Horvath se retrase în dosul codrului dinspre soare-răsare, care era mai spre București. Astfel așezată mica armată așteptă toată ziua în tăcere venirea turcilor.</p>
<p>Din nenorocire pentru ei, turcii nu veniră atât de iute și Sinan nu se arătă prea grăbit. El, care nu se aștepta deloc la o împotrivire din partea lui Mihai, căci i s-ar fi părut astă piedică mai mult decât cutezătoare, mai cu seamă după ce aflase că Batori și Răzvan nu trecuse încă dincoace cu oștile lor, cu cât mersese de iute ca să ajungă la Ruștiuc și să treacă Dunărea, cu atâta de încet merse după ce se află în preajma Giurgiului; nu se urni din loc până ce nu-și văzu întreaga armată trecută dincolo. Văzând că nimeni nu se ivea ca să le împiedice calea, turcii începură să se împrăștie spre a prăda laturile dimprejur și oastea cee mare stătu locului înaintea Giurgiului cinci zile încheiate, și tocmai în a șasea zi Sinan dădu ordin de pornire spre București ca să ia în stăpânire acest oraș rămas de bună seamă fără apărare și cârmuire.</p>
<p>Este timpul să spunem aici că mare mirare, mare supărare și mare tulburare aduse în sufletul lui Caraiman neașteptata dispariție a Mariei, și mare jurământ făcu el de a-și răzbuna contra acestei înșelătoare și contra trădătorului Osman dacă va pune mâna pe ei. Când se făcu ziuă, el trimise un amic să cheme pe favoriții săi, dar acesta se întoarse îndată și-i spuse că ambele corturi erau goale și cu dosurile sfâșiate; nu crezu spusele sclavului și se sculă și alergă singur ca să se încredințeze cu proprii săi ochi. Sclavul spusese adevărul și el pricepu îndată că a fost victima amăgirii; cu toate astea, după ce se oțeri în destul și după ce pronunță mii de blesteme și făcu mii de jurăminte, trimise iscoade ca să cerceteze în tabără prin toate părțile, dar iscoadele se întoarse înapoi cu veste că n-au găsit nimic, chemă la sine pe toate santinelele, le amenință cu moartea și le ordonă să spună pe unde au dosit fugarii, dar toți într-o voce spuseră jurându-se pe Alah și pe toți proorocii, că n-au văzut nimic, trimise și gonaci ca să-i urmărească, dar și aceștia rămase fără ispravă. Furia lui n-avu margine, dar nu putu să facă altceva decât să se supună scrisei, conform datoriei oricărui musulman, și să aștepte momentul potrivit de a se răzbuna. Trimise însă la Ruștiuc pe eunucul său favorit ca să cate pe Țicalidi, dar și acesta se întoarse cu veste că grecul de mai multe zile nu se afla pe nicăieri. Noi știm unde se afla el într-acel timp. În a șasea zi turcii porniră de la Giurgiu cam pe sub seară, și spre a se apăra de arșița zilei și de osteneală merseră toată noaptea destul de încet; în seara zilei a șasea ei apărură în culmea dealurilor dinspre Dunăre ale Călugărenilor, și maseră noaptea dincolo de pădure fără să le treacă deloc prin minte că dincoace la o palmă de loc se află o armie întreagă. A doua zi când se deșteptără rămaseră încremeniți văzând la lumina cea îndoioasă a aurorii, movila opusă presărată cu o mulțime de oștiri înșiruite în linie de bătaie, în capul căreia flutura stindardul român. Sinan Pașa văzând o cutezare așa de mare și de neașteptată, turbă de mânie și dete ordin ca să înceapă numaidecât atacul, spre a măcelări până la unul cu un moment mai curând pe acești nesocotiți care au îndrăznit să se măsoare cu o putere înzecită la număr. Bătălia începu în ziua de 13 August anul 1595 la șapte ore dimineața, dar nu fură turcii aceia ce începură atacul, ci românii; bravii oșteni nu așteptară pe inamici să urmeze ordinile vizirului lor, ci în număr de 8000 de luptători, se repeziră spre ei cu bravul lor Domn în frunte, trecură podul și se aruncară cu mare furie asupra Osmanliilor.</p>
<p>Patru Pași, Saturgi Mahomed, Haider, Husein și Mustafa sprijiniră cu bărbăție astă năvălire furioasă și neașteptată, dar izbirea românilor fu așa de puternică încât cu toată poziția turcilor care era destul de priincioasă, silințele pașilor rămase neroditoare, căci hoardele păgâne rupseră șirurile și se retraseră în neregulă, lăsând pe inamici să ajungă până la cele dintâi corturi ale taberei umbrite de semilună. </p>
<p>Caraiman Pașa văzând că antegarda armatei sale fugea înfrântă și amenința a părăsi în mâinile inamicilor niște poziții cel puțin egale celor ocupate de români, alergă însoțit de oști proaspete, puse în mișcare formidabila sa artilerie, reanimă curajul pierdut și făcu pe fugari a se întoarce înapoi și a se lupta cu bărbăție. Bătaia într-o clipă luă proporții mari și se întinse peste tot frontul armatei. Artileria începu să verse foc și fer distrugător fără de încetare și oștenii, dau de foc împușcându-se unii pe alții, luptându-se cu îndărătnicie și amestecându-se astfel încât de mai multe ori nu s-a putut ști unde erau turcii, unde românii și cine era învinsul, cine învingătorul? </p>
<p>În mijlocul acestei crâncene încăierări se întâmplă un accident fatal românilor asupra cauzei căruia istoricii nu se potrivesc. Valter, Hammer și Enghel, pretind că printr-o izbire puternică din partea turcilor, iar Anonimul, cronica Bălăcenească și Șincai, bazat pe mai multe documente și mărturii contemporane, susțin că prin trădare*)</p>
<p>*) Această versiune pare mai probabilă din cauză că toți contemporanii, chiar nemții, susțin că în acele momente n-a căzut tot câmpul românilor în mâinile turcilor, și după regulile de război este știut că artileria nu se așază numai într-un singur punct, ci ocupă mai multe, poziții avantajoase, mai cu seamă că acel loc avea mai multe înălțimi și artileria română era compusă din mai multe baterii. Așadar fără un act de rea-voință sau incapacitate, comandantul artileriei nu putea ocupa numai o singură pozițiune, și prin urmare nu putea cădea artileria întreagă în mâna turcilor, fără a fi românii învinși sau cel puțin scoși din pozițiile lor. Descrierea evenimentelor ce au urmat ne constată că românii pierzând tunurile nu și-au pierdut pozițiile; Rămâne dar evident că Kirali, contrar regulilor de război și a dispoziției terenului compus din mai multe dealuri, a așezat toate bateriile pe un singur deal, și aceasta desigur în momentul încăierării, prin urmare acea rea voință rămâne manifestă. O mărturie contemporană, aceea a poetului grec Staorinos, care a fost contemporan și aproape martor ocular, afirmă în poemul său intitulat Narațiune prea frumoasă despre faptele lui Mihai voievod, ca în adevăr Albert Kirali a fost un trădător; el spune că Mahomed Bei ar fi chemat pe Mihnea Vodă și ar fi îndemnat să cumpere pe vreunul din căpitanii cei mai fruntași ai lui Mihai, și că acesta ar fi dat prin Dan Vistieru care, precum se vede, era unealta tuturor poftitorilor de domnie, i-ar fi dat 50000 galbeni și l-ar fi înduplecat să fie trădător, (Vezi Tesaure de monumente istorice de I. P. Ilarian. V. I. Pag. 294). </p> 
<p>lui Albert Kirali care comanda artileria și care se bănuia a fi în înțelegere secretă cu partizanii lui Mihnea Vodă, deodată artileria română tăcu, căci toate tunurile căzură în puterea turcilor care numaidecât întoarse gurile spre foștii ei stăpâni. Această întâmplare neașteptată făcu pe români ca să șovăiască, dar nu descurajă pe Mihai, ci din contra îl animă mai mult și îl făcu să zboare unde era pericolul mai mare, să năvălească din nou asupra turcilor, să-și amestece și mai mult falangele cu ale păgânilor, să înceapă o luptă, sau mai bine o măcelărie teribilă piept la piept, și cu chipul acesta să facă artileria a deveni nefolositoare. Tunurile turcești tăcură căci nu se mai putea deosebi inamici de amici, asemenea și puștile, dar începură să funcționeze cu înverșunare pistoalele, săbiile și iataganele care pricinuiră așa de mare omor și stricăciune între păgâni, încât aceștia se văzură siliți a face un pas înapoi. Călărimea română observând aceasta mișcare de retragere, se grăbi a fugări armata păgână. </p>
<p>Într-acest timp bravii căpitani ai marelui erou făceau minuni de vitejie și se sileau în tot chipul a deveni demni de șeful lor. Radul Putoianul nu se lăsa cu nici un chip să rămână mai pe jos de camarazii săi, iar Maria brava amazoană, uitându-și sexul, inspiră admirația tuturor prin conduita sa cea mai presus decât eroică. Ea alerga de colo până colo, de la o margine la cealaltă a câmpului de război, strecurându-se prin ploaia de gloanțe, pentru ca să comunice diferiților comandanți ordinele șefului suprem. Aici o vedeai zburând peste felurite obstacole de la un cap la celălalt al câmpului, aici intra în pericolele cele mai grele, spre a se război ca un brav, aici înfrunta moartea cu inimoșie ca să tragă vreun rănit din mijlocul amestecului. Cu toate astea, ea nu era mulțumită, căuta pretutindeni cu ochii pe presupusul răpitor al iubitului ei Mîrza, se vâra în șirurile păgâne ca să-l întâlnească, și se oțărea cu ciudă căci nu putea reuși a-și îndeplini dorința.</p>
<p>Într-acest timp lupta urma cu aceeași înverșunare, turcii recăpătară terenul pierdut, ajutați fiind de împrospătarea oștilor, ceea ce nu puteau face românii, reîmpinise pe inamic înapoi, dar într-același timp pierdură și două tunuri românești, care reveniră iarăși în mâinile românilor. Nemții și ungurii cu dovedita lor parțialitate susțin că Albert Kirali a repurtat acest triumf, iar românii și străinii imparțiali, între cari și francezul D`Ambri, susțin că această faptă glorioasă fu săvârșită de către români. Astfel a urmat lupta de dimineață până seara, biruitorii rămânând adesea biruiți și biruiții devenind biruitori, războindu-se ambele părți cu mult curaj, fiind ajutați turcii de mulțimea numărului, iar românii de tăria curajului lor. În fine pe sub seară, mâna de oameni a Românilor, năbușită de noianul mulțimei inamicilor, împuținată de numeroasa lor artilerie, începu a se retrage, dar nu învălmășindu-și șirurile, dar nu ca o hoardă de fugari, ci în toate regulile dictate de strategie, într-un mod frumos și metodic.</p>
<p>Spre a nu se lăsa să fie împresurați de către turci, românii se înșiruiră în forma unui triunghi cu șiruri îndoite, care avea ochi pretutindeni, prezentând piepturi gata de apărat în toate părțile, și începură a se retrage luptându-se mereu, fără a arăta dosul inamicilor. După prevederile lui Mihai și a consilierilor săi strâmtoarea locului, unde se da bătaia, pădurile și dealurile ce-l înconjura și mai ales podul, favorizară de minune retragerea românilor și împiedicară pe turci de a-și desfășura puterile spre a-i împresura. .</p>
<p>Retragerea lui Mihai nu era decât numai o tactică de strategie pentru ca să vâre pe turci în strâmtoare și să câștige timp până să sosească corpurile de rezervă, pe care le chemase prin ștafete trimise într-adins.</p>
<p>Acel moment fu unul dintre cele mai primejdioase din câte a înfruntat românismul de când se luptă din secolul secolelor în contra apăsătorilor lor!.... trei puteri care de care mai puternice îl combateau cu înverșunare, adică: mulțimea turcilor, foamea și oboseala; acești trei îngrozitori inamici ar fi putut face să șovăiască, să se descurajeze și să se dezorganizeze orice oștean, de ar fi fost chiar un erou, dar pe români nu putu să-i dovedească. Bătălia era aproape pierdută, căpitanii disperați, turcii siguri de victorie și rezervele nu mai soseau. Cu toate acestea Mihai nu pierdu curajul, el avea încredere în Dumnezeul apărător al României care niciodată nu ne-a părăsit; acel Dumnezeu avu într-acel minut milă de astă santinelă pierdută a latinismului în noianul barbarilor, nu voi să piară sub călcâiul păgânului astă țară plină de vitejie și îi întinse o mână de ajutor. Rezerva de sub comanda Banului Mihalcea precedată de viteză amândouă, care numaidecât zbură sub ploaia de gloanțe și săgeți acolo unde o mâna datoria, îndată ce primi ordinul lui Vodă ieși deodată din pădure, năvăli cu furie spre aripa stângă a turcilor, o făcu să se retragă în învălmășeală spre centrul operațiunei, chiar în momentul când turcii se credeau siguri de victorie, și risipi într-o clipă toate planurile lui Sinan, care orânduise pe Hasan Pașa și pe Mihnea Vodă ca să ocolească pădurea și să lovească pe inimic pe la spate. -</p>
<p>- Mihai văzând amestecul ce a produs între inamici atacul lui Mihalcea; reluă ofensiva, lovi cu furie centrul comandat de însuși Sinan Pașa, trimise pe căpitan Cocea cu patru sute de unguri și cazaci pedestri ca să izbească pe vrăjmași pe la spate; iar Albert Kirali care deja se căise de mișelia ce făcuse și se întorsese rușinat, dar pocăit pe câmpul de luptă, așeză cele două tunuri pe o înălțime favorabilă, le îndreptă spre pod și începu a secera cu trăsnitoarele lor guri pe inamic chiar în momentul când se pregătea să treacă podul.</p>
<p> Văzând ca soarta începu a-i surâde într-un mod favorabil, că oștirea redobândea curajul pierdut, marele Mihai se decise a întreprinde o fapta de mare eroism, care să ridice vaza oastei sale și să descurajeze pe turci; se hotărî dar a se sacrifica pe sine însuși pentru fericirea țării lui și a cumpăra victoria cu pericolul vieții sale. Îndată ce trecu prin mintea să astă hotărâre sublimă, mărinimosul Domn ridică ochii către cer, îl invocă în fundul inimii sale că să vină în ajutor și duse la îndeplinire cea mai îndrăzneață faptă de arme din câte se făcuse până atunci; strânse prin Maria într-un singur mănunchi pe toți căpitanii săi cei mai fruntași, care nu aveau comanda unei coloane speciale, se puse în fruntea lor, dădu pinteni agerului său cursier, smulse o secure grea și ascuțită din mâinile unui oștean, se aruncă spre coloana dușmanilor, în mijlocul căreia fâlfâia sfântul Sangeac al Islamismului. Avea un aspect dintre cele mai teribile și mai impunătoare, acel cortegiu de eroi, care zburau pe coasta ce cobora spre pod; întocmai ca niște năluci înaripate, în mijlocul unui nor gros de praf. Înaintea tuturor mergea Mihai învârtind pe deasupra capului ca o morișcă îngrozitoarea secure, și înaintea sa mergeau doi cerbi falnici care îl însoțeau și îl precedau în toate expediile lui cele mai îndrăznețe, și care în timp de liniște pășteau în pace în dumbrava de la Măgureni. Acești cerbi în timp de pace erau niște dobitoace foarte liniștite, dar în timp de război deveneau niște fiare foarte primejdioase. Până să se apropie de dușmani ei mergeau cu coarnele lipite de spate, dar de îndată ce se apropiau de trâmbele lor, lăsau capetele în jos, și cu cornele lor cele puternice sfărâmau cel mai puternic zid de piepturi omenești. Izbitura fu teribilă, cerbii cu cornele lor cu multe ramuri sparse trâmba turcilor deși era îndestul de groasă, și produse prin prezența și fuga lor vijelioasă o uluială, o spaimă și o încurcătură cu anevoie de descris. Turcii începură să fugă zăpăciți dinaintea acelor lighioane încă nevăzute, și permise lui Mihai și căpitanilor lui să intre până în mijlocul lor, și să le pricinuiască stricăciunile cele mai groaznice. Cum se văzu între dușmani Domnul românilor începu să doboare în dreapta și în stânga tot ce i se împotrivea, își făcu o cale largă și presărată cu leșuri în șirurile inamice și dădu năvală înainte.</p>
<p>Curajoasa Maria fără a se teme de moarte, zbură cea dintâi în urma domnului ei, Radu alergă după ea și ceilalți căpitani fruntași îi urmară fără zăbavă. În fața lor fâlfâia steagul credinței, sfântul Sangeac al Musulmanilor, a cărui vedere înflăcăra într-un chip fanatic inimile turcilor cele mai amorțite și transforma în eroi cele mai netrebnice ființe. Unde zbură el zbura și biruința, pe unde trecea el trecea și coasa morții, unde se ivea el, vitejia românească era înfrânată; el era apărat de doi eroi: de Hasan Pașa și de Caraiman Pașa.</p>
<p> Mihai cu ochiul său de șoim, văzu în mijlocul amestecului și fumului orbitor aceasta emblemă groaznică, și zbură spre acel steag primejdios, ca să pună în luptă noroc cu noroc, fanatism cu fanatism, prestigiul numelui său cu prestigiul numelui lui Mohamed.</p>
<p>Maria zbură înainte-i, spintecă cu pieptul calului său pânza de lănci și iatagane ce-i sta în cale, și-și semănă calea cu leșiuri spre a răzbi până la steag, a cărui virtute îi era necunoscută. Ea nu urmărea steagul, ci pe acela ce-l purta, în trăsurile căruia recunoscu pe însuși Caraiman Pașa, pe acela ce o răpise din casa sa părintească, pe acela ce o ținuse atâta timp închisă în palaturile sale, și mai cu seamă pe acela care după spusa grecului, o lipsise de bunul său cel mai neprețuit, îi răpise pe Mîrza, pe scumpul ei logodnic. Îi iertase toate relele câte-i făcuse el ei, îi iertase răpirea sa, îi iertase asemeni și închisoarea pentru că se scăpase de ele, dar pierderea iubitului inimii sale nu putuse să i-o ierte, și murea de nerăbdare întru-cât cu o clipă mai curând să-i soarbă sângele și să izbândească prin moartea lui, moartea cea mai crudă, moartea odorului său.</p>
<p>Când se văzu față în față cu el, ea scoase un țipăt de leoaicăi, ridică greaua sa spadă ca să-l izbească cu delicata dar vânjoasa sa mână, dar o mână mai ageră și mai vârtoasă îi apucă înainte, despică capul pașei cu o lovitură de topor, îl răsturnă la pământ și îi răpește steagul din mână. Acea mână fu a lui Mihai .</p>
<p>— Ah! stăpâne, strigă fata Putoianului cu hotărâre, m-ai lipsit de singura bucurie ce mai puteam gusta, m-ai lipsit de plăcerea ce aveam de a smulge cu însuși mâna mea viața acestui nelegiuit, care mi-a răpit toată viața și nădejdea mea.</p>
<p>— Nu te plânge, căpitan Marine, răspunse Vodă fără a înceta de a doborî pe cei ce cutezau a i se împotrivi, căci în minutul când țara este în primejdie, nu este vreme de a-ți vedea de răsplătiri singuratice, ci de a-ți jertfi toate gândurile și dorințele în folosul moșiei obștești.</p>
<p>— Ai dreptate, Măria Ta, iartă-mă, răspunse fata tresărind de bucurie că primise de la Domnul ei, pe lângă o blândă mustrare, și un rang militar, și un nume bărbătesc ce-i lipsea. După ce rosti aceste cuvinte ea scoase un țipăt de groază, zbură ca o săgeata spre drepta și răsturnă la pământ fără viață un ienicer care tocmai întinsese pușca spre Mihai și era gata să facă foc.</p>
<p>— Iată că ți-ai răsplătit mântuindu-mi viața, suntem acum plătiți, zise Vodă surâzând.</p>
<p>Cât ținu astă mică convorbire, multe capete de turci fură spintecate, multe țeste fură zdrobite și retezate, multe tunuri și trofee fură adunate de către români, si mare dezordine intră între turci. Luarea steagului sfânt de către inamici fu ca o lovitură de moarte pentru bărbăția musulmanilor; ea înfioră pe fataliștii turci, pentru că această faptă eroică, fiind săvârșită numai de câțiva oameni, fu considerată de către acești fataliști ca o urgie pedepsitoare trimisă de Alah ca să-i nimicească. Această frumoasă faptă de arme avu darul de a fi și un imbold îmbărbător pentru români. Când văzură ei pe dușmani fugind rușinați, și pe Domnul lor întorcându-se în mijlocul vitejilor săi urmat de căpitanii săi, toți nerăniți și toți încărcați cu prăzi, românii tresăltară de bucurie, și inimioșia lor se înzeci, iar când văzu beciurile de mii de vrăjmași fugind rușinați înaintea a câtorva mii de viteji, bucuria lor nu mai avu margine. Însuși Kirali fu emoționat și înflăcărat de dorul de a face și el ca marele căpitan, căci într-asemenea momente frumoase nimeni nu mai putea să fie trădător.</p>
<p>Sinan văzând aceasta faptă neașteptată, văzând descurajarea crescândă a oștilor sale, și vrând să-și îmbărbăteze oștile, se apucă să urmeze exemplul lui Mihai, luă ofensiva și trecu podul; dar deodată se văzu izbit în față de Mihai, în dos de căpitan Cocea, care reușise a trece la spatele turcilor prin desișul unui zăvoi, fără a fi zărit de nimeni, și în flancul drept de tunurile lui Kirali, care loveau în mulțimea cea deasă a turcilor ce se grămăzise în strâmtoare spre a urma pe șeful lor. În zadar ienicerii se împotriviră cu sumeție, în zadar artileria lor se sili a împrăștia groaza în dușmani prin trăsnetele tunurilor lor, căci celelalte cete izbite de aceste întreite și pe neașteptate lovituri, începură a se risipi, a da dosul cu iuțelă și confuzie și a târâi după ei și pe cei ce aveau încă inimă de a se mai lupta.</p>
<p>Toți se grămădiră unii peste alții spre pod ca să-l treacă înapoi și să scape cu viață, dar neputând încăpea toți pe el, începură a se disputa, care de care să treacă mai întâi, și produseră o confuzie teribilă. Cei mai înfricoșați care nu putură reuși să treacă podul, săriră în baltă, se înămoliră în noroi și pieriră înecându-se în mocirlă. Haider, Husein, Mustafa și alți pași însemnați pieriră în negrele ape ale Neajlovului. Însuși Sinan Pașa, târât fiind de ai săi în iuțeala fugii, fu călcat în picioarele cailor și căzu de pe pod în apă. În repeziciunea căderii el se izbi cu putere de parmaclicul podului și pierdu doi dinți din față.</p>
<p>S-ar fi ales praful de bătrânul vizir, ar fi pierit și el în baltă, sau ar fi căzut prins în mâinile românilor, dacă n-ar fi sărit un spahiu anume Hasan, și nu l-ar fi scos de păr din nămolul amestecat cu apă și cu sânge; de atunci acest spahiu purtă numele de Baltagiu. Turcii în uluiala învălmășelii văzuse pe vizir căzând, dar nu văzuseră cum a fost scăpat de către Hasan, prin urmare crezură că el a murit. Vestea morții vizirului se împrăștia îndată în șirurile turcești, îndoi confuzia și puse pe goana și pe cei ce mai cutezară să se mai apere. Românii îi goniră ca pe niște vite spre zalhana și îi înghesuiră în fatala strâmtoare. Atunci Hasan Pașa care abia scăpase prin fugă de securea lui Mihai, precum și Mihnea Vodă care se grăbi a-l însoți la fugă aflând de moartea vizirului și de înfrângerea oștilor lui, se înspăimântară foarte și o rupse și mai rău de la fugă și se retraseră spre pădure umiliți și amărâți.</p>
<p>Îmbătați de gloria triumfului, românii învingători, uitând foamea și oboseala, năvăliră în tabăra inamică și urmară a măcelări și preda tot ce găsea în cale, fără a avea teamă de întunericul nopții ce se împrăștiase în spațiu și de mulțimea inamicilor ce erau întreiți ca ei.</p>
<p>Mihai nu se lasă mai pe jos de oștenii săi, ci se preumblă mult timp prin tabăra trucească căutând pe Sinan, despre a cărui soartă nu aflase însă, și provocând pe toți căpitanii turci ce întâlnea ca să se războiască cu el în luptă singulară, fără să dobândească alt rezultat decât fuga și numai fuga. Însăși Hasan Pașa fugi dinaintea-i și se duse a-și ascunde rușinea într-un crâng vecin de unde nu ieși decât numai a doua zi. După ce văzu că s-a înnoptat de tot, că lupta încetase cu desăvârșire și că războiul s-a schimbat într-o măcelărie crudă, bravul căpitan dădu ordin de retragere. Oștenii săi părăsiră locul de luptă cu părere de rău dar cu supunere, și îl urmară încărcați de nenumărate trofee, provizii, muniții și prăzi de mare preț. Maria drept trofeu, nu luă altdecât capul lui Caraiman, pe care-l despărțise singură de corp, îl legă de păr de oblincul calului și se retrase urmând pe Domnul său. Ajungând în tabără, luă un ac și după cum spune legenda, începu să înțepe ochii răpitorului său și să-i zică:</p>
<p>— Voi sunteți vinovați, căci voi m-ați văzut, voi m-ați plăcut și voi m-ați făcut nenorocită.</p>
<p>După această faptă crudă, ea chemă doi câini dădu fiecăruia câte o parte din astă țeastă spintecată de toporul lui Mihai, și privind cu bucurie cum o sfâșiau câinii, zise surâzând într-un chip fioros:</p>
<p>— Precum tu ai dat pierzării pe logodnicul meu și i-ai dat trupul spre mâncarea câinilor, căci de îngropat nu l-ai îngropat, tot așa îți dau și eu capul tău spre sfâșierea câinilor.</p>
<p>Într-acest timp românii numărară pierderile ce au simțit și prăzite ce au căzut în mâinile lor; aproape zece mii de turci rămaseară într-acea seară morți pe câmpul de război, iar românii pierduse mai bine de o mie de oșteni și câștigase, pe lângă bogate provizii, o mare cantitate de muniție și multe lucruri de preț: puști nenumărate, mii de arcuri și tolbe cu săgeți, vreo treizeci de tunuri, și mai presus de toate Sangeacul cel verde al lui Mahomed, stema cea mai de preț a musulmanilor, pe care până atunci turcii nu-l pierduseră niciodată.</p>
<p>După victorie Mihai chemă la sine pe toate căpeteniile oștenilor săi și le ceru părerea asupra liniei de conduită ce trebuia să urmeze de aici încolo. Unii fură de opinie să continue și a doua zi lupta, alții să aștepte o zi de odihnă; el însă le spuse că era de nevoie a se retrage în locuri strâmte, ca să-și redobândească puteri noi fiindcă oștile sale au ostenit foarte mult, și le declară nu pot să se mai războiască până ce nu vor dobândi ajutoarele promise; el le mai spuse că pierderile ce au încercat erau destul de simțitoare, că turcii, au toate pierderile lor înzecit de mari au rămas încă îndestul de numeroși spre a repara a doua zi ceea ce a pierdut în ajun, și că se aștepta că dușmanii a doua zi să se facă uz de numărul lor cel covărșitor, să lase un număr mare de oșteni în dreptul Călugărenilor, și cu restul oștilor să ia alte direcții, să ocolească valea Neajlovului, să-i ocolească și să-i strângă între două focuri. Mihai cu părere de rău își dădu astă opinie, dar n-avu ce face căci evidența lucrurilor era de față, și el nu era din acei oameni care să închidă ochii și să adoarmă pe laurii dobândiți.</p>
<p>A doua zi cum se făcu ziuă, în loc de a reîncepe lupta, sau mai bine goana precurmată de negura nopții, Mihai ca să înșele luarea aminte a turcilor, puse înaintea taberei mai multe tunuri și le ordonă să dea mai multe salve de artilerie; într-acest timp infanteria și cavaleria sub adăpostul fumului produs de tunuri, se puse în mișcare, plecară și apucară tot drumul pe care venise, adică drumul spre munți. Într-acest timp tunurile bubuiau mereu și nu încetară până ce nu pieri cu totul cealaltă oștire dinaintea inamicilor; după aceea plecară și tunarii fără să fie răriți de turci, căci atmosfera era înfășurată într-o ceață deasă, și lor nu le era aminte ca să se ocupe de ceea ce făceau inamicii când nu-i supăra, ci cum să se apăre cu folos în caz de ar mai ataca.</p>
<p>Într-aceea zi românii, cu toate ca erau prăpădiți de osteneală, merse aproape în pas gimnastic, îmbucând câte ce apucau fără să stea din umblet, și odihnindu-se pe rând în carele ce-i urmam. După ce trecu Argeșul pe podul de vase întins de ei, îl stricară și îl luară cu dânșii, și iarăși porniră, și nu stătură până ce nu se văzură pe dealul Văcăreștilor în preajma Bucureștilor.</p>
<p>Tocmai a treia zi turcii băgară de seamă că nu mai aveau dușmani în față; în acea zi ceața se ridicase, și turcii putură să vadă uimiți de mirare că malul pe care fusese tăbărâți românii, era gol goluț și dușmani nicăieri. Atunci le mai veniră inima la loc, dar nu îndrăzniră să se ia după români temându-se de vreo cursă, ci stătură de se odihniră. În ziua de sf. Mărie, Mihai intră cu oștile sale în București și-l găsiră dezolat și prădat de ungurii lui Horvath care-l jefuise sub pretext ca să nu găsească nimic de luat turcii când vor veni ei în urma sa, și apoi se retrăsese spre munți.</p>
<p>Astă conduită barbară mâhni pe Vodă și-l făcu să fie de două ori nemulțumit de Horvath, care nu venise cu trupele sale în ajutor când fusese chemat, ci numai prădase și jefuise pe români, tocmai atunci când știa desigur că nu avea de ce să se mai teamă. Văzând că nu mai rămăsese mai nimeni în București, și mai nimica în bună stare, a doua zi pe după prânz Mihai părăsi și el Bucureștiul, luă cu sine pe locuitorii câți mai rămăsese, dădu foc păcănelelor de lemne și întregului oraș, și se îndreptă spre munți. El se îndreptă spre Târgoviște, merse continuu și fără să se oprească spre partea locului, și ajungând acolo, nu se opri decât câteva zile spre a-și odihni oștile și pentru a porni familia și averea spre Ardeal.</p>
<p>După trecerea de cinci zile, porni din Târgoviște pe cursul Dâmboviței în sus, ajunse urmat de oști și de toți orășenii la cetatea lui Negru Vodă pe Dâmbovicioară, inspecta locurile, și negăsindu-le îndestul de sigure și de strategice, se retrase mai în munți spre satul Stoenești, unde se opri și își așeză tabăra, împresurând-o cu îngrădiri tari.</p>
<p>Tocmai a patra zi după bătălie, se luară în sfârșit și turcii după români. Sinan dezamețit de cădere își adună oștile ce se împrăștiase fugind până aproape de Dunăre, trimise un corp de oștire spre Brăila ca s-o ia înapoi, și el porni spre București, unde îndată ce ajunse, transformă toate bisericile ce scăpase de foc în geamii, declară țara de pașalâc turcesc și dură mai multe întăriri. După douăsprezece zile, lăsă în București pe Saturgi Mahomed cu două mii de ieniceri ca Pașă al Țării Românești, și el porni spre Târgoviște, unde îndată ce ajunse și găsi orașul pustiu, se puse a dura noi întăriri, și apoi se îndreptă spre munți cu gând de a ajunge pe Mihai, de a-l angaja într-o luptă serioasă și de a-l nimici cu desăvârșire, ca apoi să treacă în Ungaria spre a șterge de pe fața pământului numele de creștin.</p>
</div>  
<div type="chapter" n="11">
<p>XIII</p>
<p>SACRIFICIUL BOIERILOR.</p>
<p>Bătălia de la Călugăreni a fost mușcătura furnicii în momentul de a se vedea strivită de călcâiul unui uriaș, dar fu plină de rezultate folositoare pentru români. Într-adevăr ei se retrăsese a doua zi după o victorie strălucită spre a se adăposti în creierii munților, ei părăsise fructele unei biruințe neîndoioase tocmai în momentul când trebuia să se folosească de ele, dar înălță foarte mult moralul populației și o făcu să se încreadă în destinele sale și să fie sigură cum că și o mână de oameni bine conduși poate smulge laurii victoriei din mâna unei armii mari rău condusă.</p>
<p>După această memorabilă bătălie, într-adevăr orașele se sparseră, satele se pustiiră, chiar Târgoviștea, marea capitală, deveni o necropolă, adică un oraș mort, pustiu, dar se populară foarte jghiaburile munților și se îndoi și întrei numărul oștenilor. Toată suflarea bărbătească, chiar acei ce din pricina vârstei nu mai erau datori să poarte armele, și chiar băiețandrii încă nevârstnici alergară de bunăvoia lor, se înarmară cu ce putură și se așezară sub cutele steagului țării. Însăși femeile se puse la dispoziția căpeteniilor oștirilor spre a îngriji de bolnavi și de hrana apărătorilor patriei în pericol. </p>
<p>Nici moșnegii, nici copii nu rămase nefolositori în asemenea vreme de grea încercare; numai boierii, stâlpii țării, sfatul obștii, brațul cel mai vânjos și destoinic, nu așteptară să sosească Mihai spre a-i lua împreună cu el în retragerea sa, ci afară de foarte rare excepții, își strânse familiile și avutul cel mai prețios, și plecară chiar de la Măgureni și trecură dincolo de munți ca să se adăpostească departe de orice pericol în Brașov și Sibiu până ce va trece furtuna. În numărul acestora era Dan vistierul, banul Manta, Udrea comisul și alții ca ei nemulțumiți de îndrăzneața încercare a lui Mihai, prieteni credincioși ai foștilor Domni Mihnea și Alexandru, care urmau coada oștilor dușmanilor țărilor lor, și dușmanii cei mai jurați a lui Mihai. </p>
<p>Manta până atunci, deși făgăduise când cu descoperirea unuia din nenumăratele comploturi contra lui Mihai, descoperire urmată de deplina iertare și uitare a acestuia, deși făgăduise zicând că va păstra Domnului mărinimos o dragoste și un devotament nemărginit, totuși nu devenise încă amicul intim al lui Mihai și căpitanul lui cel mai fruntaș, cum deveni mai în urmă, căci încă nu putuse aprecia strălucitele calități ostășești ale marelui viteaz; el fusese credinciosul lui Mihnea și voia să-i rămână de a purerea, mai cu seamă că Dan cu care se înrudea, știa prin viclenia și istețimea spiritului său să-1 țină legat de soarta sa și să-l facă complice al tuturor faptelor sale, deși sub pretext că erau păgubitoare lui Vodă, erau foarte păgubitoare și chiar amenințătoare existenței patriei sale;</p>
<p>El se dusese de se stabilise în Belgrad; unde Sigismund Batori domnul Transilvaniei banchetuia în petrecerile nunții sale cu arhiducesa Maria Cristina, vara împăratului Germaniei. Scopul lor era de a face pe Batori să se înduplece de a părăsi pe Mihail în voia sorții sale și de a-și vedea numai de petreceri și de veselii, împăcăndu-se cu turcii care îi promiteau o pace foarte avantajoasă. Ca să-și ajungă la scop, Dan plăsmui multe minciuni, cleveti cum fu mai rău pe Mihai, și îi aruncă în dos o mulțime de defăimări; făcu ceva mai mult, promise în numele lui Alexandru Vodă stăpânul său că va închina țara fălosului ungur, și din principat va transforma-o într-un simplu palatinat, dependințe într-un mod direct de Transilvania, și cu chipul acesta asigură pe fălosul ungur că se va realiza visul său cel mai scump, va deveni regele bătrânei Dacii, subjugând cu totul și Moldova pe care o sfâșia împerecherile lăuntrice provocate de domnia lui Răzvan și de hărțuielile leșilor.</p>
<p>Aceste înjosite făgăduieli deschise ochii banului Manta și-l făcu să înțeleagă ce fel de om era complicele său, dar nu avu destul curaj și destulă bărbăție ca s-o rupă pe dintregul cu el, nici nu-l înduplecă să se întoarne în țara sa și să cadă în genuchi la picioarele lui Mihai spre a-și dobândi iertarea; se mulțumi numai să spună lui Dan între patru ochi că dezaproba purtarea sa și că la timp nu va iscăli condițiile sale. Dan auzindu-l începu să-l ia în râs și să-i zică că nu se aștepta de la el atâta naivitate, pentru că în politică toate armele sunt bune și e liber unui înțelept să tăgăduiască, dacă va găsi un nebun să tragă nădejde.</p>
<p>Din nenorocire pentru el acel nebun nu fu Sigismund Batori; peste câteva zile el le spuse că în acele momente critice când toată creștinătatea era amenițată de incursiunea barbarilor de turci, nu era timpul de a-și satisface niște orgolii deșarte, ci de a apăra crucea în primejdie, și-i vesti că a doua zi el va pleca spre Țara Romanească împreună cu 32000 infanterie, 2000 călărime și 54 tunuri și se va împreuna la Sibiu cu oștile moldovenești trimise de Ștefan Răzvan Vodă. Îi mai încunoștiință încă faptul că șederea lor în Belgrad și în tot Ardealul le era interzisă, și-i pofti să plece pe aici încolo.</p>
<p>Această nereușită umplu de turbare pe Dan și pe Udrea, dar ușură oarecum sufletul lui Manta, în interiorul căreia conștiința începuse să murmure cam tare. Ei plecară chiar în acea zi.</p>
<p>— Unde ne ducem? întrebă Manta pe complicele său principal.</p>
<p>— Oi vedea, răspunse Dan cu ton scurt și țanțoș, ca să precurme orice răspuns.</p>
<p>— Eu n-aș vrea să văd, ci să știu, răspunse Manta cu un ton nu mai puțin aspru.</p>
<p>— Dacă e așa ghicește, răspunse vistierul cu un aer luător în râs.</p>
<p>— Trecem Dunărea pe la Belgradul sârbesc?</p>
<p>— Nu.</p>
<p>— Trecem munții spre țara Moldovenească?</p>
<p>— Ba nu.</p>
<p>— Atunci mergem spre Buda, ori spre Beciu?</p>
<p>— Ba nici gând n-am.</p>
<p>— Atunci unde ne ducem? strigă banul cu un ton arțăgos.</p>
<p>— Se vede că nu ești ispitit într-ale dibăciei, bane, de nu ghicești un lucru atât de simplu. Mergem la Stoenești.</p>
<p>— La Stoenești! exclamă Manta uimit de atâta îndrăzneală, cutezi să mergi în tabăra lui Mihai?</p>
<p>— Da, în tabăra lui Mihai.</p>
<p>—Nu te gândești la urmări care pot fi primejdioase, obiectă Udrea.</p>
<p>— Ba m-am gândit la toate și am găsit că pentru lupi cea mai bună ascunzătoare este aceea ce o poate găsi aproape de staulul oilor. Dacă ne va vedea că fugim de el, Mihai va începe să se teamă de noi și poate chiar de departe să ne facă vreun rău; văzându-ne însă că venim de voia noastră, nu se va îngriji a ne bănui credința și nu va ghici nimic.</p>
<p>Avea cuvânt sceleratul, cel mai simplu raționament îi da dreptate, prin urmare cu el astupă gura complicilor săi de nu mai zise nici cârc.</p>
<p>Chiar faptele veniră în curând să-i justifice purtarea. Intrarea lor în tabără fu primită cu multă bucurie, și Vodă veni în persoană să-i felicite de bunăvenire și să-i poftească la sfat. Ei se duse, Manta luă parte la discuțiile strategice, își dădu chiar părerea asupra feluritelor propuneri și chiar reuși a face să se adopte unele din ele; luă o parte din cele mai active la alcătuirea unui plan cât se poate de complet, și-și dădu părerea cea mai nimerită asupra chipului prin care Mihai să se apere de vreun atac și să gonească pe inamic peste Dunăre. El în fața pericolului uitase că era conspirator și își aduse aminte numai că era român, boier și oștean. </p>
<p>Dan din contră nu uită un singur moment că era creatura vândută a lui Alexandru Vodă, dar uită cu desăvârșire că era român și că în momente de primejdie orice ură și animozitate se dă la o parte. În sfat nu-și dădu nicio părere, dar ascultă cu cea mai mare atenție și întipări în mintea sa toate alcătuirile.</p>
<p>Când să iasă din cortul în care se ținuse sfatul, el văzu că un cerșetor zdrențăros, plin de noroi și urât ca necuratul îi ieși înainte și-i întinse mâna. Deocamdată vru să se depărteze de el cu dispreț și să dea ordin le vreun verzișor, ca să-l dea din tabără afară, dar auzindu-i vocea, care cu un glas pițigăiat și lihnit îi cerea milostenie, atunci tresări, scoase un țipăt de bucurie, și numaidecât apucă pe cerșetor de mână, îl trase după el, merse ca dânsul câtva timp pe din dosul corturilor, și intră cu dânsul într-un cort mai retras, și după ce se văzu înăuntru, trase perdelele cortului cu băgare de  seamă ca să nu se vadă nimic înăuntru și apoi exclamă cu bucurie:</p>
<p>— Țicalidi!</p>
<p>— Eu Măria Ta, răspunse fostul cerșetor.</p>
<p>— Iadul te-a adus tocmai la vreme.</p>
<p>— Să vede că el mă scapă din toate primejdiile ca să sosesc atunci când trebuie să fii gata la slujba Mării Tale.</p>
<p>— Ai trecut prin vreo primejdie?</p>
<p>— Prin multe.</p>
<p>— De unde vii ?</p>
<p>— Din temnițele Târgoviștei unde m-a închis Mihai Vodă și din care m-au scăpat turcii. </p>
<p>— Au sosit turcii în Târgoviște?</p>
<p>— De opt zi1e trecute capitala se află în mâinile lor.</p>
<p>— Alexandru Vodă mai e cu ei?</p>
<p>— El m-a scăpat, el mi-a deschis ușile temniței mele cum a deschis pe ale tuturor celorlalte, și își cum m-a văzut, m-a recunoscut îndată și îndată m-a cerut de la Sinan Pașa și m-a urnit spre tabăra lui Mihai Vodă ca să văd ce se petrece pe aici și să dau ochi cu Măria Ta.</p>
<p>— Cum ai putut izbuti să întri în tabără?</p>
<p>— Foarte lesne; m-am îmbrăcat mai din vreme în haine de cerșetor, căci sărmanul răzbește pretutindeni la români, am ocolit câtva ca să nu dau bănuială că vin din tabăra trucească, și cum am răzbit înăuntru și am aflat că are să se țină un mare sfat, m-am luat după mulțimea căpitanilor și am rămas la ușa cortului unde intrară ei, cu mâna întinsă spre treacători și cu urechea spre sfătuitori.</p>
<p>— Bine ai făcut, fi-vei însă în stare să te întorci chiar acum înapoi?</p>
<p>— Îmi dai vreo slujbă?</p>
<p>— O carte către Alexandru Vodă, în care să ticluiesc pe de rost tot ce s-a vorbit și s-a hotârât într-acest sfat.</p>
<p>— Este gata cartea?</p>
<p>— Nu, mă apuc s-o scriu.</p>
<p>— Scrie-o că eu sunt gata de plecare.</p>
<p>Dan scose din sân o bucată de piele de iepure și din mânerul toiagului său o pereche de călimări de alamă în formă de tub lung și subțire, în care păstra și penele de scris, scoase o pană și așezându-se jos pe pământ pe un chilim ce era întins pe jos, puse pielea pe genuchi și începu să scrie cum scriu chiar azi turcii, servindu-se de genunchi ca de un pupitru.</p>
<p>După ce termină scrisul, el se sculă în sus, făcu pergamentul sul, îl legă cu o panglică, pecetlui panglica cu inelul său încrustat în ceară roșie și după aceea îl dete grecului, îi puse în mână și o pungă plină cu monede de aur și apoi îi zise:</p>
<p>— Du-te.</p>
<p>— Stai, răspunse de la spate o voce detunătoare, și îndată o mână se întinse și smunci cu repeziciune sulul din mâinile grecului.</p>
<p>Într-acel minut perdelele cortului se dete la o parte, și la lumina apunândă a soarelui ce revărsa spre ușa cortului o cascadă de lumină, vistierul și emisarul său înmărmuriți de groază văzură pe Mihai înconjurat de cei mai fruntași dintre căpitanii săi, între care se afla și Manta și Udrea complicii lui Dan. Mihai după ce smulse sulul, rupse pecetea, îi citi încet conținutul și apoi îl reciti în auzul tuturor; era reproducerea fidelă a tuturor combinațiilor strategice adoptate de consiliul de război ce abia se spărsese. După ce termină cu cititul, Mihai se întoarse către căpitanii săi și le zise:</p>
<p>— Căpitanii mei, ați auzit aceea ce acest boier nevrednic și nevrednic român a scris dușmanilor țării lui; de ce pedeapsă credeți că este vrednic el și unealta sa?</p>
<p>— De moarte, strigară toți căpitanii într-o voce.</p>
<p>— E prea ușoară astă pedeapsă. Spune-mi acum chiar tu de trei ori vânzătorule, pe care te-am cruțat de două ori până acum de moarte și ți-am dăruit iertarea, ce osândă îți alegi tu singur, tu care nu te-ai îngrozit nici de marea nenorocire ce amenința întregul neam românesc, tu pe care te-a lăsat inima în asemenea minute groaznice să descoperi dușmanilor alcătuirile noastre? spune-mi ce taci?</p>
<p>— Ei ce să spui? ce mă mai întrebi? răspunse Dan într-o explozie de răutate și dușmănie, ce mai alergi la atâtea prefăcătorii și șiretlicuri; spune mai iute că vrei capul meu, pentru că îți stau în cale ca un dușman planurilor ce urmărești, și grăbește-te ia-l mai iute, satură-te de sânge.</p>
<p>— Nu Dane, vina ta e prea mare și moartea ar fi precum zisei, un chin prea ușoare pentru tine; mai bine te osândesc la viața pentru ca să ți se scurgă zilele amărâte și chinuite de muncile mustrării de cuget pentru relele ce ai vrut să săvârșești. Așa boierii mei, nu-l dau morții, nu-1 despoi nici de rangul nici de averea sa; îi tai numai drumul de a mai putea să ne fie de pagubă ori de folos vreodată, îl lipsesc de patrie. Luați-l soldați și dați-l peste graniță prin locul cel mai apropiat, asemenea și pe unealta lui, însă nu prin același loc, ci prin locuri cât se poate de depărtate, adăugase Vodă adresându-se către o cruce de tălpași ce urma ceata de căpitani.</p>
<p>— Măria ta, strigă Manta căzând deodată în genuchi; ți-am fost dușman până și ații ți-o mărturisec; mărinimia ta însă m-a dezarmat, m-a lăsat neputincios; iată-mă la picioarele Măriei Tale pocăit și umilit: poruncește cui voiești ca să mă pedepsească, să mă gonească, să mă omoare chiar, căci eu nu voi zice nimic altdecât că am fost vrednic de osânda ce mi-ai dat, căci nu te-am cunoscut.</p>
<p>— Ridică-te în sus, Bane Mante, răspunse Mihai cu bunătate, și haide să mergem la sfat ca să alcătuim alt plan, căci ce a fost s-a trecut și ce am gândit până acum am uitat.</p>
<p>Prin asemenea mărinimoasă purtare a putut Mihai să-și recruteze chiar prin rândurile dușmanilor prieteni, care mai apoi și-au pus de mii de ori viața în primejdie pentru el.</p>
<p>Pe când tălpașii duceau spre granița care nu era departe, pe căi deosebite, pe Dan și pe Țicalidi, a căror uimire încă nu se risipise, Mihai se îndreptă spre cortul unde se ținea sfatul și pe drum zise căpitanilor săi.</p>
<p>— Trist lucru am să vă mărturisesc, boieri dv., dar trebuie să vă spun plin de mâhnire și de rușine că alții am scăpat de primejdioasele uneltiri ale unui român și creștin, prin deztăinuirea unui turc. Osman, acel tânăr care ne-a adus vie și nevătămată pe sora căpitanului Radu Putoianu, el a rămas în Târgoviște deși i-am dat drumul la întoarcerea mea prin acel oraș din cămara unde-l închisesem, și i-am dat voie să se ducă unde o vrea, chiar la ai săi care nu puteau să fie departe. El nu s-a dus la turci, dar nici n-a cutezat a reveni în tabăra noastră, de frică să nu fie luat de noi drept spion, ci și-a petrecut zilele și nopțile rătăcind prin preajma acestor locuri muncit de niște chinuri ascunse și de nimeni știute. Pe când umbla el de colo până colo prin frunzișurile vecine pe drumul mare, a văzut într-o seară că trecea pe drum un om îmbrăcat grecește însoțit de doi turci, care după ce a vorbit câtva cu ei, s-a despărțit de dânșii, și pe când ei se întorceau spre oraș, el se vârî într-un crâng vecin și apoi ieși schimbat în cerșetor. Astă schimbare l-a făcut să bănuiască ceva, și neavând altceva a face, s-a luat pe de departe după el și l-a urmărit până ce a intrat aici în tabără, fără să fie supărat de străji, care precum știți, au voie să lase pe oricine să intre, dar pe nimeni să iasă. Astă întâmplare a făcut pe tânârul turc să intre în bănuieli și mai mari și l-a îndemnat să-l urmărească și mai deaproape. Așa dar s-a luat după dânsul până a ajuns în dreptul cortului de sfat, l-a urmărit și după ce a plecat însoțit, de vistier, și tocmai când l-a văzut că intră împreună cu el în cort și a recunoscut în trăsăturile lui pe răpitorul Putoiencei, atunci numai a alergat în fugă să întrebe unde poate găsi pe Vodă și s-a grăbit ca să mă vestească spre a înlătura la vreme, precum ați văzut, primejdia cea mare ce atârna deasupra capului nostru.</p>
<p>— De bună seamă, Măria Ta, răspunse bătrânul aga Farcașiu, care era de față, Dumnezeul neamului românesc priveghează fără contenire asupra-ți și te păstrează nouă pentru cine știe ce strălucit viitor.  </p>
<p>.— Amin, să dea D-zeu, strigară ceilalți boieri în cor. </p>
</div>  
<div type="chapter" n="10">
<p>XIV</p>
<p>SACRIFICIUL FEMEII.</p>
<p>Mihai de când se retrăsese cu oștenii ce-i mai rămăsese în strâmtorile de la Stoenești, în așteptarea ajutorului lui Batori, nu rămăsese cu mâinile în sân, ci din când în când, trimesese în toate părțile iscoade, care să descopere mișcările turcilor și să le facă tot răul putincios. Așadar îndată ce află că o ceată oarecare a plecat după provizii, el se lua după ea cu cei mai aleși din vitejii săi, o pândea la o strâmtoare tocmai bună, și când se întorcea fără grijă și încărcată de bogate prăzi, o lovea fără veste, o nimicea cu desăvârșire și se întorcea încărcat cu pravilele prădătorilor. Când afla că o ceată numeroasă de inamici a plecat să studieze localitățile ca să poată găsi o treacătoare favorabilă, care să le deschidă calea spre Ardeal, atunci lua cu sine un număr bun de armată cu care se ascundea prin vizuinile munților, fără a da cuiva bănuială ca se afla oști prin vecinătate, lăsa pe turci să înainteze în voie până intra în vreo strâmtoare favorabilă planurilor lui, și după ce vedea pe inamici căzuți în cursă, cădea ca un trăsnet din senin peste dânșii, îi spulbera ca pleava în față vântului și îi nimicea cu desăvârșire. Când să informa că tabăra turcească era rău păzită sau despopulată prin risipirea oștilor după prăzi sau adunări de provizii, atunci se folosea de o bună noapte întunecoasă și ploioasă, și lovea fără de veste pe Sinan chiar în tabăra lui, și după ce trecea sub sabie, pârjolea și jefuia tot ce-i cădea în mână, se întorcea înapoi, înainte de apariția aurorii, și cu chipul acesta hărțuia pe inamic într-una și-l slăbea fără a se încăiera cu el într-o bătălie generală, cu care n-ar fi scos-o la cale din cauza micului număr al oștilor sale.</p>
<p>Pe timpul când Mihai își da asemenea silințe ca să țină în nelucrare formidabila armată a lui Sinan Pașa, care arborase semiluna în toate părțile unde altădată lucea crucea, Sigismund Batori nu mai sta cu mâna în sân cum stătuse pe când Spartiații români făceau din Călugăreni o nouă Termopile, ci, văzând pericolul că era aproape de casa sa, curmă petrecerile nunții sale cu Maria Cristina, vara împăratului german Rudolf II, își petrecu soacra până la Aiud, și dupa aceea se puse cu stăruință a-și aduna oști formabile, cu care să nimicească acest pericol ce devenise așa de eminent numai prin neglijența sau mai bine reaua sa voință. Se împăcă după aceea cu comiții secuilor Baltazar Boghati, Benedict Mincenti și Lupu Corniș, dându-le înapoi privilegiile uzurpate, apoi îi trimise la scaunele lor ca să pună sub arme pe vitejii secui, pe urmă scrise la toate căpeteniile creștinătății ca să vină în ajutorul sfintei cruci ce era amenințată de urgia păgânității, și în fine porni și el pe la sfârșitul lui august cu o escortă de două mii gărzi călare și zece mii pedestrași și se îndreptă spre strâmtorile Carpaților. Marșul său a fost foarte domol pentru ca să treacă timpul necesar de a-i sosi ajutoarele cerute, și foarte nesigur pentru că nu știa încă ce soartă avusese Mihai și oștenii lui. Ajungând la Sas-Sebeș se mai încuraja aflând deodată trei noutăți înveselitoare: adică, vestea despre luarea orașului unguresc numit Lipa din mâna turcilor, apoi știrea despre victoria repurtată de Mihai la Călugăreni, după ce s-a luptat ca un erou demn de genialul condei al lui Homer, și în fine despre înfrângerea tătarilor, care fiind strâmtorați de vecinii lor ruși și cazaci, s-au întors îndărăt spre țara lor și au lăsat nerăzbunată zdrobirea antegărzii oștilor lor ce fusese nimicită de către Răzvan Vodă.</p>
<p>Asigurându-se oarecum despre operațiunile lui. Sinan care nu putea să vie asupra-i, fiind ținut în frâu de falangele lui Mihai, care ocupau tocmai strâmtorile prin care se făcea mai lesnicioasă comunicația cu Transilvania, părăsi Sas-Sebeșul și trecând prin Cohalm, tăbărî în câmpia Bârsei din dreptul Brașovului numită de unguri Feketehalom, unde se hotărâse a se aduna toate oștile și ajutoarele, și rămase acolo în decurs de mai multe zile.</p>
<p>Odată cu el sosiră și secuii în număr de 24000, dintre care 9200 erau archebuzieri; sosiră și nobilii Transilvăneni cu vasalii sau scutelnicii lor în număr de 13000 oșteni; sosiră și 300 cazaci prusiani cu Ioan Waicher în frunte, 800 lăncieri și 1200 pedestrași din Oradea mare, sub comanda lui Stefan Barciai, pedestrimea întreținută de orașul Sibiu înveșmântată în negru, pedestrimea Brașovului îmbrăcată în civil, a Mediașului învestită în verde și a Bistriței uniformată în roșu, fiecare de câte o mie de oșteni; sosi și Răzvan Vodă, domnul Moldovei, cu 2400 pedeștri, 800 călăreți și 22 tunuri, și adunându-se laolaltă 32000 pedestrași, 20000 călăreți și 53 tunuri, se îndreptară spre munți și trecură strâmtorile dintre Brad și Rucăr pe la Giuvala cu mare greutate, căci fură nevoiți a trece artileria, muniția, proviziile și tot bagajul ce-i însoțea pe spinările cailor. În minutul în care se unea armata sa cu mâna de oameni a Achilului României, sosiră și cei 1600 Catafracți, trimiși de Împăratul Rudolf, sub comanda silezianului Albert Raivici precum și 75 cavaleri florentini trimiși de ducele Ferdinand I de Medici, duce de Toscana, sub conducerea lui Silvio Picolomini, spre a forma împreună cu oastea lui Mihai un număr de 60000 oșteni și 75 tunuri.</p>
<p>În timpul în care Batori își aduna oștile ca să alerge în ajutorul aliatului său și Mihai hărțuia fără de curmare hoardele păgâne, Maria ziua rătăcea prin munții și prin văile din preajma Ștefăneștilor, spuind stâncilor și brazilor dorul ce o consuma, și noaptea se uita ore întregi la stele și le repeta ceea ce spusese stâncilor până ce un somn greu și plin de năluciri chinuitoare, îi închidea ochii și o transporta într-altă lume numai puțin plină de visuri și năluciri dureroase pentru inimiora sa. De îndată însă ce un corp de armată pleca în gona turcilor, într-o expediție plină de pericole, numaidecât se înturna și ea, și pleca fără să asculte rugăciunele fratelui său și ordinile Domnului și se expunea la mii de pericole ca să poată ucide cu propria sa mână cât va putea mai mulți turci, sperând că va reuși să stingă de pe fața pământului urma astor răpitori fără de milă, care au lipsit-o de toată fericirea pe acest pământ și au vărsat fără îndurare sângele iubitului său Mîrza. </p>
<p>Într-o zi, întorcându-se de la o asemenea expediție ce avusese loc aproape de frontiera Ardealului, încărcată cu trofee și plină de bucurie că a măcelărit un număr considerabil de inamici, ea zări la oarecare depărtare un om care cobora munții prin niște locuri neumblate, călcând cu mare băgare de seamă și pitindu-se la fiece zgomot cu mare fereală, ca și cum ar fi vrut să se ascundă. Deocamdată nu-l cunoscu și nu prea îi dădu așa mare atenție, dar după ce se apropia de el, scoase un răcnet de leoaică și se năpusti asupra-i cu o furie nebună pentru că recunoscu în trăsăturile lui chipul vânzătorului ei, a lui Țicalidi. Cum puse mâna pe el îl trânti la pământ cu o putere superioară sexului său, îl târî până într-o vâlcea depărtată de calea principală, și cum ajunse acolo, îi puse piciorul pe piept și îi strigă cu o voce detunătoare:</p>
<p>— D-zeul răsplătirii te-a adus în calea mea, spurcatule, ca să primești pedeapsa nelegiuirilor tale.</p>
<p>— A! tu ești? tu drăguța răposatului Caraiman-pașa?! haida de Țicalidi nu moare lovit de o mână de femeie, răspunse grecul, smuncindu-se de sub piciorul Mariei și ridicându-se repede în sus spre a o lua la fugă.</p>
<p>— Ba vei muri, răspunse juna amazoană prinzându-l din nou și trântindu-l cu îndoită violență în locul de unde se sculase. </p>
<p>— Ești drac iar nu femeie, răspunse grecul comprimând țipătul de durere ce-i produsese astă zbuciumare neașteptat de puternică.</p>
<p>— Ba sunt îngerul răsplăti, răspunse Maria.</p>
<p>— Ce vrei cu mine? întrebă Țicalidi.</p>
<p>— Voi să-ți răsplătesc tot răul ce mi-ai făcut, toată nenorocirea la care m-ai osândit.</p>
<p>— Să mă omori! exclamă fanariotul cu un ton plângăcios, văd bine că poți, fiindcă ești mai puternică decât mine, deși ești femeie, dar ce vei folosi, tu care ești bună și o să te gândești că ești creștină și româncă neaoșă? Adu-ți aminte că sfânta noastră religie osândește pe cei ce fac rău aproapelui.</p>
<p>— Taci, păgâne, nu bârfi, strigă Maria întrerupându-l și izbindu-i pieptul cu piciorul său de oțel; taci căci în gura unui nelegiuit ca tine aceste cuvinte seamăna a blesteme; tu mă povățuiești să nu fac rău aproapelui, tu, care ești creștin, și cu toate astea viața ta este un șir de răutăți. Nu mai încerca în zadar căci cu asemenea cuvinte nu vei scăpa de moarte. </p>
<p>— Nu poți să fii mai crudă decât Mihai care mi-a dăruit viața și s-a mulțumit numai a mă treace granița însoțit de doi tălpași.</p>
<p>— Nu sunt, dar sunt mai prevăzătoare ca el, căci acum, după ce ți-a dăruit viața, iată-te întors ca să uneltești din nou rele împotriva mântuitorului tău.</p>
<p>— Ce-ți va folosi moartea mea?</p>
<p>— Va izbândi moartea logodnicului meu Mîrza care acum este în mormânt numai din pricina nelegiuirii tale.</p>
<p>— Moartea lui Mîrza! dar el nu este mort.</p>
<p>— Nu este mort?!... exclamă Maria tresăltând de bucurie și speranță, îi știi tu de urmă?</p>
<p>— Cum nu? Ascultă-mă jupâniță, dacă-mi vei dărui viața, eu îți voi spune unde este el închis de Caraiman.</p>
<p>— Îți voi dărui mai mult decât atât, îți voi da înzecit aur față de cât ți-a dat păgânul de Caraiman ca să mă dai în mâinile lui; numai spune-mi, spune-mi în grabă unde se găsește?</p>
<p>— Îți voi spune dacă juri că te vei ține de făgăduială. </p>
<p>— Mă jur; haide spune, spune odată unde este el acum? </p>
<p>— Într-un beci tainic sub chioșcul din grădina palatului de vară al lui Ferat Mustafa Pașa din vecinătatea Ruștiucului. </p>
<p>— Cine l-a închis acolo?</p>
<p>— Eu din porunca răposatului Caraiman Pașa.</p>
<p>— Tu mă înșeli!</p>
<p>— Pe sfânta cruce mă jur că nu mint!</p>
<p>— Nu te jura dacă nu vrei să cred că vrei să mă bagi într-o cursă nouă. </p>
<p>— Ca să te încredințezi că nu mint, haide du-mă în tabără, lasă-mă sub paza fratelui d-tale și a oștenilor lui, ia acest inel, arată-l păzitorului palatului, și dacă te vei încredința că am mințit, atunci dă-mă pierzării.</p>
<p>— Dar dacă voi pieri pe acolo prin vicleșugul tău?</p>
<p>— Va rămâne fratele d-tale ca să mă pedepsească îndată ce va vedea că întârzii prea mult.</p>
<p>— Bine, voi încerca! acum te las cu viață, te duc în tabără ca să te dau sub paza lui Radu, și dacă mă vei fi mințit vai ție va fi!</p>
<p>După ce pronunță această amenințare, apucă de mână pe grec, îl strânse zdravăn ca să nu se smucească și să fugă, scoase de la brâu un pistol încărcat ca să-l aibă gata să dea când va încerca să fugă, se întoarse înapoi, intră în tabără, și după ce îl dădu sub îngrijirea fratelui său, îi explică în puține cuvinte cauza care o silea să țină pe grec sub pază, intră în cortul său, se înveșmântă cu costumul turcesc cu care scăpase din mâna turcilor, și îndată ce înseră, încăleca pe calul său cel arăbesc, ieși din tabără singură singurică fără să vrea a primi oferirea ce-i făcuse fratele său de a o însoți, și se îndreptă spre lagărul turcesc cu gândul de a intra și ieși din el fără a fi văzută. </p>
<p>Dorința Mariei de a nu fi văzută de turci se realiză când fu vorba să intre în tabără; santinelele o lăsară să treacă fără supărare, crezând că era unul din mulții războinici ce se întorceau singuri după o lovitură nenorocoasă din partea inamicului, dar când fu să iasă, nu se întâmplă tot astfel, căci un ienicer ce păzea de santinelă o văzu, o chemă de trei ori, și neprimind niciun răspuns, își descărca arma spre ea și ucise sub dânsa pe bravul său cursier, care înfruntase cu ea atâtea pericole și care de astă dată căzu jos fără de viață, apucând în căderea sa sub sine scara în care se afla delicatul picior al călărețului. Acest accident nu cauză Mariei niciun rău, dar o făcu să cadă în mâinile inamicului.</p>
<p>În deșert ienicerul și alți cinci camarazi ai lui care alergase la auzul detunăturii puștii o întrebară de unde venea și unde se ducea, căci ea nu dete niciun răspuns de frică să nu fie înțeleasă după vorbă că nu era turc. Soldații neprimind niciun răspuns, o duse înaintea ofițerului lor, care se alese cu aceeași tăcere, și acesta, nefiind satisfăcut de astă muțenie, o duse la ofițerul superior. Acesta făcea parte din corpul răposatului Caraiman și cum o văzu strigă;</p>
<p>— Pe viul Alah! tu ești Murad, întreit vânzătorul, care după ce ai trădat pe ai tăi neprietenilor, dupe ce ai fugit de la frații tăi în tabăra ghiaurilor, și după ce ai întins mâna ca să ucizi pe binefăcătorul tău, acum vii ca să uneltești noi nelegiuiri; fii sigur însă, dreptatea ți se va face și vei primi fără întârziere prețul nelegiuirii tale.</p>
<p>— Du-mă înaintea lui Sinan Pașa, răspunse Maria, și de la el voi primi pedeapsa dacă voi fi vrednic de ea.</p>
<p>— Te voi duce chiar în acest minut, răspunse turcul înfuriat, pentru ca să se curețe cu un minut mai curând pământul de o ființă ca tine.</p>
<p>Turcul își ținu cuvântul, o luă cu sine și o duse înaintea lui Sinan Pașa. Acesta într-acel minut sta sus pe o movilă, și la lumina lunii privea, spre mica tabără românească, pe care n-avea putere cu mulțimea oștilor sale s-o scoată din acel cuib de vultur inaborabil, nici măcar s-o înconjoare ca s-o facă să piară de foame; cinci șase căpetenii de frunte stau împrejurul lui și împărtășeau împreună cu el ciuda sa. Apropiindu-se de vizir, ofițerul ce recunoscuse pe Murad, zise făcând cuvenita închinăciune: </p>
<p>— Strălucite stăpâne, am prins un spion ghiaur.</p>
<p>— Poruncește să-l spânzure, răspunse vizirul fără a-și lua ochii de la tabăra românilor.</p>
<p>— Astă pedeapsă e prea mică și prea grabnică, căci acest nelegiuit este întreit vinovat, răspunse turcul. Acesta e nelegiuitul Murad, care a fugit din tabăra noastră, a trecut la dușmani și pe urmă a îndrăznit să întindă o mână ucigașă spre binefăcătorul său, spre Caraiman Pașa. Acum vine să ne afle tainele. </p>
<p>— Să se ardă de viu, răspunse pașa urmând a se uita spre tabără.</p>
<p>— Nu ești drept vizire, răspunse Maria cu curaj, căci mânia te orbește; ești căpetenie de oșteni și nu știi ce moarte este vrednică de un ostaș? Împușcați-mă, numai această moarte poți să mi-o dai mie oșteanului dacă vrei să nu cazi drept sălbatic. </p>
<p>Vizirul auzind astă voce dulce și armonioasă și plină de curaj se minună; își întoarse capul și făcu un pas spre prizonier; văzându-l unul din camarazii pașei tresări; se apropie repede de dânsul și exclamă cuprins de mirare! </p>
<p>— Maria!... .</p>
<p>Vizirul care n-auzise această exclamare se apropia de juna fată, o privi puțin și apoi zise întorcându-se:</p>
<p>— Îmi aduc aminte, fața ta îmi este cunoscută, tu erai totdeuna pe lângă iubitul meu Caraiman, ești fiul pașei din Damasc, acela pe care binefăcătorul tău te-a scăpat de sărăcie și singurătate ca mai pe urmă să fugi din tabăra credincioșilor la ghiauri, să te războiești lângă ei cu frații tăi și apoi să ridici viața binefăcătorului tău. Te recunosc bine acum, căci la Călugăreni de multe ori te-am văzut în cele mai dintâi cete secerând capetele musulmanilor întocmai ca plugul spicurile grâului. Aceste fapte nu sunt ale unui oștean ci ale unui vânzător, n-ai dar dreptul să pretinzi moartea unui oștean.</p>
<p>— Măria Ta se înșală, răspunse Maria fără să se tulbure, când zici că eu sunt fiul pașei din Damasc, că sunt musulman și că am ridicat viața bine făcătorului meu; Eu nu sunt fiul pașei, ci o fată din harmeul lui Caraiman, pe care păgânul m-a luat din casa părinților mei încă de când era în București, m-a luat cu sine îmbrăcându-mă bărbătește ca să mă aibă neîncetat înaintea ochilor și m-a numit Murad ca să nu atragă bănuiala nimănui. Am fugit fiindcă e în dreptul fiecărui rob de a fugi de la cel ce-l ține prins prin nedreptate, am mers în tabăra românilor fiindcă ei sunt frații mei, m-am luptat împreună cu ei, pentru că sunt româncă și fiindcă de mică copilă am fost deprinsă în meșteșugul armelor, și dorința de a muri ca orice român pentru țara mea m-a îndemnat să fac acel pas. Dacă am voit să ucid pe Caraiman și l-aș fi ucis de nu-mi apuca înainte Domnul meu, am făcut-o fiindcă el este pricina tuturor nenorocirilor mele.</p>
<p>— Minte, minte, stăpâne, strigă comandantul de ieniceri care o adusese; vrea să ne înșele, căci puterea sa e mai presus de puterea unei femei;  </p>
<p>— Adevărul vorbește, răspunse turcul care o numise încet cu adevăratul ei nume.</p>
<p>— Osman! strigă Maria recunoscându-l.</p>
<p>— Da, Osman; răspunse el cu întristare, acela care de dragostea ta își uitase datoriile, a fugit împreună cu tine din tabăra credincioșilor, a fost în tabăra confraților tăi și, după ce i s-au luminat îndestul ochii, a zburat acolo unde-l chema datoria ca să găsească o moarte sigură, dar vrednică de soldat prin care să scape de nenorocirea ce a avut de a te iubi în zadar.  </p>
<p>— Astfel îmi placi mai bine decât când te vedem fugar de la ai tăi și gata de a te face un călcător de lege, răspunse Maria fără a se mai gândi la pericolul ce atârna deasupra capului său.</p>
<p>— Acest oștean este femeie, exclamă vizirul privind pe Maria cu mirare și admirație! acest oștean care s-a luptat mai bine ca cel mai fruntaș din oștenii mei, este femeie?</p>
<p>— Da, stăpâne, răspunse Osman; și după astă afirmație îi povesti cum a întâlnit-o în grădina haremului lui Caraiman.</p>
<p>— Nu-mi vine să cred, murmură turcul încremenit.  </p>
<p>— Dacă stai la îndoială, iată încredințează-te, răspunse Maria smulgându-și cu sânge rece cialmaua din cap, și lăsând să-i cadă pe umeri și pe spate acea undă lucitoare de păr negru și mătăsos, care era cea mai frumoasă podoabă a ființei sale, și pe care, cu toată osteneala sa, nu se îndurase niciodată ca s-o taie, ci o ținea legată sub gugiumanul său de soldat.</p>
<p>— Acum înțeleg pentru ce noi, o ordie întreagă de sute de mii de oșteni, nu putem birui o mână de oameni, murmură vizirul oftând; dacă o femeie este astfel de vitează, ce poate fi un bărbat?!</p>
<p>După o clipă de tăcere, bătrânul Sinan deschise iar gura și întrebă pe Maria.</p>
<p>— Ce căutai în tabăra noastră?</p>
<p>— N-am venit s-o spionez, răspunse ea, ci voiam numai ca să trec prin ea.</p>
<p>— Unde aveai de gând să te duci?</p>
<p>— Eram hotărâtă să mă cobor în vale, să tai țara de-a curmezișul și să trec Dunărea.</p>
<p>— Pentru ce?</p>
<p>—  Ca să scot din lanțuri pe logodnicul meu, care zace în pivnițele Saraiului lui Ferat Mustafa de lângă Ruștiuc din porunca lui Caraiman.</p>
<p>— Singură te duceai? </p>
<p>— Singură. </p>
<p>— Nu-ți era frică de vreo premejdie?</p>
<p>— Mă încrezusem în hainele ce purtam, în iuțeala calului ce aveam sub mine și în virtutea brațului meu.</p>
<p>— Prea mare curaj pentru o femeie!</p>
<p>— Mă întărea bizuiala în dreptatea și nevinovăția mea.</p>
<p>— Ia spune-mi drept și pe cinstea de oștean adevărul grăiești? nu minți? </p>
<p>— N-am nevoie ca să mint chiar acum când știu că de aici n-am să mai ies cu viață.</p>
<p>— Să nu te fi trimis Mihai bei ca să ne spui aceste basme, și pe urmă să te întorni în tabăra lui ca să-i spui tot ce ai văzut la noi.</p>
<p>— Îți este în putere ca să te încredințezi de adevăr.</p>
<p>— Bine zici, știu ce voi face, răspunse vizirul mișcat. Ascultă femeie fără de pereche, ființe ca tine nu se dau pierzării, mai cu seamă de un turc, care mai înainte de toate e om drept, și ca să-ți dovedesc că vitejii sunt iubiți și prețuiți pretutindeni, iată că-ți dau voie să te duci acolo unde ai plecat; îți dau o teșcherea cu care să poți trece nesupărat Dunărea, un cal care să înlocuiască pe cel mort și un tovarăș și povățuitor ce-ți vei alege, ca să-ți povățuiască pașii pentru ca să ții minte și să recunoști că bătrânul Sinan este oștean și știe cum trebuie a se purta cu un oștean.</p>
<p>— Eu voi fi acel povățuitor, strigă Osman cu grăbire, eu te voi însoți până la Ruștiuc ca să te văd încă pe deplin fericită cu acela ce-i pizmuiesc soarta, dar nu-i voiesc nici un rău, căci trebuie să fie vrednic de atâta dragoste și statornicie; eu merg cu tine, primești Mario? ai încredere în mine?</p>
<p>— Da, răspunse fata întinzându-i mâna dreaptă cu bărbăție</p>
<p>— Îți mulțumesc.</p>
<p>— Deși brațul tău îmi este trebuincios, zise vizirul, dar fie, du-te, plecați până nu se face ziuă și întoarceți-vă iute că în curând țările voastre vor avea nevoie de voi.</p>
</div>  
<div type="chapter" n="13">
<p>XV</p>
<p>SALVATORII NEAȘTEPTAȚI.</p>
<p>Mîrza pe care l-am neglijat atât timp, dar pe care nu l-am uitat, își mânca amarul vieții încătușat și ferecat în pivnițele castelului, în care îl aruncase viclenia lui Țicalidi, pe când în țara lui se petrecea așa mari evenimente fără ca dânsul să ia parte la ele. </p>
<p>După cum știm dintr-un capitol precedent, el îndată ce fu prins și legat, fu aruncat într-o căruță și pornit spre o direcție necunoscută; astă pornire fu numai o manoperă care să-i înșele despre locul unde era să fie închis, căci după ce făcu mai multe ocoluri și cotituri pe câmpiile din jurul castelului cu ochii legați și aruncat în fundul căruței, fu oprit în dreptul porților din partea opusă ale acelorași case, și după ce traversă o grădină mare, fu condus într-un chioșc ascuns în întunecimea unui boschet stufos, și coborât printr-un mecanism secret care făcea să se scufunde parchetul, într-o pivniță întunecoasă săpată sub același chioșc, în care nu răzbătea nicio rază de lumină și nici măcar aer îndestulător pentru niște plămâni robuști ca ai lui. O lampă atârna deasupra capului său care abia împrăștia puțin negrul întuneric din astă scorbură înfricoșătoare. După ce se ridică la loc parchetul printr-același mecanism și i se smulse legătura de la ochi de o mână nevăzută, auzi venind de sus o voce care spuse că n-avea să moară, dar c-o să stea acolo prizonier până la noui ordine, și o să primească la fiecare trei zile nutriment printr-o deschizătură din plafon prin care răzbea puțin aer. Îndată ce încetă vocea, nenorocitul prizonier se scula în sus ca să-și viziteze cușca, dar nu dete de multă osteneală, căci acea vizuină nu era mai mare de doi stânjeni nici mai lată de unul și jumătate. Astă vizită îl întristă și mai tare, căci îi tăie orice rază de speranță. Din acea temniță nu era cu putință să scape prin niciun sfat și prin nicio încordare disperată, sau muncă păunică și îndelungată, căci pereții acelei temnițe erau de bolovani de piatră ciopliți și bine neteziți, parchetul ei de lespezi de piatră și bolta asemeni de piatră, cât despre ușă sau fereastră nici pomeneală. Ce să facă dar și cum să scape când nu dispunea de nimic, când tot mobilimentul său era compus dintr-un strat gros de paie acopierit cu o pânză groasă și dintr-un ulcior de pământ? când de lume îl despărțea, cum zisei, niște pereți de steiuri de piatră ciopliți și neteziți, care nu se puteau dărâma cu niciun chip, mai ales în lipsă de orice instrument, și sub picioare i se afla tot piatră groasă, grea și bine cimentată!</p>
<p>După, ce termină astă dureroasă cercetare, nenorocitul tânăr întâi fu cuprins de disperare, gândindu-se la soarta ce-l aștepta și mai ales la Maria lui care era în mâinile turcilor; se înfuria, lovi cu pumnii în zidul de piatră, strigă cât îi lua gura, nu mânca ca să moară de foame, încerca a-și face seama singur; dar după ce văzu că toate erau în zadar, că zidurile rezistau, că-i lipseau mijloacele de sinucidere și că natura nu vrea să-l lase a muri de foame, atunci renunță la toate actele de violență și căzu într-o prostație soră cu nesimțirea. Nevăzutul temnițer care îi arunca de sus la fiecare trei zile de mâncare încercă de mai multe ori ca prin strigătele sale să-l deștepte din astă toropeală, și văzând că nu reușea, îl lăsă în pace și nu-i mai vorbi altădată, astfel trecură zile, trecură săptămâni, trecu chiar luni întregi fără ca el să scoată un sunet de glas din pieptul său și fără să ia alt nutriment ca să trăiască decât câteva sorbituri de apă din vasul de lut ce era lângă, el și câțiva dumicați din pâinea ce i se arunca.</p>
<p>Câteodată își aducea aminte de lume, de țară, de rangul lui, de datorie, de amicii săi și mai ales de Maria, și-l apucă niște furii de nebunie, dar îndată se potolea aducându-și aminte că nu putea face nimic ca să scape din astă subpământă, și se lăsa în voia sorții, ca încă moartea să-l smulgă din acea groaznică închisoare.</p>
<p>După ce trecu mai mult timp pe care el nu putea măsura, din cauză că la el nu era nici zi, nici noapte, auzi deodată și pe neașteptate un zgomot de pași apropiindu-se de un perete al temniței sale.</p>
<p>Acest zgomot îl făcu se iasă din obișnuita lui năucie și să lipească urechea de acel perete. Din ce în ce zgomotul se apropia de el și în fine auzi chiar voci de mai mulți oameni care vorbeau între dânșii apropiindu-se; acest eveniment neașteptat îi produse și bucurie și teamă. Îi produse bucurie, căci începuse să spere că-i venea vreun ajutor din partea camarazilor săi, iar teamă, căci începu a se gândi că poate veneau călăii săi ca să-i curme prin moarte această captivitate care, deși era teribilă, totuși era viață.</p>
<p>În fine iată că parte din peretele din fața culcușului său se scufundă și dădu la iveală o ușă, prin care intra în temnița sa un val orbitor de lumină care deodată îi luă văzul și îl făcu să pună mâinile la ochi și să-și ascundă capul în haina ce purta pe el. După ce trecu câteva minute, el redeschise ochii, și după ce se mai deprinse cu lumina, văzu înaintea-i o ceată de câteva ființe omenești îmbrăcate în haine de ieniceri turcești. Astă vedenie făcu pe Mîrza mai întâi să se cutremure, dar pe urmă să se resemneze și să-și aștepte moartea cu bărbăție.</p>
<p>— Ce căutați? ce mai vreți cu mine? strigă el cu un ton sălbatic, retrăgându-se într-un colț și ascunzându-se într-o mână de paie pe jumătate putrede; nu v-ați săturat cu chinurile ce mi-ați dat până acum? ce voiți și viața mea?</p>
<p>Unul din turci, un june frumos și fără de mustăți, cum îl auzi, se uită un moment la el cu tinerețe, și pe urmă, recunoscând în figura lui, cu toată slăbiciunea, gălbeneala și neîngrijirea chipului lui precum și mărimea părului și a bărbii ce-i crescuse, trăsăturile bravului căpitan, se repezi asupra-i ca să-l îmbrățișeze; Mîrza însă crezând că acel turc voia să-l sugrume, începu să se apăre cu pumnii și să strige:</p>
<p>— Nu mă veți prinde decât numai mort.</p>
<p>— Mîrza, iubitul meu, nu mai mă recunoști? strigă junele cu o voce plină de o nespusă dulceață, nu mai cunoști tu pe Maria, pe logodnica ta?</p>
<p>Auzind aceste cuvinte Mîrza înceta de a se mai apăra, roti uimit ochii în juru-i precum ar fi fost prada vreunei năluciri, apoi se uită lung în fața junelui turc și zise:</p>
<p>— Oare nu mă înșel? oare nu sunt jucăria vreunui vis? sau umbra sufletului său s-a înduplecat de a auzi în sfârșit duioasele și neîncetatele mele chemări, și s-a îndurat a veni ca să-mi mângâie o clipă chinuita mea viață? </p>
<p>— Nu iubitul meu, strigă junele turc, nu sunt umbra sufletului meu, ci sunt eu; eu Maria ta, iubita ta logodnică, pentru care ai pătimit atât de mult; pipăie-mă și încredințează-te că sunt vie.</p>
<p>— Ce fel și tu ești prinsă? și tu ești închisă în astă temniță? </p>
<p>— O, nu! liniștește-te, nu sunt prinsă, sunt slobodă și-ți aduc mântuirea.</p>
<p>— Înțeleg murmură el cu întristare, ai aflat de la răpitorul meu robirea mea, și de milă pentru mine, ai dobândit cine știe prin ce înjosiri scăparea mea. Nu voi să trăiesc prin mijloace înjositoare; du-te și lasă-mă să mor aici. </p>
<p>Nu avea frică, iubite prietene; niciuna din temerile tale nu sunt întemeiate; tot sunt vrednică de tine, tot pot să fiu înaintea-ți fruntea în sus cu semeție, tot sunt logodnica ta, căci prin ajutorul lui D-zeu am scăpat din mâinile turcilor neatinsă și de aproape două luni m-am întors în țara mea, m-am luptat împotriva dușmanilor în locul tău alături de ai noștri, si acum vin dintre ei ca să te scap și pe tine. </p>
<p> — Mario, nu mă înșeli tu oare? strigă captivul palpitând de emoție;  </p>
<p>— Iau martor pe D-zeu cel de sus, răspunse fata întinzând cu solemnitate mâna spre cer, mă jur pe dragostea ta că adevăr grăiește gura mea.</p>
<p>— O! D-zeule sfinte! îți mulțumesc, strigă bietul june căzând în genunchi și ridicându-și ochii spre boltele temniței, îți mulțumesc că după așa mari și neasemănate suferințe, mă învrednicești să gust o fericire așa de neașteptată. Ce fac frații mei? ce face țara mea? ce face scumpul nostru domnitor? adaugă el îndată ce termină această pioasă mulțumire.</p>
<p>— Țara noastră este în război cu turcii, și domnul ei are mare nevoie de brațul tău.</p>
<p>— Să zburăm cu un minut mai curând, strigă  bravul căpitan îndreptându-se spre ușă, căci mult mi-e dor de scumpii mei tovarăși.</p>
<p> Osman care stătuse numai ca un privitor mut, dar nu nesimțitor la astă scenă ce am schițat-o în pripă își șterse pe sub ascuns de mai multe ori ochii de lacrimi, și își apăsa de mai multe ori pieptul ca să i se astâmpere zbuciumările inimii și niște aventuri sălbatice care-l îndemnau de a curma cu o izbitură mortală turmentele ce-i cauzau această supremă fericire, pe care dânsul nu mai spera s-o guste vreodată. Rațiunea însă învinse instinctul, omul domoli fiara, și după ce se mai alinară primele furii, turcul redeveni om, el arătă temnițerilor inelul grecului și le umplu mâinile cu daruri scumpe. Cum văzu inelul, temnițerii nu mai cârtiră și lăsară pe captiv să iasă din temniță împreună cu iubita sa. Junele turc plecă și el în urma fericiților iubiți, trecu împreună cu ei prin Ruștiuc, trecu împreună cu ei Dunărea pe podul ce stabilise pe vase Sinan Pașa, călători împreună cu ei de la Giurgiu până în sus de Târgoviște, și după ce ajunse dincolo de tabăra trucească aproape de cea românească, se opri și le zise: </p>
<p>— Mergeți sănătoși, pereche fericită, luptați-vă cu bărbăție pentru țara voastră, și după pace trăiți în liniște aducându-vă aminte câteodată de nenorocitul Osman. În furia războiulul însă feriți-vă de a vă întâlni cu mine, căci mi-ar părea foarte rău ca să mor de mâinile vostre sau să mă abat încă odată de la datoria mea. </p>
<p>Maria și Mîrza ar fi voit să-și arate prin vorbe duioase recunoștița lor către acest nefericit june, dar nu putură căci el pieri dinaintea lor mai înainte de a putea deschide ei gura ca să vorbească.</p>
<p>Intrarea în tabăra română a acestei perechi așa de puțin așteptată, aduse bucurie nedescrisă tuturor românilor; toți luară pe Mîrza drept un înviat din morți și pe Maria drept un înger mântuitor. Astă bucurie fu întreruptă de imediata intrare a oștilor aliate care produse o nouă bucurie căci insuflă românilor speranța că patria lor va fi din nou mântuită.</p>
</div>  
<div type="chapter" n="14">
<p>XVI</p>
<p>BĂTĂLIA DE LA TÂRGOVIȘTE ȘI GIURGIU.</p>
<p>Nu se dete războiul general îndată ce sosi oștile aliate, ci se continuă hăruțuirile conduse cu atâta norocire de către Mihai, pentru ca să se deprindă cu turcii acele cete creștine compuse din adunături neobișnuite cu figurile sălbatice ale muslumanilor și cu chipurile asiatice și africane; le dădu numai prilejul ca să se convingă prin ele însele că faima de vitejie ce au dobândit armatele păgâne era exagerată. Această convingere se dobâni curând fiindcă taberele inamice erau vecine și încăierările repetate cu neprecurmare erau întotdeauna avantajoase creștinilor. După mai multe zile de hărțuială, oștile creștine care când  sosise tremurau cu groază numai când auzeau de numele de turc, începură se ceară în gura mare lupta generală, ca să termine cu un minut mai curând cu acești barbari nedisciplinați, iar turcii descurajați de bătălia de la Călugăreni pe de o parte, iar pe de alta de nenumăratele înfrângeri ce le împuținau numărul într-un mod simțitor, începură să slăbească și să ceară a se retrage din țară.</p>
<p>Sinan Pașa văzând că nu mai putea impune disciplina în rândurile cetelor sale, se văzu nevoit a se retrege spre Târgoviște. Oștile aliate îndată ce aflară despre astă mișcare, porniră după turci, se așezară pe o câmpie bine apărată în fața orașului și așteptară momentul cel mai priincios pentru atac. Sinan cum se informă cu oștile aliate au tăbărât în fața armatei sale, se sui pe un deal înalt ce domina cetatea și văzând armata inamică numeroasă, bine armată și bine rânduită, aflând iarăși că se mai aștepta și sosirea Arhiducelui Maximilian cu oști și mai numeroase, compusă din italieni ispitiți și iscusiți în arta războiului suspină din suflet și sub pretext că voia să facă un pas strategic, lăsă în Târgoviște o garnizoană de 4000 războinici aprovizionați cu artilerie și muniții îndestulătoare dădu comanda garnizoanei lui Ali Pașa și lui Mehemed Bei locotenentul său, și se retrase într-o noapte spre București cu toată armata sa. A doua zi Batori cum se sculă de dimineață, rândui oștile în linie de bătaie generală, porni spre turci în regulă și rămase uimit de mirare găsind tabăra pustie. După ce luă toate precauțiile ca  să nu fie surprins, trimise iscoade ca să afle demersul turcilor și aflând că ei fugeau într-un suflet spre București, înconjură Târgoviștea, prinse și măcelări vreo 2000 de inamici care fuseseră trimiși din zori de ziuă după provizii, tocmai când se întorceau încărcate cu prăzi, și la 15 octombrie 1595, atacă cetatea din mai multe părți deodată.</p>
<p>Bine se luptară creștinii, mari talente de bravură dezvoltă Răzvan noul Domn al Moldovei, strălucite exemple de curaj și bărbăție dete bravilor săi marele Mihai, cu multă inimoșie se luptă Mîrza, care să întorsese de curând din Turcia setos de lupte, iubita lui amazoană nu se lăsă să rămână mai jos, nobilii secui și cavalerii florentini sub conducerea iscusitului Silvio Picolomini se întrecură în fapte de vitejie cu faimoasa pleiadă a căpitanilor români, care dobândise coroana nemuririi în atâtea lupte de semeței, dar și turcii din cetate se apărară bine! Zidurile se sfărâmau, turnurile cădeau, șanțurile se umpleau cu bușteni aprinși, scările se așezau pe crestele zidurilor, și focul ce consuma totul fără a se stinge, curgea ca ploaia deasă peste cetatea osândită la nimicire, dar cu toate acestea Osmanii, aducându-și aminte că erau strănepoți de mari eroi, se luptară cu atâta vitejie încât nu numai că se arătară demni de ei, dar și îi întrecură. De mai multe ori se așezară scările pe creste, de mai multe ori creștinii izbutiră a se sui până la vârfurile lor, de mai multe ori năvăliră prin spărturile făcute de oțelul distrugător și de mașinile sfărămătoare, însă de atâtea ori fură respinși, și de atâtea ori întăririle fură cruțate de năvălitori! Era o priveliște demnă de văzut; geniul războiului ținea cumpăna dreaptă privind cu mândrie și plăcere această luptă de titani.</p>
<p> În fine crucea învinse, focul inventat de secui aprinse zidul de lemn ce înconjura cetatea, turcii se văzură înconjurați de foc, de plumb, și de susudom de inamici, se luptară încă, voiră să scape, fugind printr-o portiță dosnică, dar fură văzuți, respinși înapoi și măcelăriți fură de milă. Comandantul cetății și adjutantul lui căzură în mâna creștinilor vii nevătămații, și ca să scape de moarte, se coborâră după gloriosul piedestal ce le procurase eroica lor luptă, și se înjosiră a-și cerși grația și a descoperi dușmanilor planul lui Sinan, care după credința lor a săvârșit către ei un act de vânzare.</p>
<p>Batori le înțelese înjositul scop și după ce le refuză libertatea pentru o scumpă despăgubire, îi trimise spre Cluj, iar el ocupa cu totul Târgoviștea, o curăți de turci și pe urmă porni urmat de victorioasa sa oștire spre București în goana lui Sinan. Acesta îndată ce află că Târgoviștea a căzut așa de curând în mâinile românilor, se speria foarte, și fără să mai lase timp ca să i se odihnească oștile, dete și el foc Bucureștilor și întăriturilor sale de lemn, făcute de dânsul, dărâmă și mână cetățuia Radu Vodă ca s-o arunce în aer prin fitiluri subterane îndată ce vor ocupa-o oștile creștine, și porni spre Giurgiu în cea mai mare grabă, părăsind pe drum o mare mulțime de tunuri, bagaje și cămile. Ajungând pe malul Dunării, avu nenorocirea de a-și vedea oștenii că se omorau unii pe alții pentru ca să treacă unul mai întâi ca altul și să transporte dincolo împreună cu ei și tot avutul ce-și agonisese prin prăzi în Țara Românească. Guvernul sultanului nu fu mai puțin lacom; el înființase în capetele podurilor birouri vamale ca să perceapă zeciuială de la toate prăzile Ce proprii lor oșteni vor transporta dincolo. Turcii văzându-se pe de o parte doriți de frica ce le-o băgase în inimă creștinii care se luase în goană după ei, iar pe de altă parte împiedicați de aceste birouri, năpădiră care mai de care să treacă mai întâi peste poduri, și câți fură mai nerăbdători, intrară înseși, și începură să vâslească cu grabă disperată spre malul opus. Era o priveliște tristă și totdeodată comică vedere acelor oșteni, oameni în toată firea cum fugeau speriați spre Dunăre fără să fie de cineva urmăriți, cum se băteau până la moarte pentru niște biete șieci pe jumătate putrede, și cum în lipsă de alt mijloc de trecere se aruncau de bunăvoie în apă ca să se înece, așa de mult îi băgase în groază numele creștinilor și mai ales al lui Mihai.</p>
<p>Creștinii ajungând la București și aflând că turcii fugeau spre Giurgiu nu intrară în oraș ci porniră după ei pe altă, cale ca să poată a le ieși înainte și să nu se împiedice de pârjolurile și pustiirile ce lăsau în urma-le păgânii; întâlnind pe cale o seamă de turci ce mânau înainte-le turme de vite, îi lovi, îi ucise, le luă vitele și merse mai departe.</p>
<p>Mihai împreună cu căpitanii și roșiorii lui formând antegarda armatei, apucară înaintea armatei și ajunseră cei dintâi în fața Giurgiului; o parte din Turci trecuse deja Dunărea; altă parte era în ostrovul Sf. George, și cei mai mulți, împreună cu care vite și zacherele, erau încă pe pod, înaintând cu mare greutate din cauza îmbulzelei și a perceperii taxei ce se strângea de un vameș turc pentru capetele de vite luate ca pradă. Mihai văzând învălmășeala în care erau turcii, nu mai așteaptă ca să sosească și armata cea mare, ci cu mâna lui de viteji, cazu ca un trăsnet în mijlocul fugarilor.</p>
<p>Îmi este cu anevoie a descrie spaima, groaza și încurcătura ce produse astă lovire neașteptată. Turcii văzându-se izbiți pe la spate nu se mai gândiră la strângerea taxelor, ci se năpustiră cu toți înainte ca să scape de teribila sabie a lui Mihai, și voind să scape de un dușman dete de altul mai mare, se încurcară între care și vite și produse o neorânduială așa de mare încât artileria lui Mihai care îi împroșcă într-una cu plumb și fier, izbea numai în pereți groși de carne vie. Astă măcelărie sângeroasă care costă viața a mai multe mii de turci, ar fi durat încă mult timp, dacă n-ar fi sosit întunericul nopții spre a-i pune capăt. În timpul acelei nopți Sinan izbuti a trece dincolo de Dunăre împreună cu o mare parte din armata sa aproape sfărâmată, și a întări capetele podurilor, care erau legate între ele cu lanțuri groase. A doua zi sosi și Batori cu armata cea mare, și cum ajunse, rupse întăririle de la capătul podului dinspre Giurgiu și începu să izbească restul fugarilor prin șarje de cavalerie. Turcii ca să scape mai curând, aruncară tunuri și bagaje în Dunăre, se năpustiră spre pod, și cei mai mulți săriră în apă ca s-o treacă înnot, dar Mihai prin artileriea sa puse un capăt tragic și acestor disperate forțări și izbuti a rupe prin repetate lovituri de obuzuri, podul dintre sf. George și Giurgiu și îl despărți în două tocmai când era înțesat de lume. Rîul luă luntrele în curentul cursului său, și greutatea după el îl făcu să se scufunde și lacoma undă începu să înghită cu repeziciune o mulțime nenumărată de victime, oameni și dobitoace.</p>
<p>Dunărea într-o clipă se umplu de cadravre de diverse forme, de sfărâmături de diferite soiuri, de turbane ce pluteau pe suprafața apei și de șiroaie negre de sânge ce curgeau din nenumărate răni. Într-o clipă apele canalului se roșiră, și nu mai putură curge înainte fiind împedicate de mulțimea cadavrelor ce căzuse în el, și chiar canalul cel mare își roși apele. Mult timp locuitorii din partea locului nu putură scoate apă fără a scoate și un cadravu de om sau dobitoc din râu.</p>
<p> Trei zile ținu teribilul măcel din fața Giurgiului, în care muriră 15000 de turci, mai mulți decât pierise în toate războiele ce avuseseră ei în decurs de zece ani; trei zile apele Dunării curse, amestecate cu sânge, cu cadavre plutinde și cu corpuri vii, trei zile românii întrecură în vitejie și sprintenie pe toți aliații lor, și se expuse la mii de pericole fără a se înfrânge o singură dată. În aprinderea luptei, căci turcii văzându-se între două primejdii se luptară cu disperare, românii cutezară a intra pe podul cel pe jumătate rupt și a împușca groaznic pe cei de pe malul opus, pe când aceia tăiau cu securile otgoanele ca să ia luntrele apa și să-i scape de dușmani. Mîrza și Maria era în numărul și în fruntea lor, totdeuna în fruntea pericolului și totdeuna alături unul de altul.</p>
<p>La 25 octombrie aliații văzând că n-au de ce să se mai teamă despre Dunăre, se năpustiră asupra cetății Giurgiului, o bătură trei zile la rând, și după multă, vărsare de sânge din ambele părți, o luară cu asalt împreună cu o corabie încărcată cu felurite scumpeturi, trecură garnizoana sub sabie și pe urmă după obiceiul timpului, lăsară scăpat numai un singur om ca să ducă confraților săi vestea nimicirii lor, desființară podul aruncat peste canalul sf. George, și după ce dărâmară zidurile cetății până la pământ ca să nu mai servească de adăpost turcilor, trecură Dunărea pe podul ce formară din nou din sfărâmăturile celui vechi, și ocupară Ruștiucul pe care-l găsiră cu totul părăsit de oștire și aproape gol de locuitori. Acolo găsiră încă o mulțime de arme, tunuri, muniții, provizii de grâne și vite, prăzi bogate și robi ce încă nu putuseră să-i pornească spre Rasgrad unde se retrăsese Sinan și sfărâmăturile armatei sale, după ce îndurase marele dezastru de la Giurgiu.</p>
<p>Văzându-se acolo de nimeni supărați și stăpâni peste averi neașteptat de îndestulate, aliații se opriră acolo până se vor odihni oștenii, se hotărâră a-și împărți prăzile între ei precum și de a da fiecărui oștean partea sa. Părțile ce se cuveneau fiecăruia fură atât de mari, încât fiecare oștean chiar cel mai din urmă soldat, deveni prin partea ce i se cădea, un om îndestul de bogat. Căpeteniile deveniră niște bogătași.</p>
<p> Pentru ca să consființească acest mare eveniment printr-un act memorabil care să râmână ca o legendă adânc săpată în memoria fiecăruia, câte trei aliații neavând timp să dureze pe pământul dușmănesc pe care nu aveau gând să-l păstreze, un monument de piatră falnic și trainic, se hotărâră a dura un alt monument nu mai puțin glorios, adică să serbeze acest eveniment măreț prin răsplătirea după cuviința a doi tineri, a doi eroi, care au săvârșit în timpul războiului trecut niște fapte dintre cele mai mărețe. Se hotărâră dar să unească prin nodurile căsătoriei pe Mîrza cu Maria, chiar în Ruștiuc, chiar pe pământul dușmănesc smuls din mâinile păgânilor prin bravura lor și a fraților lor de arme. Cununia se săvârși chiar în mijlocul taberei, într-un mare pătrat de oșteni înșiruiți sub arme, iar Mihai Vodă fu nunul împreună cu o tânără bulgară din localitate.</p>
<p>Mihai sărbători gloriosul său triumf printr-o nuntă mare și frumoasă care urmă după simpla și tot deodată impunătoarea cununie a căpitanului Mîrza cu Maria Putoianca, acea eroină legendară care inspira admirația tuturor, și bine făcu, căci unii prin niște legături veșnice niște ființe care se iubise atât de mult. Suferise unul pentru altul atât de mult și se întrecuse unul cu altul care mai de care să dea dovezi de bravură, de bărbăție și de statornicie demnă de contemporanii lui Homer. </p>
<p>Nunta ținu trei zile și luă parte la dânsa câte trei domnitori, toți sfetnicii lor, toată armata aliată și toți locuitorii creștini din localitate, în felurite petreceri și ziafeturi, ca să se ducă pomina în Bulgaria de nunta românească și să se dea sfară în țară între toți creștinii ce gemeau sub jugul turcesc despre voioșia și dărnicia Domnilor creștini.</p>
<p>Într-o zi curând după ce se sfârși cu tămbălăul nunții, nou căsătoriții, pe când se plimbau pe sub zidurile cetății, găsiră într-un șanț un cadavru de turc bine conservat și recunoscură numaidecât trăsăturile lui Osman. Nefericitul june își împlinise promisiunea, se ucisese! O lacrimă generoasă, ieșită din pleoapele iubiților fericiți, căzu pe fruntea lui ca o rouă menită de a răcori zdrobitul lui suflet.</p>
</div>  
<div type="chapter" n="15">
<p>XVII</p>
<p> ULTIMA ÎNCERCARE </p>
<p>Maria, inimă generoasă, inimă de elită, inimă de femeie, făcu ceva mai mult pentru acest tânăr nenorocit, care-și sacrificase viața pentru a mântui pe a sa, învrednici cu un mormânt pe acela ce zăcea în șanț până când un câine flămând va veni să-l sfâșie și să-și sature foamea cu cărnurile sale în putreziciune, și scăpă prin acest act de pietate umană mult încercatul cadavru de cel mai degradant ultraj pentru un musulman și învrednici de înmormântare corpul unui credincios care a ieșit din pământ și tot în pământ se cuvenea să intre pentru a se consuma.</p>
<p>După ce se înturnă în oraș împreună cu bărbatul său, se duse singură la un hoge de la cea dintâi giamie ce găsi locuită, căci cei mai mulți turci fugiseră din Ruștiuc de frica românilor, și se înțelese cu el în privința tuturor măsurilor de luat pentru ca Osman să fie înmormântat într-un cimitir după toate regulile ritului musulman. După ce se puse toate la cale, ea făcu ceva mai mult, săvârși o mare imprudență, îndoit mai mare ca toate în o epocă de zbuciumări și surescitații fanatice, inima femeiască este o enigmă foarte anevoie de dezlegat, se îmbrăcă în hainele sale soldățești, se furișă de bărbatul său, și singură singurică, se duse pe sub ascuns la cimitirul musulman ca să asiste la coborârea în mormânt a tânărului său bine făcător și să-și ia un ultim adio la acela ce o iubise atât de mult încât preferase a muri mai bine decât a trăi neiubit de ea. Ce să zici? slăbiciune femeiască! femeia se simte măgulită și e în stare să facă mari sacrificii pornite numai din simțământul recunoștinței, chiar când nu iubește, chiar când inima sa este robită de altă pasiune.</p>
<p>Această imprudență fu p-aproape să-i răpună viața. Turcii câți rămăseseră în Ruștiuc se supuseră și juraseră credință românilor numai cu buzele, numai din fățărnicie; în realitate însă urau pe ghiauri cu aceeași furie ca și cei fugiți, și întocmai ca și ei ardeau de nerăbdare de a-și răzbuna și de a vărsa sânge de ghiaur oricând i s-ar fi ivit un prileju priincios. Din numărul acestor fanatici prefăcuți făcea parte și hogia care se înțelesese cu Maria ca să îngroape pe Osman. El văzând pe tânăra femeie îmbrăcată în haine de căpitan român, nu-i ghici nici deloc sexul, ci crezu numai că ar avea a face cu un tânăr căpitan de ghiaur care înainte de război ar fi fost din întâmplare legat prin nodurile amiciției cu Osman, se mai văzuse asemenea exemple, și crezu că după luptă, neputând cruța zilele amicului său, în focul războiului, a găsit de cuviință să-și arate dragostea către amicul său după încetarea focului, acordându-i o înmormântare omenească.</p>
<p>El ar fi trebuit să admire asemenea generoasă pornire venită de la un necredincios, de la un ghiaur, dar fanatismul fu mai puternic ca simțământul dreptății, și patima îl orbi atât de mult încât îl sili să comită o nelegiuire.</p>
<p>Un mare număr dintre fugarii turci se adăpoasteau printre mormintele cimitirului; cu ei se înțelesese el pentru a înmormânta pe Osman, și tot cu ei se înțelesese când văzu pe Maria că vine singură ca să asiste la înmormântarea amicului său să navălească asupra-i, să o înconjoare, să pună mâna pe ea, s-o lege cobză și s-o țină pironită și culcată la pământ sub greutatea genunchiului a doi dintre cei mai robuști dintre ei. Ceea ce plănuiră și făcură:</p>
<p>— Ce să facem cu acest ghiaur? întrebă unul din năvălitori.</p>
<p>— Să-i tăiem capul, își dădu părerea unul dintre ei.</p>
<p>— Ba nu! să-l ardem de viu ca să izbândim moartea atâtor frați jertfiți de ghiauri.</p>
<p>— Ba nu! mai bine să ne supunem poruncii padișahului, răspunse bătrânul hoge. Ghiaurii au omorât mulți dintre ai noștri! și pe mulți dintre ei i-au robit și îi țin vii în ghearele lor. Asemeni și noi am omorât mulți necredincioși, dar prea puțini dintre cei ce au încăput vii în mâinile noastre au scăpat cu viață. Mulți dintre ai noștri care au încăput cu viață în mâinile ghiaurilor sunt vrednici de păstrat cu viață și de răscumpărat, dar nu avem cu ce-i răscumpăra, căci ghiaurii nu vând viața pe bani, ci cer viață pentru viață. Acest tânăr trebuie să fie un căpitan însemnat, pentru că toți ghiaurii se pleacă lui; să-i cruțăm zilele pentru ca împreună cu viața lui să dobândim alt suflet și chiar ceva bani. Afară de aceasta nu se cade ca Cogea Sinan Pașa, om cu părul alb și îmbătrânit pe câmpurile de vitejie, să intre în Stambul ca o curcă plouată, ca o potaie bătută, ca un netrebnic fugar; rușinea lui va fi rușinea noastră și slava ghiaurilor; trebuie să-i pregătim pentru intrarea sa în marele oraș o primire vrednică de el și de noi, pentru ca să nu mărturisim singuri că am fost bătuți. Numai prin trâmbe de robi mânați de la spate se poate dovedi o biruință. Acest tânăr trebuie să facă parte dintre robii vizirului, căci nu ne-a greșit nouă cu nimic, și nu se cade ca numaidecât să-i vărsăm sângele cu mâinile noastre.</p>
<p>— Așa să fie, răspunse în cor fugarii, și cu toții se hotărâră ca să se folosească de întunericul nopții și să trimită pe prinsul lor sub bună escortă la Rasgrad, unde se retrăsese Sinan până să adune în juru-i, într-un corp compact, răslețele sfărmături ale mararei sale armate, care se împrăștiase mai pretutindeni întocmai ca sfărmăturile unei mari bombe în urma unei explozii.</p>
<p>Așa se și făcu. Turcii fugari reușiseră a aduna prin mijlocul mai sus descris, adică prin curse mișelești, mai mulți prizonieri decât adunase Sinan prin puterea marei sale armate și reușiră a trimite la Rasgrad un convoi de peste 420 prizonieri pe care Sinan îi primi cu ochii inundați de lacrimi de bucurie. El spera mult de la acești nenorociți, el spera ca prin expunerea și jertfirea lor să îmblânzească mânia sultanului, să își ascundă rușinea și să capete iertarea și buna sa grație, dar nu reuși.</p>
<p>A doua zi după sosirea convoiului cu prizonieri, el lăsă la Rasgrad pe Hasan pașa, dându-i și titlu de seraschier, îi puse la disposiție câteva sangiacuri din oștile Rumeliei; lăsă și pe Zarargi bașa cu tunurile și munițiile de război ca să ierneze la Șiumla și el cu restul armatei și cu prizonierii care erau puși în lanțuri și târâți după el pe jos, porni spre Constantinopol unde sosi în scurt timp. Între prizonieri era și nenorocita Marie. Înainte de a intra în capitală, el își întocmi din oștire și din prizonieri un cortegiu impozant, care să semene cu cortegiul unui trumfător; în capul cortegiului mergeau mai multe sute de călăreți care purtau în vârful lancelor lor câte un cap de om, mai toate tăiate de la cadavrele propriilor săi soldați căzuți pe câmpul de război în lipsă de capete de dușmani; după aceea mergeau câte doi, peste 120 prizonieri români și unguri. Încărcați cu grele lanțuri, în fruntea cărora mergea mândră și aproape neobosită Maria Putoianca, după ei veneau rămășițele oștilor câte rămăseseră în viață, și în urma tuturor mergea Sinan înconjurat de mulțimea prăzilor câte strânsese din Valahia după bătălia de la Călugăreni și înainte de dezastru de la Târgoviște, și câte apucase să treacă Dunărea mai înainte de sosirea la Giurgiu a lui Mihai și a oștilor aliate. Acest spectacol teatral amăgi mulțimea, dar pe sultan nu putuse să-l amăgească. El aflase tot teribilul adevăr în toată goliciunea sa printr-un martor ocular, un om de credință, un trimis de el într-adins la Ruștiuc ca să-i spună adevărul; el mai aflase că si Mehemed Pașa, fiul lui Sinan mâncase la Graan în Ungaria o bătaie strașnică, el aflase că oștirea sa fusese învinsă de un număr inferior de dușmani din cauza incapacității lui Sinan și a fiului șău, și că efectivul său fusese readus la jumătate, și pentru ca să pedepsească pe vinovați, trimise pe Sinan și pe fiul său în exil la Malgara, destitui pe Ibrahim caimacamul de vizir, și numi mare vizir pe Sala Mohamed Pașa. Într-același timp pentru a băga îngrijorare în credincioși și a-i face să se lupte mai cu bărbăție, ordonă a se face rugăciuni publice în Atmaidan (piața cailor), însărcina pe predicatorul Sfintei Sofii, șeicul Mohijidin ca să fie cuvântări care să întărâte curajul poporului și sentimentele lui religioase și luă dispoziții prin șeicul islam și Șeriful de la Meca ca să facă rost de a înlocui Sangeac șeriful, adică steagul sfânt ce pierduse la Călugăreni printr-un altul tot atât de autentic și de sfânt precum cel pierdut, pentru a amăgi și potoli mulțimea.</p>
<p>După aceea scoase din temniță pe prizonierii ghiauri și ordonă gialatului  ca să-i tragă pe toți în țeapă spre a potoli cu puțin sânge setea de răzbunare a gloatelor pe care cuvintele șeicului le fanatizase până la delir, până la nebunie. Mulți dintre nenorociții creștini fură dezbrăcați și trași în țeapă într-una din piețele Stambulului, însă când veni rândul Mariei, când după ce îi ridicară ilicul  de pe spate, călii săi se încredințară că era femeie, atunci ei se opriră pe loc căci legea îi oprea de a dezgoli o femeie de față cu toată lumea și de a o supune acestui chin rușinos și vestiră pe cei mari. Aceștia vestiră pe marele vizir, și marele vizir comunică minunata veste sultanului. Acesta aflând că o femeie s-a găsit în mijlocul luptătorilor dușmani prinși pe câmpul de război, se miră foarte și numaidecât trimise să i se infățișeze înaintea-i. </p>
<p>— Cine ești tu? zise padișahul uitându-se cu mirare și cu oarecare interes spre figura acestei femei atât de tânără și de frumoasă.</p>
<p>— Sunt româncă, răspunse ea cu bărbăție.</p>
<p>- Pentru ce ai lăsat furca și druga și ai încins sabia și te-ai luptat alături de bărbați, tu o femeie?</p>
<p>— Pentru că țara mea se găsea în primejdie, pentru că brațele bărbaților din țara mea nu ajungeau pentru a scăpa moșia de jugul ce-i apăsa grumazul, și pentru că turcii au omorât pe toți ai mei și m-au despuiat de tot avutul părintesc.</p>
<p>- Spune mai bine adevărul, spune că dragostea pentru unul din oștenii din neamul tău te-a îndemnat ca să iei haina bărbătească și să te ascunzi între oșteni, spre a te lupta lângă el.</p>
<p>— Nu, nu aveam nevoie să alerg după drăguți, pentru că războiul m-a găsit logodită, gata de a mă căsători, și puteam a merge în tabăra oștilor românești în orice ceas de zi sau de noapte, pentru că tatăl meu a fost oștean, fratele meu e oștean... logodnicul meu tot oștean, este și nașul meu, e însuși Domnul țării mele. Nu mi-am schimbat portul ca să mă apropii de iubitul meu, adăugase ea cu o admirabilă bărbăție, ci pentru ca să vatăm cât oi putea mai mult pe turci care mi-au omorât tot ce iubeam, mi-au ars casa părintească, m-au ținut în robie mai multe luni, au primejduit zilele iubitului meu și au făcut pe frații și pe surorile mele să îndure chinurile cele mai înspăimântătoare...</p> 
<p>— Acum vezi rodul nesocotinței tale? ai încăput pe mâinile turcilor și nu vor mai putea nici fratele tău, nici logodnicul tău, nici Domnul tău, și nici neamul tău ca să te scape de primejdia ce te așteaptă.</p>
<p>— Ce o vrea D-zeu cu mine, răspunse tânăra femeie cu resemnare; eu din minutul în care am lepădat haina mea de femeie pentru a lua pe cea de bărbat, din minutul în care mi-am încins mijlocul cu sabia și am plecat spre câmpul de război, din acel minut m-am logodit cu moartea și m-am dat de bunăvoie pradă ei, prin urmare vederea ei nu mă îngrozește deloc. Vie, o aștept cu bărbăție și cu inima împăcată că mi-am făcut datoria către țara mea. Vie căci viața mea cu bucurie o jertfesc scumpei mele moșii.</p>
<p>— Păcat de tine fată că ești și tânără și frumoasă, și ai fi vrednică să trăiești încă, mai bine decât să mori într-un chip rușinos, zise sultanul cu un vers blând amestecat cu oarecare interes; dacă m-ai asculta pe mine, acum după ce ți-ai îndeplinit cu prisosință datoria către țara ta, ai face bine pentru ați cruța viața să-ți uiți frații și logodnicii, să-ți lepezi legea și crucea, să te faci turcoaică și să intri într-un harem bogat unde te va aștepta fericirea.</p>
<p>— Nu se poate prea puternice padișah, nu mai pot, acum sunt măritată și-mi iubesc bărbatul. Mai bine dați-mi moartea.</p>
<p>— Cine este bărbatul tău?</p>
<p>— Căpitan Mîrza.</p>
<p>— Ucigașul lui Caraiman Pașa! exclamă sultanul scăpărând din ochi scântei de mânie.</p>
<p>— Nu, nu e el ucigașul lui Caraiman, ci sunt chiar eu pentru că el a poruncit moartea neamului meu, el a poruncit pârjolirea casei mele și tot el a poruncit ținerea mea în robie în seraiul lui în vreme de mai multe luni.</p>
<p>— Cum? strigă sultanul tresărind, tu ești vestita Maria Putoiancă de care sărmanul Caraiman mi-a vorbit de atâtea ori? tu ești acea ființă atât de iubită și de slăvită care ai fost în stare să robești pe omul cel mai nerobit de patimi? Tu să fii acea femeie cu curajul de bărbat, acel copil cu brațe de om puternic, acea minune a firii care întrece cu vitejie pe serdarii cei mai viteji? Ferice de țara ta că poate să nască și să crească ființe atât de minunate! Nu, tu nu poți să mori, ar fi și păcat, Caraiman ți-a dobândit de la mine iertarea și minunarea mea mai înainte chiar de a întinde asupra lui mâna-ți ucigașă.</p>
<p>— L-am ucis pe câmpul de război, piept la piept, în luptă dreaptă și primejduindu-mi viața.</p>
<p>— Știu, pentru aceea îți dăruiesc viața ta și a fraților tăi câți au rămas în viață, și mă îndur a te trimite înapoi spre Ruștiuc ca să fiți dați în schimb cu atâția turci câți se găsesc în mâinile Domnului tău.</p>
<p>Maria auzind aceasta sentință de grație căzu în genunchi la picioarele padișahului radioasă de bucurie că va mai apuca a revedea pe Mîrza al ei, îi sărută mâna cu respect, și după aceea ieși din camera sultanului și se reîntoarse în închisoarea sa de unde reieși pentru a apuca din nou calea Ruștiucului; de astă dată ea plecă în călătorie în o haraba trasă de doi boi, îmbrăcată în haine femeiești și înzăvonită ca o turcoaică după legile musulmane.</p>
<p>E timpul acum să spunem ce făceau într-acest timp Mîrza, mult încercatul Mîrza bărbatul ei. El după ce se despărțise de soția sa, se duse de se culcă, și când se sculă căuta pe soția sa și n-o găsi nicăieri; puse să o caute, căci el o pierdea din vedere si nu se putea dezlipi de dânsa, și află cu mirare că ea s-ar fi îmbrăcat soldățește, ar fi ieșit din oraș și s-ar fi îndreptat singură singurică spre partea unde se găsea cimitirul musulman. Aflând astă știre, luă după el mai mulți soldați, se duse acolo pe când se înnopta, înconjură cimitirul, dădu peste hoge și peste însoțitorii să-și află cuprins de groază, de la acești fanatici înnebuniți până la paroxism de excitațiile religioase ale hogei, cum că Maria a fost prinsă și pornită de mai mult timp împreună cu alți creștini spre Rasgrad, unde-i aștepta o moarte sigură. </p>
<p>Mîrza în aprinderea furiei ce-i produse această veste atât de neașteptată, puse de ucise pe toți acești trădători fanatici și după aceea se luă în gona cea a cailor el și escorta sa, după convoiul de prizonieri și apucă drumul Rasgradului; dar alergară astfel aproape jumătate din noapte, trecură în goana cea mare râul Lom și începură să zărească la orecare depărtare focurile presărate ici și colo cu care obișnuiau turcii să înconjoare liniile lor de antegardă, dar cu toate acestea nu dădură de niciun convoi și nici nu zăriră măcar un picior de om, căci toate satele și drumurile dintre armata creștină care nu trecuse dincolo de Ruștiuc și cea turcească care nu trecuse dincoace de Rasgrad erau cu totul pustii și părăsite de locuitori. A merge mai departe era și de prisos, căci luna care lucea limpede pe cer le permitea să vadă tot drumul până la Rasgrad și să se convingă că era cu totul gol, era și primejdios pentru că mergând mai departe puteau să dea de o santinelă sau de o patrulă turcească care putea să dea alarma și să le primejduiască zilele fără de niciun folos; fură dar nevoiți să se retragă, să se întoarne înapoi și să intre cam aproape de ziuă în Ruștiuc fără de niciun folos.</p>
<p>A doua zi se duse la cumnatul său și-i comunică, groaznica știre, și cu el se duse la Mihai și-i ceru ajutor și protecție pentru ca să scape pe Maria de primejdia în care căzuse. Mihai prinse bucuros și numaidecât se grăbi a scoate din închisoare unul din cei mai însemnați dintre prizonieri, îi dădu cal bun de călărie și-l trimise la Rasgrad la mână cu o scrisoare prin care propunea lui pe Sinan să schimbe prizonierii ce au primit în seara trecută pentru câți prizonieri va hotărî el. Chiar a doua zi se înturnă prizonierul turc cu știrea cum că Sinan a plecat chiar în dimineața zilei trecute împreună cu toți prizonierii spre Constantinopol, pentru ca să se reîntoarcă cu oști îndoite și ca a luat cu el toți prinșii. Mihai drept răsplată pentru loialitatea robului îi dădu drumul ca să se ducă ori și unde va vrea, și se grăbi a scoate din temniță un alt prizonier, un Agă de ieniceri pe care-l trimise la Constantinopol cu propunerea de a da pe toți prizonierii turci făcuți de români în schimbul prizonierilor români făcuți de turci. Acest Agă plecă, se duse mai înainte la Rasgrad pentru ca să dobândească informații sigure, apoi se îndrepta prin Șiumla, Târnova, Șipca, Kazanlîk și Andrianopol și de acolo se îndreptă spre Constantinopol, unde cum ajunse, se duse la comandantul general al ienicerilor și cu ajutorul lui pătrunse până la marele vizir, căruia îi făcu cunoscută propunerea românilor.</p>
<p>Sala Mahomed Pașa care intrase de curând în funcție de mare vizir, făcea parte dintre puținii turci care erau de părere a stabili cu principatele vasale un modus vivendi mai împăciuitor, cel puțin până la terminarea războiului cu nemții, pentru a-și concentra toate forțele contra acestora. El cum primi scrisoarea care conținea propunerea lui Mihai Vodă, se duse cu ea la sultan chiar în ziua în care se traseră în țeapă o parte dintre prizonieri, execuție care fu întreruptă, precum am mai spus prin descoperirea sexului Mariei, îi comunică conținutul scrisorii ce-i trimisese beiul rebel, și-l rugă să se arate mult mai mărinimos față cu acest hain care se arăta atât de mărinimos și să dea drumul de la sine puținilor prizonieri români, pentru ca să evite pe de o parte orice umbră de intrare în înțelegere cu un rebel imediat după triumful său, și pe de altă parte să-l silească a se ține de cuvântul dat prin acel act de generozitate care aducea la îndeplinire într-un mod spontan chiar propunerea lui Mihai.</p>
<p>Iată care fu adevărata cauză a indulgenței și generozității ce arătă sultanul față de Maria Putoianca.</p>
<p>În curând după această întâmplare, ea ajunse la Ruștiuc împreună cu camarazii săi de exil în cea mai deplină sănătate, zbură în brațele soțului său care o strânse cu transport la sânul său, se jură că de aici încolo nu va mai părăsi portul său femeiesc, nici nu va aduce la îndeplinire nimic fără știrea bărbatului său, și se duse a schimba hainile turcești cu care se îmbrăcase din ordinul sultanului, cu haine românești și după aceea se duse la conac ca să mulțumească nașului său Mihai Vodă pentru mântuitorul ajutor ce i-a dat.</p>
<p>Mihai după aceea se ținu de cuvânt, dădu drumul tuturor prizonierilor câți căzuse în partea sa, după aceea părăsi Ruștiucul împreună cu Batori și întreaga lor oaste, trecură înapoi Dunărea și intrară în ziua de 1 Noiembrie s. n. în București pe care-l găsi pustiu. Acolo Batori, fie înduioșat, fie înfricoșat de extraordinara vitejie ce desfășurase Mihai înaintea ochilor săi în cele mai memorabile bătălii ce văzuse, renunță de buna sa voie la tratatul rușinos ce silise pe Mihai să încheie în ziua de 20 mai, îi dădu înapoi toate drepturile de suveranitate și autonomie, rezervând pentru sine numai pe acele de suveran, și plecă spre Brașov pe valea Prahovei în sus, pe când Mihai și ai săi se îndreptau spre Târgoviște ca să se stabilească acolo pentru câtva timp pentru a-și odihni oștile.</p>
<p>Batori pornise spre Carpați ca un triumfător; el ducea după sine șapte zeci de tunuri luate cu sabia, o mulțime de care încărcate cu felurite arme, prăzi și provizii precum și mai multe mii de prizonieri, pe când marele Sinan, triumfătorul Asiei, Africii și Egiptului, înfrângătorul Grecilor și gloria Musulmanilor, se întorcea spre Constantinopol cuprins de mare jale și plângând de ciudă. Mihai, după ce conduse pe Batori până la Câmpina se înturnă la satul Ploiești făcut de el de curând oraș, mulțumi din inimă aliaților săi moldoveni, se despărți de ei cu multă părere de rău, petrecu pe Răzvan Vodă până la Buzău ca să se ducă cu ajutorul secuilor să-și reia tronul uzurpat de Irimia Movilă și după aceea intră în Târgoviște încărcat de glorie. Îndată ce se văzu revenit după așa lungă lipsă în capitala sa, el se puse a repara stricăciunile cauzate de turci, reconstrui zidurile cetății și se apucă cu îndoită ardoare ca să-și umple golurile ce se făcuseră în armata sa.</p>
</div>  
<div type="chapter" n="16">
<p>XVII</p>
<p>ÎNCHEIERE</p>
<p>După bătăliile de la Călugăreni și de la Giurgiu mândria trucească se mai domoli, căci steaua musulmanilor începuse să pălească. Sultanul mai trimise oști, mai se ciocni încă cu Achilul României, dar după ce văzu că armatele sale erau mereu învinse: la Vidin, la Nicopole, la Silistra și pe tot litoralul Dunării pe unde lucea sabia lui Mihai își înfrânse cerbicia, și trimise la Târgoviște ambasadori cu daruri scumpe și condiții foarte avantajoase, făcute ca putere cu putere, iar nu ca suveran cu vasal spre a obține o pace onorabilă. Mihai primi propunerea și promise că se va purta astfel cum se vor purta și turcii și încetă ostilitățile și repetatele atacuri peste Dunăre, fără însă a-și licenția armata și fără a se încrede mult în cuvântul turcului.</p>
<p>Sinan Pașa după rușinoasa învingere de la Giurgiu fu cum am mai zis, exilat într-o insuliță din arhipeleag, dar nu petrecu mult în ea căci nu rămase mult timp în viață...Aceeași soartă avu și Alexandru Vodă, care după înfrângerea de la Giurgiu se retrăsese la Constantinopol; el trăi până la 1597, și în acel an noul vizir, nu se știe pentru ce, poate că nu vrusese să-i mai dea bani, îl acuză că ar fi spion al românilor, și numaidecât puse de-l îmbrăcă, cu toate podoabele domnești și pe urmă ordonă să-l spânzure într-o pădure din vecinătatea Rasgradului. Mihnea Vodă, care urmase tabăra păgânilor cu aceleași scopuri, deși se luptase bărbătește alături cu inamicii țării și ai religiei sale, deși se turcise și se lepădase de religia și naționalitatea sa, deși primise de la sultanul propria sa cabaniță și propriul său hanger și rangul de pașă al Halepului, totuși nu scăpă nici el cu bine, ci fu exilat într-una din insulele arhipeleagului, unde muri în curând de necaz și inimă rea. Aceiași soartă avu Ștefan Surdu fiul lui Ion Vodă Sasul, cu toate că el deși venise ca și ceilalți la Rusciuc, nu se amestecase însă în intrigile competitorilor lui.</p>
<p>Astfel au pierit acești trei fii nedemni ai patriei ce i-a născut pentru că și-au trădat toate sentimentele de oameni și toate datoriile de români în interesul nesățioasei lor poftiri de putere. Așa au pierit și așa vor pieri toți care fără temere și rușine sacrifică sau vor sacrifica scârbosului lor interes, existența patriei lor.</p>
<p> Nici Dan Vistierul, nici Udrea logofătul, nici unul din boierii cari în taină conspirau contra lui Mihal, nici măcar spionul și trădătorul Țicalidi, care a făcut în viața lui atâtea nelegiuiri n-avură o soartă mai bună; cei dintâi fură prinși într-o conspirație urnită prin îndemnul lui Sigismund Batori și Ieremia Movilă, Domnul Moldovei, ca să detroneze și să piardă pe Mihai, și fură în cele din urmă judecați și pedeapsiți după cuviință, Țicalidi după terminarea războiului rămase liber, primi de la Maria recompensa promisă, dar nesăturându-se cu banii ce adunase prin atâtea fapte rele, intrigi și trădări, voi să mai câștige și alți bani, dar își câștigă pierirea capului, fiindcă împreună cu Dan fu prins și el ca spion și mesager secret între Belgrad și Târgoviște, și fu spânzurat alături de vistier.</p>
<p>Pe când degetul lui D-zeu să punea pe fruntea, acestor făcători de rele și existența lor se topea și părea cu sunet, cel ce făcuse bine, cel ce-și îndeplinise datoria către țara lor, el trăiau în liniște și pacea sufletului. Mihai își continuă misiunea ce-i prescrise providența de a da țării sale un renume și o glorie nepieritoare pe câmpul luptelor, schimbând numai operațiunile de la Dunăre la Cărpați și începând a să bate cu ungurii, inamicii naționalității țării lui, după ce încetă de a să bate cu turcii, inamicii indepedenți ai patriei sale. Aceast nou și glorios episod va face obiectul unei noi descrieri.</p>
<p>Căpitanii săi îl secundară cu demnitate în astă nouă Iliadă și-i făcu să zboare din victorie în victorie, iar Mîrza și cu iubita lui obținură fără de voia lor de la Domn autorizarea de a trăi în liniște și pace la moșia lor. Ei făcură astfel ca să împace și datoria lor către țară și promisiunea domnească; o parte din an ei o petreceau împreună în tabără, iar o parte trăiau la moșiora lui Mîrza din vecinătatea Târgoviștei, căci Afumați pe care Maria de la răpirea sa prinsese ură mare, îi schimbase cu Vodă pentru altă moșie mai bună.</p>
<p>Cerul le dăruiră toate fericirile casnice, între care și binecuvântarea de a muri în adânci bătrâneți înconjurați de copii și nepoți, toți voinici, toți bravi, toți demni de părinții și moșii lor. Radu, fratele Marei nu se căsători niciodată, ci muri ca un brav pe câmpul luptei, în bătălia de la Gorosleu în Transilvania, unde se înfrânse cu totul cerbicia și orgoliul lui Sigismund Batori.</p>
<p>Evenimentele politice ce se scurseseră în urma acestui mare eveniment național prin care românii cu o mână de oameni înfrânse cerbicia ungurescă se pot citi în altă nuvelă intitulată „Mihai domn al Daciei traiane”. </p>

<p>CÂNTECUL LUI MIHAI VITEAZU</p>
<p>Auzit-ați d-un oltean,</p> 
<p>D-un oltean, d-un craiovean,</p>
<p>Ce nu-i pasă d-un sultan?</p>
<p>Auzit-ați d-un viteaz</p>
<p>Care veșnic, șade treaz</p>
<p>Cât e țara la necaz?</p>
<p>Auzit-ați d-un Mihai</p>
<p>Ce sare pe șeapte cai</p>
<p>De striga Stambulul vai?!</p>
<p>El e Domnul cel vestit</p>
<p>Care în lume a venit </p>
<p>Pe luptat și biruit.</p>
<p>Spune râul cel oltean.</p> 
<p>Spune valul Dunărean</p>
<p>Și codrul Călugărean,</p>
<p>Câte lupte a privit</p> 
<p>Câte oști a mistuit</p> 
<p>Câte oase a înălbit!</p>
<p>Mulți ca frunzele de brad,</p> 
<p>Ca nisipul de pe vad!</p>
<p>Ca gemetele din iad!</p>
<p>Spune corbii munților</p>
<p>Și fiarele codrilor</p>
<p>Care a fost nutrețul lor? </p>
<p>Fost-au leșuri tătărești</p> 
<p>Și turcești și ungurești</p>
<p>Date în săbii românești!</p>
<p>Alelei Mihai Mihai!</p>
<p>Căci de noi milă nu ai</p>
<p>Să ne scapi d-amar și vai!</p>
<p>Găsit de marele poet V. Alecsandri în o psaltire foarte veche în bibliotecă Mănastirei Neamțului. Dedesubtul cântecului erau următoarele cuvinte scrise cu slovă călugăreasca: „Scris-au acest vers bătrân de mine ieroniomahul Paisie credincios rob al lui D-zeu, iar eu l-am auzit și l-am învățat de la răposatul, bunul meu Stoian Jolde armașelul”. E publicat în poezii populare ale românilor 1866.</p>
<p>FINE.</p>
</div>
</body>
    </text>
</TEI>
